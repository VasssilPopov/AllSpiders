{"url": "http://www.dnevnik.bg/zelen/2017/07/12/3004995_medut_shte_e_akcent_na_fermerskiia_pazar_tazi_sriada/", "text": "Медът и медните изделия ще са акцентът на третото издание на седмичния фермерски фестивал \"От нашата ферма – с любов за вас!\" пред Министерството на земеделието, храните и горите тази сряда, 12 юли.Биопчеларят Цвятко Начев от Калофер ще прави специални демонстрации: разпечатване на пити и вадене на био мед. Всеки, който желае, може да опита да отвори пчелните килийки, да подреди питите в центрофугата и лично да извади мед. И да си купи прясно изваден биологичен мед.Пчелинът му стопанисва 200 кошера, пчелите събират мед от акация, липа и цветя и билки: лавандула, къпина, шипка, подбел, дива коприва.От 10,30 до 18,30 часа всяка сряда до края на октомври пред Министерството на земеделието, храните и горите се предлагат пряко от производителите им фермерски храни: краве, овче, козе и биволско сирене и кисело мляко, кашкавал, масло, извара, мед, сладка, яйца, прясно месо, сезонни плодове и зеленчуци, билки и подправки.Всички фермери и производители са регистрирани по Наредбата за преработка във фермата и преки продажби. Столичани познават повечето от тях от коледните и великденските фермерски пазари в центъра на София.Проектът \"Седмичен фестивал \"От нашата ферма - с любов за Вас\" се изпълнява с финансовата подкрепа на ,  от Фондацията за биологично земеделие  и в партньорство с  на Столична община и Българското дружество за защита на птиците ().", "date": "2017.07.12", "title": "Медът ще е акцент на фермерския пазар тази сряда"}
{"url": "http://www.dnevnik.bg/sport/2017/07/12/3005371_ludogorec_se_zasilva_za_skok_kum_nov_evropeiski_probiv/", "text": "Българският първенец \"Лудогорец\" се насочва с надежда към поредното си участие на европейската сцена. Разградчани тръгват в Шампионската лига в опит да стигнат групите на надпреварата.Воденият от Георги Дерменджиев състав излиза тази вечер като гост на \"Жалгирис\" в първа среща от втория предварителен кръг. Двубоят е от 21.00 часа българско време.Голямата цел на \"Лудогорец\" е покрай пълната си хегемония в България да се утвърди в Европа и да надгради постигнатото. А то включва две участия в групите на Шампионската лига. Миналия сезон отборът стана трети в група с \"Арсенал\", ПСЖ и \"Базел\", а след това отпадна от \"Копенхаген\" в Лига Европа. С похода си на международната сцена .На прага на новия сезон Дерменджиев предупреди, че отборът му трябва да е внимателен срещу \"Жалгирис\". \"Те са добър отбор, гледах ги и с \"Астана\". Знаете как се развиха двата мача. Този отбор въобще не е за подценяване. Ако ние не излезем крайно мотивирани, ще страдаме\", посочи треньорът.Според него литовците са един от най-трудните съперници, които \"Лудогорец\" е можел да срещне. \"Подготовката мина нормално, мисля че отборът е готов. Имаме значителен опит, но \"Жалгирис\" е много сериозен отбор с много добър треньор. За няколко години изгради отбор, който играе равномерно в двете фази.\"\"Силно се надявам да сме готови за тези мачове. Това реално ще бъде първият ни истински тест, защото контролите са нещо различно. Очаква ни труден мач срещу стойностен противник, но вярвам, че ще излезем крайни победители\", .Tреньорът на \"Жалгирис\" Валдас Дамбраускас определи \"Лудогорец\" като фаворит. Той обаче вярва, че неговият отбор има сили да постигне добър резултат у дома.\"Знаем, ще ни бъде трудно. Победите в първенството и резултатите от контролите не ни дават кой знае какво самочувствие, защото нивото тук е друго. Но няколко хиляди души по трибуните ще помогнат на моите футболисти да покажат неподозирани качества\", каза Дамбраускас.\"Лудогорец\" запази основните си футболисти, като единствено .Още преди началото на сезона в българската Първа лига настъпиха промени. Мачът от първия кръг на \"Лудогорец\" с \"Левски\" на \"Георги Аспарухов\", който трябваше да се играе тази седмица, .", "date": "2017.07.12", "title": "\"Лудогорец\" се засилва за скок към нов европейски пробив"}
{"url": "http://www.dnevnik.bg/bulgaria/2017/07/12/3005396_pravnata_komisiia_shte_gleda_promenite_v_sudebniia/", "text": "Правната комисия в парламента ще разгледа спорните промени в закона за съдебната власт, внесени миналата седмица и подписани от ГЕРБ и Обединени Патриоти, чиито два основни момента предвиждат кариерни бонуси за членовете на сегашния съдебен съвет и забрана за финансиране от чужди донори от други държави за магистратските съсловни организации.По-малко от 24 часа след внасянето им миналата седмица беше направен опит те да бъдат разгледани на заседание на комисията. Тогава стана известно, че идеите, заложени в законопроекта се подкрепят и от ДПС, освен от вносителите. Единствено БСП се обявиха против скоростното разглеждане на промените.От тогава срещу проектът се обявиха , сред които основните на магистратите, както и други сдружения. Последно зад проекта застана главният прокурор , че е за това членовете на съдебния съвет, след приключване на мандата си, да могат да се връщат на същата по ранг позиция, но в което и да е звено на съдебната система. Освен това, според главния прокирор, не е етично, магистратите да членуват в организации, които се финансират от програми, управлявани от чужди държави, като САЩ. За него е приемливо организациите да могат да работят по програми на страни членки на Европейския съюз.", "date": "2017.07.12", "title": "Правната комисия ще гледа промените в съдебния закон"}
{"url": "http://www.dnevnik.bg/evropa/2017/07/12/3005282_makron_otlaga_niakoi_reformi_za_da_se_spravi_s_deficita/", "text": "Френското правителство обяви какво ще ореже от държавните разходи, за да се впише в изискванията на ЕС за дефицита, които Франция пренебрегва от години.Би Би Си съобщи, че ще бъдат орязани 4.5 милиарда евро, главно от отбраната, вътрешните и външните работи, и транспорта. По този начин дефицитът в държавния бюджет ще падне под прага от 3% от БВП, което е едно от правилата на Европейския пакт за стабилност и растеж.Това беше едно от обещанията на президента Еманюел Макрон по време на предизборната кампания. \"Ще удържим на думата си\" заяви бюджетния министър Жералд Дарманин. Според него това е просто \"въпрос на стриктност\".Според експерти обаче цената на справянето с дефицита сега е отлагането на част от мащабните реформи, които също бяха част от платформата на Макрон. Намаляването на данъка върху по-ниските възнаграждения например ще бъде отложено до 2019г., заедно с премахването на система за данъчни кредити за компании, създадена от правителството на Оланд през 2014. Реформите на пазара на труда обаче ще продължат по план.Анализатори виждат в решението на Макрон опит Франция да се покаже като сериозен и сигурен партньор пред Германия. Още в предизборната кампания Макрон заяви желанието си заедно с германския канцлер Ангела Меркел да рестартират франко-германския двигател на развитие на ЕС.Германските избиратели обаче все още се притесняват от финансовата дисциплина на Франция и справянето с дефицита може да им помогне да преглътнат част от европейската програма на Макрон, включваща общ бюджет и финансов министър на еврозоната.", "date": "2017.07.12", "title": "Макрон отлага някои реформи, за да се справи с дефицита"}
{"url": "http://www.dnevnik.bg/analizi/2017/07/12/3005246_zashto_petata_kolona_vleze_v_bulgaro-makedonskite/", "text": "Не е никак странно, че Москва и Белград активираха до максимум своите пети колони в София и в Скопие в навечерието на 2 август – датата на договореното от премиерите Борисов и Заев съвместно честване на Илинден и планираното подписване на договор за добросъседство между двете страни. Изолацията на Македония от нейните съседи е основна регионална политическа цел на Белград с цел да не се допусне интеграция на Скопие в НАТО и ЕС преди приемането на Сърбия за член на ЕС (Белград засега отказва членство в НАТО).В продължение на четвърт век поддържането на изолацията на Скопие бе лесно предвид няколко обстоятелства. поради проблема с името на републиката и – в по-широк план – поради спора за античното културно наследство, който Скопие при управлението на Груевски доведе до ключов проблем на македонската идентичност. Бойкотът на името и оттам – на членството на Македония в НАТО и ЕС не пречат на Атина да поддържа максимално активни икономически отношения със Скопие и да контролира лъвски дялове от стопанството на малката република. Но този бойкот поддържа македонската уязвимост в регионален и международен план, което е в интерес на стария тандем Атина – Белград., които всячески подкрепят ескалацията на етническите претенции на албанската общност в северозападна Македония и предизвикват различни по сила и характер кризисни процеси в крехката македонска държавност. Кризата от 2001 г., която доведе до Охридския договор и практическата кантонизация на Македония бе предизвикана от метежа на местното – македонско крило на Армията за освобождение на Косово: военна структура с претенции за националноосвободително движение, но функционираща като криминално-мафиотска мрежа. Всяко разклащане на политическото статукво в Скопие се използва от албанския фактор в Тирана и Прищина за по-нататъшно автономизиране в посока откъсване на албанците в Македония. Последният прецедент на подобна открита арогантност бе лансирането от албанския премиер Еди Рама на т.нар. \"Тиранска платформа\" на македонските албански партии за нарастваща албанска хегемония върху македонската държава. С това свое поведение албанският фактор на Балканите пряко подпомага стратегията на Белград – и както ще видим, на Москва – за криза и изолация на Македония на Балканите. Сръбската популярна култура притежава хегемония в македонския публичен живот, а поредица от македонски политици – включително досегашния премиер Груевски – имат дълга лична история на служба в полза на Белград. Всички тези инструменти на влияние върху вътрешнополитическия живот на Македония съхраняват нейния прото колониален статут по отношение на Сърбия. Един от ключовите инструменти на сръбската политика в Македония е системната и непрекъсната анти българска кампания, която се води от медии, академици, политици и още дълъг списък хранени хора на Удба.Тук е време да споменем четвъртото обстоятелство за системната изолация на Македония в контекста на балканския регион. . Липсата на опитен и интелигентен български национален елит доведе до дългосрочното пропиляване на множество възможности за необратимо сближаване и стабилизиране на отношенията между София и Скопие.Ако някой полуидиот в Скопие рече, че Самуил, Братя Миладинови и Гоце Делчев са македонци, поне трима малоумници в София се считат за длъжни да го наругаят и да потвърдят очевидното – че въпросните исторически фигури са българи. Много често е важно не толкова какво казваш, а как го казваш. Тези престрелки на мутри с интелектуални претенции от двете страни на границата на практика дават достатъчно храна на пропагандни източници – в Атина, Белград и самата Македония – които съществуват за да поддържат мита за българската опасност спрямо Македония. Днес към дежурните по македонска тема в София се присъединиха и мощни подкрепления – цялата агентура на руската пета колона в България. Като започнем от азбуката, дошла от \"македонските земи\", като минем през пряката подкрепа за властта на клана Груевски и като стигнем до изявленията в българския парламент за това, че Македония е българо-сръбски проблем и никакъв договор между София и Скопие не бива да се подписва.Защо Путин изкара цялата артилерия? Просто защото Македония е ключов шанс на Москва да дестабилизира Балканите и да осуети развитието на евроатлантическата интеграция на региона. Кремъл разчиташе на Черна гора, известна с ентусиазираното си русофилство от 19 век насам. Но Подгорица обърна гръб на Москва и влезе в НАТО – може би защото през последните 15 години черногорците видяха за пръв път на живо доста руснаци – което повлия смущаващо на русофилството имАко Македония реши проблема с името и влезе в НАТО – подобно на своите съседи – единствената надежда на Путин остава република Сръбска в Босна и Херцеговина. Самата Сърбия вече заяви чрез своя премиер, че евроинтеграцията има приоритет пред връзките с Русия., функциониращи с нарастваща упоритост в България. Играта, както се казва, е ва банк. Същото ще се случва и в Скопие – антибългаризмът ще стигне до кресчсндо и руско-удбашките кръгове ще се постараят силно за това.На България е необходима стратегия на перспектива и разум в подобряването на отношенията с Македония. Преди всичко, ние нямаме драматичен залог за да бързаме в тези отношения. Необходимо ни е да осигурим спокойна среда за двустранно сътрудничество – първоначално в \"негорещи\" направления – железница, магистрала, стопанско сътрудничество, инвестиции.Политиката на идентичност може да почака и да бъде придвижвана с разум, спокойствие и яснота по един основен въпрос – Македония е друга държава, която носи отговорността за своето поведение и идентичност, но нашата история няма кой да я вземе. Тя вече се е случила. Това не означава, че трябва да премълчаваме безобразия, случващи се в Скопие. Но трябва да ги посрещаме спокойно – със самочувствието на нация, която има време да разреши своите наследени проблеми, ако бъде успешна в основните посоки на своето развитие. Най-малкото – да не позволяваме на кремълските хибридчици да ни водят за носа и да режисират поредна балканска свада с великодържавни задни мисли. Македония вече не бива да бъде емоция за нас, българите. Македония е част от нашето разумно и прагматично построено бъдеще в региона на Балканите.", "date": "2017.07.12", "title": "Защо петата колона влезе в българо-македонските отношения?"}
{"url": "http://www.dnevnik.bg/sviat/2017/07/12/3005394_shte_se_zavurnat_li_germanskite_liberali_v_goliamata/", "text": "Подкрепящата бизнеса германска Свободна демократическа партия (FDP) - някогашният съюзник на консерваторите на канцлера Ангела Меркел - засилва кампанията си за политическо завръщане след националните избори през септември.Четири години след катастрофалното оставане под прага за влизане в долната камара, Бундестага, вчера самоопределящите се като либерали свободни демократи предприеха агитационна кампания на стойност 5 милиона евро - чрез плакати и медии, която ще се върти основно около предизборния лозунг \"Да мислим по нов начин\" и 38-годишния лидер на партията Кристиан Линднер. FDP е \"партия от центъра за центъра\", обяви вчера той.\"Ние не се поддаваме на крайностите\", каза Линднер, добавяйки, че по време на четиригодишното си отсъствие от Бундестага партията му не се е изкушила от това да използва деснопопулистки теми. \"Сега в редиците на FDP се усеща градивен оптимизъм\", заяви той.Партията опита да се отграничи от големите формации, възприемайки политически послания в подкрепа на бизнеса, харесващи се на много от по-богатите германци, но също и фокусирайки се върху теми като правото на личен живот и личните свободи. В резултат на това тя получи известна подкрепа сред по-широки слоеве от населението. В по-ново време FDP опита да се възползва от враждебната реакция на част от избирателите срещу решението на Меркел да отвори границите на Германия за около 1 милион бежанци, подлагайки на критики либералната й позиция по бежанския въпрос.Откакто пое ръководството на партията след изборния неуспех през 2013 г., Линднер прибави темите за образованието и миграцията към добре познатия либерално икономически дневен ред на формацията с акценти като приватизация, дерегулация и намаляване на бюрокрацията и държавното субсидиране.Някога смятана за балансьора в германската политика, до 2013 г. FDP беше неизменно в Бундестага от създаването й през 1949 г., след Втората световна война. В продължение на повече от четири десетилетия тя е част от германските правителства - поддържайки баланса във властовите конфигурации, а понякога и накланяйки везните в полза на една или друга страна. Но на последните парламентарни избори през 2013 г. партията бе изоставена от избирателите и не успя да премине 5-процентния праг за влизане в Бундестага, след като не изпълни обещанията си за голямо намаляване на данъците.През 2009 г. FDP влезе в съставената от консерваторите на Меркел управленска коалиция, когато на изборите тогава получи 15 процента от гласовете - най-силния резултат за цялото си съществуване.През последните четири години партията постепенно си възвръщаше подкрепата, печелейки на регионалните избори през този период места в парламентите на провинции. В момента формацията е например младши партньор в управленската коалиция на консерваторите в най-многолюдния федерален регион, Северен Рейн-Вестфалия, след като на майските избори там тя получи 12,6 процента.Но според социологически данни FDP най-вероятно ще се завърне и в Бундестага. Изследване на института ЕМНИД за неделното издание на таблоида \"Билд\" показа, че партията може да събере 8 процента от гласовете.Възможността FDP да се завърне в Бундестага стана причина и за спекулации около вероятния състав на следващото коалиционно правителство на Германия. Християндемократическият съюз на Меркел и баварските му съюзници от Християнсоциалния съюз натрупаха сериозна преднина пред най-близкия си по сила опонент, Германската социалдемократическа партия (SPD). Ако спечели изборите, посочват политически анализатори, канцлерът е възможно да опита да разшири сегашната си коалиция с SPD или евентуално да опита да състави нова трипартийна коалиция, и в двата случая с участието на FDP.Макар и да призна, че блокът на Меркел разполага със значителна подкрепа, Линднер заяви, че FDP не е готова, преди още да са минали изборите, да разговаря за възможни коалиции. /БТА", "date": "2017.07.12", "title": "Ще се завърнат ли германските либерали в голямата политика"}
{"url": "http://www.dnevnik.bg/sviat/2017/07/12/3005444_sankciite_sreshtu_katar_se_zapazvat/", "text": "Четирите арабски страни, които бойкотират Катар, заявиха, че  докато не бъдат изпълни исканията им, предаде БТА.В общо изявление Саудитска Арабия, Обединените арабски емирства, Египет и Бахрейн посочват, че оценяват усилията на САЩ в борбата с тероризма, но смятат за недостатъчна стъпка подписването на споразумението между Вашингтон и Доха и ще следят внимателно доколко сериозни са катарските власти в борбата си с всички форми на финансиране и подкрепа за тероризма.Вчера САЩ и Катар подписаха споразумение за борба с финансирането на тероризма. Това стана при посещение на американския държавен секретар Рекс Тилърсън в Доха в опит да се сложи край на продължаващата вече месец конфронтация между съюзническите на Запада арабски страни.Четирите държави наложиха санкции на Катар по-рано тази година, като обвиниха страната, че финансира екстремистки организации и че се съюзява със заклетия враг на арабските страни в Персийския залив - Иран. Катар отхвърля обвиненията.", "date": "2017.07.12", "title": "Санкциите срещу Катар се запазват"}
{"url": "http://www.dnevnik.bg/na_put/2017/07/12/3005100_kakvi_vaksini_sa_neobhodimi_za_putuvane_v_ekzotichni/", "text": "Туристическите пътувания на българи до екзотични дестинации нарастват с годините. По данни на Националния статистически институт за пътувалите с туристическа цел в графата \"Останал свят\" (извън Европа, САЩ, Канада и Израел) сочат увеличение с 60% през 2016 г. спрямо предходната.Този тип екскурзии обаче са съпроводени в голямата си част от една подробност, която всеки заминаващ трябва да планира навреме - ваксинацията. За различните континенти има различни изисквания и опасности, за които пътуващите трябва да се подготвят няколко седмици по-рано, за да могат след това без притеснение да се насладят на приключението си. поддържа , необходими на заминаващите според мястото, на което отиват. В кабинетите на центъра се поставят тези ваксини срещу заплащане, както и в  към които може да се обърнете свободно или първо да се консултирате с личиня си лекар.Най-много рискове и препоръки има за по-слабо развитите страни в , където общото ниво на хигиена и санитарно-битови условия не са добри. За част от тях е задължителна ваксината срещу жълта треска, за друга част - само препоръчителна, но пак е по-разумно да се направи, отколкото да не се. Според международните здравни правила, в някои държави няма да бъдете допуснати, ако нямате поставена ваксина срещу жълта треска, изтъкват от НЦЗПБ.Националният център препоръчва имунизациите да бъдат направени или най-малко 4 седмици по-рано, за да бъде съобразено поставянето на ваксините с тяхната съвместимост и за да се изгради постваксинален имунитет, включително и при тези, които изискват приложение на повече от една доза за завършване на имунизационната схема. За повечето ваксини е достатъчен и един месец за пълното им поставяне.Ако са необходими повече от една ваксини, специалистите в центъра съставят индивидуален имунизационен план на пътуващите, като спазват няколко имунологични изисквания. Така например се допуска удължаване на , но не и скъсяване на минималния период, посочен от производителя на ваксината. Или с други думи, , може и да не бъде завършено, докато стане време за пътуването. (такива, които не съдържат живи вирусни тела) са съвместими с други инактивирани или живи ваксини и могат да се прилагат едновременно, но на различни инжекционни места или в произволен интервал, без това да се отрази отрицателно върху имунния отговор. Когато обаче се поставят две , в повечето случаи се допуска едновременното им приложение на различни инжекционни места, но ако не са приложени в един ден, трябва да се спази интервал от най малко четири седмици между тях. на Столичната регионална здравна инспекция за :- в Йемен, Сомалия, Етиопия,Танзания, Занзибар, ДР Конго, Южен Судан, Хаити, Домениканска република, Нигерия, Либерия, Камерун, Гана, Сиера Леоне, Мозамбик, Малави, Зимбабве, Замбияи Индия.- в Конго.- - Дубай (ОАЕ).- в Румъния, Италия, Германия, Украйна, Белгия, Франция, Австрия, Унгария, Швейцария, Испания, Швеция, Португалия, Словакия и Исландия.- в Испания, Португалия, Италия, Франция, Обединеното Кралство, Нидерландия, Дания.- Бразилия, Демократична република Конго, Ангола, Перу, Колумбия, Боливия, Еквадор, Суринам, Уганда, Сао Томе и Принсипи, Кения и Етиопия.", "date": "2017.07.12", "title": "Какви ваксини са необходими за пътуване в екзотични страни"}
{"url": "http://www.dnevnik.bg/analizi/2017/07/12/3004861_za_kranovete_i_pionerskiia_plam/", "text": "Донякъде останах изненадан от факта, че събарянето на паметника пред НДК \"1300 години България\" и атаката срещу основния инструмент на демонтажа – един злополучен автокран, породиха толкова шумен обществен дебат. В България, в момента, тук и сега, има значително по-важни, неотложни политически и икономически проблеми. Но при по-внимателно вглеждане, на второ четене, се вижда, че \"случката\" със съдбата на паметника всъщност е натоварена с много символи. Заслужава да й се обърне внимание. Израснал съм в района около НДК. Бил съм малък тогава, но знам, че от самото си създаване, през 1981 г., въпросният паметник поражда спорове. Малко известен е фактът, че причудливата грамада, например, не е харесвала на бившия Първи – Тодор Живков.Но да се върна къмСпоред мен, паметникът трябва да бъде демонтиран. Не защото е останка от миналото. Нямам проблем с подобни артефакти от българския Ancien régime. Нямам нужда да влизам в препирни или война с тях, за да се пречистя. Позицията ми по темата не е идеологическа, а мотивирана от прагматични и (извинете, ако това ви прозвучи претенциозно) естетически съображения. Спомням си, навремето, как ходихме със съученици и други деца от махалата да караме кънки и колела (или \"байкове\", както някои им викаха, за да изглеждат по-печени) на плочките пред НДК. Винаги съм намирал въпросния паметник за зловещ и излъчващ студенина. Мисля, че точната дума е . Този тип \"изкуство\" е банален спомен от миналото. Той не може да изненада или стресне никой, който помни налаганото от държавата изкуство през онази епоха. Това е типичен тоталитарен (но не само)и внуши микроскопичността, незначителността на индивида.В настоящия си занемарен вид, паметникът е и опасен. Одобрявам идеята за издигане/възстановяване на мястото му на монумент, посветен на войниците от Първи и Шести софийски полк от Балканските и Първата световна войни. Признавам, че не съм видял проекта за новия паметник. Но, когато се появи, ако не ми се понрави, просто ще му обърна гръб. Без излишни емоции. Без гняв и пристрастие. Призраците на миналото могат да нарушат единствено неспокойния сън на гузната съвест. За мен по-важният въпрос, за който намекнах в началото, е как спорът за съдбата на паметника се превърна в идеологически двубой. Ще щрихирамтака както го виждам, разбира се. От едната страна на медийния ринг се лее необятната братска река Волга, изградила кариера върху дъно от скандални изяви, сега помагач на други незнайни бранители на социалистическата (ни) татковина. Какво правят последните на тепиха, каква е тяхната роля е ясно. Хвърляйки (вероятно) коктейл \"Молотов\" върху крана, те пресъздават, в мислите си, подвига на войниците от Червената армия, изправили се с голи ръце срещу нацистките танкове в битката за Москва...На другата страна, в отсрещния ъгъл, стои зализан мускулест герой с очила. Супермен под прикритие, в смиреното амплоа на журналиста Кларк Кент. Герой на нашето време, но кален в битката срещу злонамерени доносници (а и прокурори), осмелили се да не лайкват компетентността му и действията му като шеф на \"Напоителни системи\"; издръжлив на бой с тръби; в най-ново време – бъркиански философ от шоплука, самоук, но лидиращ специалист в областта на политическата философия, пламенен апологет на всичко гербаджийско, всичко консервативно, православно и т.н. Говорител от високата трибуна на морала. Спирам дотук. Защото е достатъчно. Ще попитате \"трябва ли реката Волга вече да не тече в националния ефир\", \"не е ли неприкосновена частната собственост\" и т.н. Важни, но периферни въпроси, колеги. Защото титаничният сблъсък, който описах, е между две наперени пионерчета. Изводът за България, през 2017 г.: дори да изведеш хората от битието на научния комунизъм, няма екзорсизъм, който да го прогони от самите тях.", "date": "2017.07.12", "title": "За крановете и пионерския плам"}
{"url": "http://www.dnevnik.bg/sviat/2017/07/12/3005372_ima_li_budeshte_mirnata_suprotiva_v_turciia/", "text": "\"Скъпи чуждестранни наблюдатели на Турция, спрете да обсъждате какво ще стане след похода на справедливостта и ни дайте минута радост и свобода. Благодаря.\" Това  участничка в митинга, с който  Походът на справедливостта на турската опозиция.Дни след протеста на 9 юли за привържениците на опозицията все още има поводи за радост - те се включиха в най-голямото масово събиране на лидер от Републиканската народна партия (РНП) от лятото на 1977 г. насам, когато бившият премиер Бюлент Еджевит събира стотици хиляди в центъра на Истанбул, два дни преди изборите, на които побеждава тогавашния министър-председател Сюлейман Демирел.Походът с искания Турция да се придържа към демократичните ценности започна ден след като дългогодишният журналист и депутат от РНП Енис Бербероглу - отговарял за комуникациите на партията от 2014 г. насам - беше осъден на 25 години затвор заради , свързана с камиони на службата за сигурност МИТ на турско-сирийската граница, за които се подозира, че са транспортирали оръжия за ислямистки бунтовници.Въпросът какво постигна опозицията и какво ще се случи с посланието им до 2019 г., когато в Турция ще има и парламентарни, и президентски избори обаче остава без еднозначен отговор. Изборните дилеми, възможните действия на правителството, политическият климат в Турция и отношенията с кюрдите обаче поставят пред нея много капани.За 25 дни лидерът на партията Кемал Кълъчдароглу получи медийно внимание, на каквото не се беше радвал от 2010 г. - времето, в което пое поста и си спечели репутация на спокоен и овладян лидер, съвсем различен от темпераментния и забъркващ се в скандали . Оттогава РНП неведнъж е била определяна като \"беззъба\" опозиция, която може да се определи единствено с факта, че не е съгласна с Ердоган по някои въпроси и която не предприема дори символични действия, с които да изрази възмущението си от определяния от нея като \"пълзящ авторитаризъм\" на властта.\"Може и да сме се забавили, да сме закъснели, но започваме отнякъде и това е добре. Това беше точката на кипене. Хората може да поставят момента под въпрос. Можеше да е преди две години, но важното е, че се случи,\" каза за \"Дневник\" заместник-председателят на РНП Йозтюрк Йълмаз.Попитан защо партията е избрала тъкмо този миг, за да тръгне по пътищата на Турция, той отрича самото задържане на Бербероглу да е било \"точката кипене\", предизвикала похода - според него причината се корени в \"съвкупност от фактори\" в турската демокрация, които през последните години създали притеснения за посоката на страната. Сезин Йоней, анализатор от университета \"Билкент\" в Анкара, обаче не е съгласна. За 98-те години, в които съществува - основана четири години преди самата Република Турция - РНП преживява много, дори е забраненна за 12 години при военния преврат от 1980 г. наравно с останалите партии. \"Дори тогава извършителите на преврата не я разглеждат членовете ѝ като престъпници. Сега за първи път виждаме подобно отношение. Нещо повече, държавата ги смята за \"изменили на държавата\",\" казва Йоней, имайки предвид не само присъдата на Бербероглу, а и нападките от управляващите към РНП, че подкрепят \"терористи\".Походът беше и своеобразно \"пречистване\" за партия, чиито корени водят до известен с авторитарния си уклон лидер - основателя на Република Турция Мустафа Кемал Ататюрк. Затова Кълъчдароглу подчерта, че целта на митинга е била да се отправи призив за демокрация, а не конфликт с властта.\"Беше митинг за демокрация, Ердоган не беше основната мишена,\" обясни Йълмаз. \"Всичко, на което станахме свидетели, показва, че Ердоган съсипва демокрацията. Обръща я с главата надолу. Походът на справедливостта е демонстрация на желанието ни да превърнем Турция в плуралистично общество.\" Той подчерта, че въпреки гневното отношение на управляващата Партия на справедливостта и развитието (ПСР) към похода и обвиненията, че той е насочен срещу демокрацията в подкрепа на \"превратаджиите\" от 15 юли миналата година, всички искания и методи са останали мирни.Попитан отправя ли РНП предизвикателство към партията на Ердоган с мотото на похода, което беше adalet - \"справедливост\" или първата дума от името на Партията на справедливостта и развитието на турски, Йълмаз каза: \"Това няма нищо общо с Партията на справедливостта и развитието, защото тя не е партия нито на справедливостта, нито на развитието. В момента те спират демократичното развитие на Турция.\" Каквито и да са били намеренията на РНП, след похода, на който хиляди развяваха знамена и държаха надпис \"справедливост\", опозицията опита да предложи алтернатива за понятие, което ПСР години наред се стреми да обвърже със себе си. Търсено или не, предизвикателството се крие и в момента на похода и митинга - дни преди годишнината от неуспешния опит за преврат през юли. В седмиците след него РНП също призоваха привържениците си да излязат на улицата, но за да покажат солидарност с управляващите.Турски издания, приветстващи митинга, отбелязаха, че той е подобрил рекорда на Махатма Ганди - както в броя на дните, така и в изминатото разстояние и е показал, че Кълъчдароглу вече е не просто председател, а и лидер на РНП в истинския смисъл на думата.\"Ходим, за да напомним на онези, които избират да управляват с укази и сплашване, че като граждани участваме в обществен договор: подчиняваме се на властта на държавата срещу защита на правата ни. Вървим, за да възстановим тои договор; за да възстановим демокрацията, правосъдието и извоюваните от нас основни свободи. Вървим, за да повдигнем измамното було на \"демокрацията\" от всъщност жестокия авторитарен режим,\" казва Кълъчдароглу за \"Гардиън\".Пред \"Файненшъл таймс\" той  - както и пред привържениците на митинга по-късно - че \"това е само началото\" и че до президентските избори през 2019 г. партията му ще продължи с инициативите за демокрация. Същевременно признава, че не е съвсем сигурен за целта на похода. \"Споменава гражданско неподчинение и неясната идея за повтаряне на принципа на \"Соления поход\" на Махатма Ганди... Добавя, това е възможност да се напомни на Ердоган, който е главният фактор в турската политика, откакто стана премиер през 2003 г., че опозицията все още има глас.\"Паралелът със Соления поход, извършен от Ганди и хиляди негови последователи от дома му в Ахмедабад до до крайбрежното градче Данди в щата Гуджарат, е уместен само донякъде. През 1930 г. той слага началото на гражданско неподчинение, когато британските власти въвеждат данък върху производството на сол и започват мерки за ограничаване на продукцията на местните жители в Данди и други части на Индия. Решението им довежда до 390-километровия марш от дома на Ганди в Ахмедабад до крайбрежието, който продължава 24 дни. Съпротивата им продължава с месеци на гражданско неподчинение, които завършват с 80 000 арестувани индийци и малки отстъпки от британците.В Турция, където поляризацията достигна опасни нива след опита за преврат, мерките, които предприе правителството и референдума за въвеждане на президентска република през април, идеята за \"неподчинение\" - до каквото може да доведат различните представи за демокрация на опозицията и привържениците на ПСР - може също да се окаже опасна и да доведе дори до познатите обвинения в \"заплаха за стабилността\". Наближават и новите президентски и парламентарни избори през 2019 г., които ще отбележат смяната на политическата система. Анализатори отбелязаха след , че вотът ще е последният тест за онази част от опозицията, която смята, че с промените Турция ще отиде твърде далеч от демократичните ценности. Според тях в подобен момент и двете страни е възможно да \"втвърдят\" позициите си, за да наберат привърженици - Ердоган да гарантира преизбирането си, а РНП да му се противопостави с кандидат, който е \"обединяваща фигура\" - и напрежението да ескалира.Проправителственото издание \"Дейли Сабах\" цитира политолога Неби Миш, според когото Кълъчдароглу преследва главно вътрешнопартийни цели - опит да гарантира лидерската си позиция за президентските избори през 2019 г., а не толкова да поиска справедливост. Миш е цитиран още с думите, че в РНП скоро ще се появят критики към Кълъчдароглу заради това, че \"е станал говорител на ФЕТО и е работил заедно с ДПН\".От друга страна според него партията не е единна и в нея има напрежение между лидера и \"кемалистите, които подкрепят статуквото\". Той добавя, че председателят отдавна е под натиск от \"радикални леви кръгове\" да свика повече митинги и че действията му се определят и от конфликта с кемалистите, между които е и бившият председател Дениз Байкал, а за него въпросът е за политическото му оцеляване.Както и да си представя съпротивата оттук нататък, Кълъчдароглу действително ще трябва да се съобразява с факта, че изборите наближават.В анализа си Неби Миш погрешно обвини РНП, че нито веднъж не е изговорила името на \"ФЕТО\" като опасност за турската държава - това се случи и на митинга в неделя, когато Кълъчдароглу сравни организацията на Гюлен (със съкращението, прието от турските власти) с ПКК.Отношението към преврата и \"терористични организации\" е деликатна тема, по която опозицията се старае да демонстрира солидарност след опита за преврат - тогава Ердоган даде сигнал, че всеки, който поставя под въпрос позициите на властта и аспекти от борбата ѝ срещу тероризма, може да бъде причислен към заплахите за стабилността. В края на похода правителството обяви, че е задържало предполагаеми членове на \"Ислямска държава\" заради планирана атака срещу шествието. Попитан за информацията, Йълмаз е предпазлив.\"Нямаме потвърждение, че се е готвела атака на \"Ислямска държава\". Не съм в позиция да потвърдя дали това не беше опит за сплашване на протеста. Истина е обаче, че походът ни се проведе изключително мирно. Това е триумф за полицията, която досега винаги е била с властта. А сега показа изключителен професионализъм.\"Именно Йълмаз е човекът в РНП, който има опит от първо лице с терористите. Той е генерален консул в Мосул по времето, когато \"Ислямска държава\" завзема града. През юни 2014 г. попада в плен и заедно с други 49 дипломати остава заложник на групировката за 101 дни, а освобождаването му става пред септември, с помощна на на разузнаването, при не напълно изяснени обстоятелства.Осъждайки тероризма и всички посегателства срещу демокрацията, той беше и първият турски депутат, публично осъдил опита за преврат в нощта на 15 юли. \"Имаме обаче някои възражения. Искаме да изследваме цялата истина за проваления преврат. Искаме шефът на разузнаването да свидетелства, както и началникът на отбраната. Нито премиерът, нито президентът са свидетелствали. \"Това, което се случи, беше ужасно и неприемливо, но искам да съм сигурен какво представляваше всъщност.\"Почти година след проваления пуч всеки, който не показва пълно единомислие с позицията на управляващите за преврата и борбата с тероризма, бива заклеймен като терорист или дори става обект на наказателно преследване. Това вече се случи с ДПН, а в социалните мрежи поддръжници на ПСР често наричат опозиционни депутати \"превратаджии\" и \"врагове на Турция\". Така всеки въпрос за случилото се през юли миналата година продължава да крие рискове, от които - както показва случаят с Енис Бербероглу (макар и той да беше осъден за друго престърление) - РНП не са застраховани и ще им се наложи да се съобразяват и с това.Премиерът Бинали Йълдъръм в неделя предупреди, че мястото на демокрацията е \"в парламента, не по пътищата\" и че подобен поход никога повече не бива да се провежда след заключителния митинг в Истанбул. Едва дни по-рано Ердоган обяви, че частниците в шествието са \"в синхрон\" с неуспелия опит за преврат през юли миналата година. \"Те (извършващите опита) имаха своите самолети F-16 и танкове, а тези хора ходят със същите цели,\" каза той. \"Управляващите ПСР и националистите от ПНД са критични (към похода) и го свързват с Гюленистката терористична организация (ФЕТО) и Кюрдската работническа партия (ПКК),\"  Али Юнал в близкото до управляващите издание \"Дейли Сабах\", като използва употребяваното от Анкара съкращение за движението на живеещия в САЩ проповедних Фетхуллах Гюлен (отговорен според властите за неуспелия опит за преврат).В деня на протеста обаче над милион души скандираха мирно край затвора \"Малтепе\" при изключителни мерки за сигурност, без да бъдат възпрепятствани от управляващите, които определят като \"авторитарни\". Когато казаха, че \"това е само началото\" на мирната съпротива, ключовите фигури в РНП не влязоха в подробности, но дадоха да се разбере, че всеки следващ техен ход ще зависи от това как правителството реагира на исканията им за отмяна на извънредното положение, придържане към светската образователна система и светските ценности и върховенството на закона, освобождаване на политическите затворници и редица други.\"Преди всичко трябва да останем в рамките на демокрацията, мирното събиране и протестите. Ще използваме всички демократични средства да протестираме и да искаме промяна. С нищо в действията си няма да преминем отвъд това. Това не е въстание. Всичко ще бъде мирно,\" каза Йълмаз, попитан как РНП ще продължи да оказва натиск върху властта. \"Не става дума само за протести. Не мога да вляза в подробности какво ще правим оттук нататък. Позицията ни ще се промени според ситуацията.\"Дали обаче турските власти наистина ще са готови на отстъпки? \"Чисто и просто не,\" смята Сезин Йоней. \"В много случаи правителството можеше да прави отстъпки. Вместо това винаги вдигаше залога.\" Въпреки това за нея походът е нужен на турската демокрация. \"Досега, след протестите в парка \"Гези\" през 2013, е ясно, че голяма част от Турция не иска да ѝ казват какво да прави, как да мисли. Не може да намери политическото си представителство. Но ще трябва да го направи. Накрая ще намери гласа си. Няма как да бъде премахнато половината от населението (на Турция), нито да се асимилират всички инакомислещи.\"В недоволството на РНП от присъдата на Бербероглу има немалка ирония. Конституционна поправка, която направи възможно наказателното преследване срещу депутати и която беше гласувана през пролетта на 2016 г., мина в парламента с подкрепата на част от партията (РНП на практика гарантира, че текстът минава с достатъчно мнозинство, за да се промени конституцията). Тогава обаче тя беше насочена срещу прокюрдската Демократична партия на народите, чийто съпредседател  заедно с 12 депутати.Скептични към партията на Кълъчдароглу анализатори се опасяват, че е възможно тя да се окаже удобна за управляващите, които да ѝ позволяват да организира нескончаеми мирни протести и да я посочват като пример за свободата на словото и ползват реториката ѝ като отдушник на антиправителствени и радикални настроения. Дали РНП рискува да се превърне в турско копие на Либералдемократическата партия на Владимир Жириновски в Русия, която се представя като опозиция, а отвъд крайната си реторика често подкрепя правителството? Йоней е предпазлива в прогнозата си.\"Аналогията с Жириновски е наистина интересна, но сега Турция е в процес на трансформация. В момента тя няма консолидиран режим,\" за разлика от страни като Иран, където реформистите са в парламента, а понякога на власт, от десетилетия, а режимът е непокътнат. \"Във всеки режим има дисидентство, което може дори да удължи живота му. В случая с Турция обаче процесът на преминаване към президентска република ще трябва пълно усмиряване на опозицията, за да може преходът да стане пълен.\"Докато надпартийният подход на Кълъчдароглу му помага да надскочи привържениците си, посветени на светските ценности и да достигне до по-религиозните турски избиратели, той може да не е толкова устойчив, колкото изглежда,  за онлайн изданието \"Ал Монитор\". Заман отбелязва, че с действията си лидерът рискува да отблъсне кюрдите, които са най-бързо разрастващата се демографска група в страната и сред които някои се чувстват обидени от липсата на съпричастност с прокюрдската ДПН и осъдения ѝ на затвор лидер Селяхатин Демирташ. Докато течеше походът, РНП не използваха думата \"кюрди\", нито името на Демирташ или другите, (според привържениците на ДПН) несправедливо затворени депутати. Някои кюрди си спомнят и вота на Кълъчдароглу, който позволи да се премахне парламентарният имунитет за депутати, срещу които има наказателни производства и това се случи месеци преди опитът за преврат да ограничи ролята на парламента.Според Рамазан Тунч от малка партия, свързана с ДПН, Кълъчдароглу нито за миг не се е застъпил за правата на кюрдите, когато те биват погазвани от властите. \"Много кюрди, особено по-млади, не се вълнуват изобщо от похода... Никой не смее да го каже, но кюрдите, особено младите поколения, са емоционално разведени с Турция.\" Тунч смята, че чувството за несправедливост спрямо тях се изостря от успехите на сирийските кюрди, които в партньорство със САЩ успяват да разширят присъствието си върху значителна ивица земя близо до турската граница, а в съседен Ирак кюрдите дори работят за независимост.Депутатът Хишияр Йозсьой от ДПН се съгласява, че Кълъчдароглу е трябвало да събере кураж и да говори за кюрдите - колкото и опасна да е темата във време, когато Ердоган приравнява най-голямата им, представена в парламента партия с поддръжници или съучастници на терористични организации. Той обаче признава и проблема, който противниците на РНП често изтъкват - част от традиционния електорат на Кълъчдароглу е националистически настроен и протегнатата ръка на кюрдите може да го отблъсне от партията. Независимо от това миналото на лидера като представител на малцинство трябва да го направи по-чувствителен към проблемите на кюрдите, смятат други. Кълъчдароглу е алевит от Дерсим, роден през декември 1948 г. - почти точно 10 години след окончателното, кърваво потушаване на кюрдското въстание в района, при което загиват хиляди и за което Ердоган преди шест години се извини от името на турската държава.Попитан от \"Дневник\" каква подкрепа имат действията на РНП след кюрдската общност, Йълмаз не отговори направо. \"Искаме мирно решаване на проблемите. Трябва да има решителност в демокрацията... Повече свободи, но без да се нарушава единството на държавата.\"Според Йоней от университета \"Билкент\" въпросът каква ще бъде ролята на кюрдите \"винаги е бил коварният\" за турската политика и е в еднаква степен на дневен ред и за РНП, и за правителството. \"Турската политика стигна толкова далеч в национализма си, че маргинализира и криминализира кюрдите като цяло. В този смисъл цялата кюрдска идентичност, политика и всичко, свързано с кюрдите, е в криза,\" каза тя.В известен смисъл Кълъчдароглу досега е бил много по-приобщаващ и дори положително настроен към прокюрдската ДПН от управляващата партия, смята Йоней. \"Много е трудно обаче човек да си представи, че РНП ще отиде по-далеч. А и дали ДПН ще е склонна да си сътрудничи повече или дори да се обедини? Разочарованието на кюрдите е твърде дълбоко, за да се ограничи до проблемите им с РНП,\" добавя тя, припомняйки за операциите, извършвани срещу тях десетилетия наред, принудителното или икономическо разселване из страната или системното нарушаване на човешките им права през 90-те години, което \"се завръща и днес\".Още по-фрустриращо е за тях, че докато положението им в Турция се влошава, \"на една граница разстояние има две кюрдски общности, които са де факто държави и процъфтяват. Така че колко може политическо движение в Турция да ги мобилизира? Не съм сигурна.\"", "date": "2017.07.12", "title": "Има ли бъдеще мирната съпротива в Турция"}
{"url": "http://www.dnevnik.bg/sviat/2017/07/12/3005397_es_subira_stranite_ot_zapadnite_balkani_za_da_gi/", "text": "Европейският върховен представител във външната политика, еврокомисари, лидери на страни от Западните Балкани и колегите им от шест държави членки ще се срещнат в Триест в сряда, за да обсъдят как регионалното сътрудничество може да помогне на Балканите да се интегрират в ЕС, съобщи Европейската комисия.\"Срещата ще е важен повод да работим заедно по задълбочаването на конкретните възможности, насърчавайки регионалното сътрудничество с целта да развием включващи общества, добро управление и жизнени икономики, така давайки сили и на перспективата за евроинтеграция на региона,\" казва комисията в съобщение.От страна на Брюксел освен върховният представител на съюза във въшната политика и сигурността Федерика Могерини ще участват еврокомисарят за разширяването Йоханес Хан и комисарят по въпросите на транспорта Виолета Булц. Редом със западнобалканските правителствени ръководители ще участват и лидерите на Австрия, Хърватия, Франция, Германия, Италия и Словения.Свързаността, регионалната икономическа интеграция и развитието на частния сектор и контактите между хората от отделните държави ще са основните приоритети на срещата.Участниците ще мислят как подготовката и финансирането на конкретни регионални инфраструктурни проекти в транспорта и енергетиката могат да подпомогнат икономическия ръст. Западнобалканските партньори освен това ще подпишат Договора за транспортна общност, който ще помогне да се интегрират транспортните мрежи на региона и на ЕС, и ще постигнат съгласие за план за действие, с който ще създадат Регионална икономическа зона, за да стане регионът по-аткрактивен за инвестиции и създаване на работни места, съобщава Комисията. Част от плана за първи път е и интегрирането на региона в паневропейския цифров пазар.", "date": "2017.07.12", "title": "ЕС събира страните от Западните Балкани, за да ги насърчи за членство"}
{"url": "http://www.dnevnik.bg/v_pamet/2017/07/12/3005449_pochina_kristian_takov/", "text": "Преподавателят от Софийския университет и доцент по гражданско право Кристиан Таков е починал, съобщиха близките му. Те разпространиха кратко съобщение:\"На 11 юли на 51-годишна възраст почина Кристиан Таков, преподавател в Софийския университет \"Св. Климент Охридски\" и доцент по гражданско право.Той беше Личност и Човек с огромна душа, сърце, сила и интелект. Остана докрай непримирим към несправедливостта. Всички, които го обичаме, скърбим.Датата на опелото ще бъде уточнена.\"\"Дневник\" поднася своите най-искрени съболезнования на семейството му и близките му.Кристиан Таков е роден в София на 7 ноември 1965 г. Завършва Немската езикова гимназия, а през 1990 г. право в Софийския университет. От 1994 до 1995 г. придобива LLM в университета в Хамбург, а три години по-късно става доктор по право в Софийския университет, където преподава от 1992 г. През 2007 г. става доцент по право.От 1994 г. е арбитър в списъка на арбитрите по вътрешни и международни дела на Арбитражния съд при БТПП, а през 2014 г. е избран за негов председател.Кристиан Таков беше съветник по правни въпроси на президента Росен Плевнелиев.", "date": "2017.07.12", "title": "Почина Кристиан Таков"}
{"url": "http://www.dnevnik.bg/politika/2017/07/12/3005460_bjudjetut_specheli_ot_falita_na_ktb_smiata_iordan_conev/", "text": "Държавният бюджет не само не е загубил от фалита на КТБ, а е спечелил, заяви депутатът и зам.-председател на групата на ДПС Йордан Цонев пред Би Ти Ви. Той коментира темата за фалита на банката след . В подкрепа на думите си той посочи, че бюджетът е дал 1.65 млрд. лева заем на Фонда за гарантиране на влоговете, но с фиксирана лихва от 2.95%.\"Фондът е върнал вече 1.1 млрд. Знаете ли колко е лихвата, която е спечелил бюджетът от това – 105 милиона. Не само че не е ощетен бюджетът, не само че не са ощетени данъкоплатците, но бюджетът е на печалба\", заяви Цонев. Според него виновен за фалита на банката е собственикът ѝ Цветан Василев. На въпрос не е ли той един от хората, за които се разбра, че са ходили при Василев в офиса му, той заяви, че ходел и при други банкери.\"Много срещи съм имал и с него, и по въпросите на банковото законодателство\", посочи депутатът, който бе председател на бюджетната комисия в 42-ото Народно събрание. По думите му той предпочитал да се среща с банкери в техните офиси, за да не ги затруднява с ограничения режим за достъп до Народното събрание, но тези срещи винаги са били служебни.\"Нашата оценка е много лоша – скандал, черен пиар, скандал, черен пиар\", заяви Цонев на въпрос как оценява работата на третия кабинет на Бойко Борисов. Той изброи скандалите в последните седмици – с националистически привкус, НДК, изтребителите. Според него въпросът за покупката на нов тип изтребител за армията е трябвало да бъде решен от втория кабинет \"Борисов\", а решението на служебното правителство за \"Грипен\" може да бъде отменено с равностоен акт на сегашния Министерски съвет. Според депутата с  се бави процедурата.\"Боршош не е кадър нито на БСП, нито на ДПС, да си се разберат там кой какви пари е откраднал и защо е изложил на риск българското председателство\", заяви Йордан Цонев в коментар за . \"Очевидно (битката – бел.ред) е вътре в ГЕРБ, след като един министър го уволнява, а друг го назначава.\"На въпрос за какво е битката той заяви, че \"трябва да е битка за власт, за пари\".Коментирайки , Бяла и т.н. заради криминални инциденти, за виновни за които са сочени роми, Цонев посъветва министър-председателя \"да дръпне\" вицепремиера Валери Симеонов от този терен, \"защото тази игра може да ни излезе скъпо\". Той изтъкна, че престъпността няма етнос и по тези случаи полицията и прокуратурата трябва да бъдат оставени да си свършат работата и да накажат виновните. \"Много е опасно да се прилага теорията на организирания хаос на политически терен\", смята Цонев.", "date": "2017.07.12", "title": "Бюджетът спечели от фалита на КТБ, смята Йордан Цонев"}
{"url": "http://www.dnevnik.bg/biznes/2017/07/12/3005465_glavniiat_arhitekt_bil_bezsilen_sreshtu_stroitelstvo/", "text": "Главният архитект на София Здравко Здравков заяви, че не може да спре изграждането на небостъргач в столичния квартал \"Стрелбище\", въпреки че теренът е определен като зелена площ. Жители на квартала протестират срещу .\"С право хората протестират, защото желанието на Столичния общински съвет е било този терен да бъде градинка\", каза Здравков, но и добави, че не може да направи нищо. \"Очевидно не мога да го спра, защото Върховният административен съд (ВАС) ми наложи глоба и вече съм в ситуация, в която съм глобяван по хиляда лева на месец, защото не изпълнявам решението на съда и не допускам построяването на тази сграда\". Той заяви, че искането на инвеститора се базира на \"спорно решение\" на ВАС, което на практика отменя общия устройствен план, който по закон е необжалваем. По думите му за района се предвижда строителство с кота корниз 20 метра, \"а в момента се внася едно предложение чрез поредица нормативни вратички за 43 етажа, което е над 100 метра\". Здравков увери, че местната власт ще задължи инвеститора да спази закона.Той коментира и строителството на 24-етажна сграда на бул. \"България\", като посочи, че там има решение на общинския съвет и предстои то да бъде публикувано в Държавен вестник.Главният архитект обясни, че се работи в посока на определяне на три района в столицата, където да е разрешено строителството на високи сгради.\"Считам, че небостъргачите трябва да вървят в група\", каза той и даде пример с района на входа към София по бул. \"Цариградско шосе\", където естествено се е обособила такава група, обезпечена с транспортни връзки и достатъчно свободна площ, без да се пречи на гледката към Витоша. \"Желаем бързо да внесем ред\", увери той.", "date": "2017.07.12", "title": "Главният архитект бил безсилен срещу строителство на небостъргач върху градинка в София"}
{"url": "http://www.dnevnik.bg/sport/2017/07/12/3005454_tvurde_rano_popadnah_v_golemi_klubove_smiata_bojinov/", "text": "Нападателят Валери Божинов смята, че прекалено млад е преминал в големи европейски клубове и това се е отразило на кариерата му. Българският футболист , след като напусна китайския втородивизионен \"Мейджоу кеджиа\".\"Тогава нямах правилно отношение и не бях достатъчно зрял, за да осъзная какво означава да нося екипите на \"Фиорентина\", \"Ювентус\" или \"Манчестър сити\". Тези големи клубове дойдоха твърде рано в кариерата ми. Опитът, който имам днес, би бил много полезен за мен\", каза Божинов пред медиите в Швейцария.Той посочва, че \"вече не е същият човек\". \"Научих се от грешките си и вече канализирам енергията и емоциите си много по-добре.\"Божинов е бил привлечен от вижданията на треньора на \"Лозана\" за футбола и от схемата за игра. Надеждите му са в швейцарското първенство да успее да възроди кариерата си. Той уточнява, че затова не е отишъл в Русия или Турция, където е можел да взима повече пари.Надеждата му е, че ще успее да се върне в националния отбор.Наскоро . И добави, че е разочарован от спортната част на авантюрата си в азиатската страна.", "date": "2017.07.12", "title": "Твърде рано попаднах в големи клубове, смята Божинов"}
{"url": "http://www.dnevnik.bg/sport/2017/07/12/3005466_lukoil_akademik_se_razdeli_s_toni_dechev_i_naznachi/", "text": "Баскетболният шампион \"Лукойл Академик\" направя треньорска смяна. Клубът се раздели с треньора си Тони Дечев и назначи Шарон Друкер.Договорът на израелеца е за една година. Целите пред него са да \"поведе отбора в битките за класиране в групите на Шампионската лига на ФИБА, защита на титлата у нас и спечелване на купата на страната\".През пролетта на 2016 г. . Той обаче изобщо не встъпи в длъжност, като се отказа по лични причини, и тогава беше назначен Любомир Минчев.\"Лукойл Академик\" изказва дълбока благодарност към досегашния треньор Тони Дечев, чийто договор изтече. Ръководството на клуба оценява високо всеотдайната му работа в течение на две години и половина начело на тима\", заявиха от клуба.В 20-годишната си треньорска кариера Друкер е водил водещи отбори в Израел и Европа. През 20014 година печели Купа на УЛЕБ с \"Апоел\" (Йерусалим).", "date": "2017.07.12", "title": "\"Лукойл Академик\" се раздели с Тони Дечев и назначи Шарон Друкер"}
{"url": "http://www.dnevnik.bg/sviat/2017/07/12/3005522_trump_ne_znael_za_sreshtata_na_sina_si_s_ruskata/", "text": "Доналд Тръмп-младши не съобщил на баща си за срещата с руска адвокатка, за която му било казано, че разполага с компрометираща информация за Хилъри Клинтън, заяви самият той в интервю за американската телевизия \"Фокс нюз\", цитиран от Би Би Си и БТА.\"Това не беше нищо и нямаше какво да му съобщя\", отбеляза най-големият син на президента Доналд Тръмп. Коментарите му дойдоха след публикации на \"Ню Йорк таймс\", които разказаха за срещата му с руската адвокатка Наталия Веселницкая, а в следваща история - и за , според който Москва опитвала да помогне на баща му на изборите. Публикациите накараха Тръмп-младши да публикува кореспонденция, , в която се говори за \"подкрепа\" на Русия за тогавашния кандидат-президент.\"Дори не бих се сетил за това, ако не бяхте започнали да се ровите в тази история\", обясни Доналд Тръмп-младши пред водещия. Минути преди това той определи срещата като \"20 минути загуба на време\". Той допусна, че ако можеше да върне времето, би действал различно, но добави в своя защита: \"Това беше преди манията за Русия, преди да започнат да пишат за това в пресата. За мен това беше просто проучване, те може би имаха нещо, конкретни доказателства за всички истории, които бях чувал.\"Специалният прокурор, разследващ предполагаемата намеса на Русия в американските президентски избори, Робърт Мюлър ще проучи данните за срещата между сина на Тръмп и руската адвокатка, съобщи телевизия Си Ен Ен. От публикуваните от Доналд Тръмп-младши вчера имейли личи, че той с готовност е приел помощ от, както му били представени нещата, руското правителство, което искало да съдейства на кампанията на баща му с дискредитираща информация за Хилъри Клинтън.Комисията по разузнаване в Камарата на представителите иска Доналд Тръмп-младши да се яви пред нея и да отговори на въпроси за срещата му с руската адвокатка. Водещи сенатори също заявиха, че разследването за евентуална руска намеса трябва да проучи срещата на Тръмп-младши. Синът на президента вече заяви, че е готов да работи със сенатската комисия по разузнаването, която води едно от три разследвания за руска намеса в американските избори.Президентът Тръмп междувременно публикува кратко изявление в подкрепа на сина си, описа го като \"много качествен човек\" и приветства прозрачността му.", "date": "2017.07.12", "title": "Тръмп не знаел за срещата на сина си с руската адвокатка, защото не било важно"}
{"url": "http://www.dnevnik.bg/sviat/2017/07/12/3005520_niama_postradali_bulgari_pri_obstrel_na_letishteto_v/", "text": "Летището в Кандахар, използвано за военновъздушна база от силите на САЩ и НАТО, е било подложено на ракетен обстрел снощи, съобщи Министерството на отбраната.Няма пострадали български военнослужещи.Нападението е извършено в 22.01 часа местно време (20.31 часа българско).Българските военни в Кандахар са част от чуждестранния военен контингент в страната. България изпълнява мисии в Афганистан от 15 години. ", "date": "2017.07.12", "title": "Няма пострадали българи при обстрел на летището в Кандахар"}
{"url": "http://www.dnevnik.bg/v_pamet/2017/07/12/3005499_in_memoriam_kristian_takov_zloto_ne_moje_da_bude/", "text": "Изключително много се вълнувам, може би никога не съм се вълнувал толкова или само за първата или втората ми лекция.Ще започна с не толкова обнадеждаващи думи. Това правителство с окупация на 272 аудитория няма да се саморазпусне. Окупацията все пак е въпиющо необходима, но ако продължи повече от три-четири дни, вие ще се изморите, ще се отчаете, ас дебело в началото. Това няма да ги впечатли. По тази причина бих си позволил да дам идеята: променяйте формата на протеста си непрестанно, не ги оставяйте на мира, те свикват с всяка форма на протест. Те са като флуид - в каквато съдина ги налеете, такава форма заемат.Не смятайте, че от вашето протестно действие ще последват конкретни последици, но ще има много други важни последици и ви благодаря, че сте се събрали тук, за да ги осъществите.Показвайте на отвратителните, че са нетърпими, те няма да се засрамят, бъдете сигурни, но,няма да се променят или да станат по-добри. И тогава за какво всъщност си струва да се води някаква борба? Веднага ви казвам:Вчера попаднах на едно много интересно научно предаване, там имаше психологически експеримент, който показва, че когато ние се намираме в среда на мошеници и на тарикати, постоянно, постепенно и неотклонно започваме да копираме поведението им. Когато виждате безобразността навсякъде, вие няма как да не започнете рано или късно да я копирате повече или по-малко. И, уверявам ви, нещата започват с малкия компромис и вие вероятно го знаете. Благодаря ви, че не сте направили малкия компромис.На колегите от Юридическия факултет, които искат да си имат лекции и да си учат, а вие им пречите, искам да кажа само едно нещо - да не се притесняват, те ще си научат, но не знам къде ще си приложат знанията,Благодаря ви, не искам да издигам политически лозунги или да се стремя към вашия аплауз, радвам се за него.Искам за няколко минути да ви разкажа една случка, която вече не е нова, но е много симптоматична. Тази случка изглежда изключително специализирана. Става въпрос за един законопроект, внесен в Народното събрание, всеки от вас може да го види на parliament.bg в законодателство - законопроекти. За да не се лутате дълго време, напишете в търсачката Делян Пеевски и законопроектът ще излезе веднага.Законопроектът се казва закон за икономическите и финансови взаимотношения с дружества, регистрирани в юрисдикция с преференциален данъчен режим, и техните действителни собственици.Проектът за закон има интересно заглавие. Той беше дискутиран вече поне в електронното издание на в. \"Капитал\", може би и в хартиения му брой. Законопроектът предвижда рестрикции, ограничения за дружества, регистрирани в т.нар. офшорни зони.Офшорните зони за студентите, които не са от Юридическия факултет, не че там ги учите, това е друг въпрос. Офшорните зони са територия от някакъв държавен суверенитет, която се характеризира с две неща. Първото е облекчен данъчен режим, второто е неяснота относно действителните собственици на едно дружество.Действителният собственик на едно дружество може да бъде скрит по твърде много начини. Една от възможните фигури е чрез т.нар доверително управление, или на правен език казано - косвено представителство. Аз имам някакво дружество, само че не искам да се знае, че аз го имам и затова сключвам договор за поръчка с някого от вас да бъде номинален собственик на дяловете или акциите, а аз ви давам указания как да процедирате с тези акции или дялове.Другият характерен момент, е че тези дружества плащат малко данъци. Какъв е смисълът от офшорните зони? То е предимно за самите офшорни зони, тъй като чрез тези облекчения и възможни скривания на истинските собственици вие получавате голям приток на капитал на ваша територия и плащате макар и малки, но все пак много данъци.Другият възможен начин да се скриват истинските собственици съществува в България, съвсем официално регламентиран в Търговския закон. Това е акционерното дружество с акции на приносител, които са отпечатани на хартия, и за техен собственик се смята този, който физически ги държи. Днес може да е един, в друг ден - друг. И в България има пълната перфектна възможност да се организира нещо така, че да не е ясно кой е собственикът.Неяснотата на това кой е собственикът на капитала води понякога до доста неприятни неща. Напоследък много усилено се говори, че трябва да е ясна собствеността на медиите.Колеги, тя няма как да е съвсем ясна, защото тя много лесно може да бъде скрита. Дори да е уж ясна - вие ще знаете някакво лице, но няма да знаете връзките, отношенията, зависимостите, в които това лице е попаднало. Затова струва ми се, че не е толкова важно истинският собственик, а да знаете ръководните му принципи. Както се казва в Библията -Само че за целта трябва да бъдете внимателни.Та какво предвижда този закон. Ако прочете текста му, ще видите че предвижда рестрикции, ограничения за такива офшорни дружества, които участват в твърде важни обществени сфери. Областите, за които този предвижда ограничения, са 20 на брой.Само примерно ги изброявам: кредитна институция, застраховател, пенсионен фонд, здравноосигурителен фонд, дружество, регистрирано на Българската фондова борса, дружество, което иска да получи концесия за добив на полезни изкопаеми, мобилен оператор, водно стопанство, сметосъбиране и сметоизвозване и издател на периодични печатни произведения.Както виждате, почти всичко интересно в тази икономика е забранено за достъп на такива условно наречени офшорни компании.Дотук законът изглежда добър и като че ли онези, които назначиха лице със специфични нравствени, криминални и други характеристики за шеф на ДАНС, за да може то да се справи с престъпниците отвътре, така да се каже, защото ги познава изтънко, тази мисъл тука да е сработила. Ами човекът знае как се правят нещата, защо да не напише един закон. Както Данчо Ментата, извинете, Данчо Цонев, съвносителят с Делян Пеевски, каза: \"Ами той е написал 20 члена от закона\". Законопроектът има пет члена.В следващия член четвърти, след като виждаме колко светли са намеренията на съвносителите, като единият явно не знае точно за какво става дума в закона, виждаме изключения. Всяко едно от тях е въпрос на, да не казвам голяма дума, но едни две хиляди лева хонорар за едно адвокатско дружество, което да подготви необходимите документи и да преодолее ограниченията без никакъв проблем. Колегите юристи могат да ги разгледат и да ви обяснят точно как стават тези неща.Така излиза, чеза да заобиколите дръвника. Добре, за какво всъщност е цялото упражнение? Струва ми се, че цялото упражнение може да има най-различни цели. С риск да демонизирам Делян Пеевски, както светецът от Драгалевци Иван Костов каза наскоро в едно свое интервю, след като се беше прегърнал с вътрешния министър Цветлин Йовчев в Нов български университет, с риск да демонизирам Делян Пеевски, ще предложа няколко възможни сценария, които са близки един до друг.Законът се приема сега наскоро, а влиза в сила от 1 януари 2014 година. След като това се случи, Делян Пеевски или неговите дружества, или свързани с него лица, или негови довереници по договори за поръчка, вече отдавна готови с необходимите документи, ще ги внесат и ще получат съответните регистрации и разрешения. След което ще могат да кандидатстват за - да ги изброя ли пак? След което надигналото се обществено възмущение ще принуди управляващите не за първи път да отменят закона. Първи възможен сценарий.Всяка отмяна на такъв закон действа занапред, т.е. това, което е станало при неговото действие, ще остане законосъобразно и действително. Резултатът какъв ще е - тези, които са успели да минат през широко отворената врата, са минали, а другите, които тепърва са се усетили, ще останат пред захлопнатите й двери. Отвратителен резултат:Кофти.Втори вариант - далеч по перфиден: законодателят не успява да реагира, но веднага след приемането на закона будна гражданска съвест в лицето на народен представител или народни представители атакува закона пред Конституционния съд и този път той решава да въдвори ред в държавата и удря по масата и обявява закона за противоконституционен. Резултатът е това, че законът не се прилага. Отново за в бъдеще.Трети възможен сценарий: идва нов парламент, новият парламент с божествен гняв решава не просто да отмени закона, а да ревизира неговите резултати. Като казах божествен гняв, се сетих за една прекрасна мисъл на колегата Теодор Пиперков, преподавател по римско право, който веднъж ми каза:\"Таков, нали знаеш каква е разликата между справедливия гняв и безсилната ярост?Та идвайки с уж справедлив гняв, новият парламент вероятно ще се сблъска с безсилна ярост като явление в своите проявления, защото ако се опита да ревизира вече сключени договори по отменения противоконституционен или подлежащ на отмяна от самия него закон, ще се сблъска челно с конституцията, в която е разписано, че частната собственост е неприкосновена. И като е неприкосновена, Конституционният съд този път с пълно право и при 100% моя подкрепа би отменил такъв опит на бъдещ законодател.По този начин се действа. Лошото е, колеги, че в момента в България действат 344 закона и по моя груба сметка между 2 и 3 хиляди подзаконови нормативни акта, постановления, правилници, наредби и инструкции - и не броя актовете на местната власт.Как да се оправим в тази гора, как да следим всестранно какво излиза, какво ще стане, откъде ще ни изпързалят за пореден път? Изключително трудно е. Но това вече е и вашата задача. И задача на журналистите, които освен да пишат, трябва и да разбират нещо от право. А не само да казват - абе има тук далавера, и с това общо съждение да укоряват управляващите, че правят нещо. Те трябва да са напълно ясно как е възможно да се случи нещо, което те възнамеряват да сторят.Забележете, в закона има няколко дребни подробности. Законът има мотиви, както се изисква според закона за нормативните актове, и в тях надълго и нашироко се обяснява въз основа на какви решения на Съвета на Европа е приет този закон. Обяснява се смисълът на забраните. Дума не е обелена за изключенията - онази широко отворена порта. И една друга дребна подробност: ако видите точка 20 от забранителния режим, това е, че тези офшорни компании не могат да участват като издатели на периодични печатни издания. ТоваВсичко това е напълно възможно, само че в член пети, където са уредени последиците от това какво ще се случи, ако забраните бъдат погазени, но за т. 20 няма никаква санкция. Кеф.За да разберете замисъла на законотворците, трябва да загубите няколко часа, които можете да прекарате много по-приятно.Злото може да бъде спирано само с ежедневни, непрестанни, изнурителни и неблагодарни усилия. Опасни и неблагодатни усилия. Защото ако прекалено много започнете да спирате злото, то в акт на самозащита ще отвърне с някаква мярка.И още нещо, че вероятно поради вашата невероятна младежка енергия, но и поради сравнително скромния ви жизнен опит вие си мислите, че злото може да бъде спряно. Колеги, то не може нито да бъде спряно, нито изличено. Това е все едно да кажете - ще премахнем корупцията. Няма да я премахнете. Повечето хора страшно се кефят да бъдат корумпирани.Злото е нещо, което дава страхотни облаги, затова вие не можете да го изкорените, може да го ограничавате непрекъснато. Лошото е, че за неговото ограничаване са необходими непрестанни, ежедневни усилия. Както ви казах, освен неблагодарни може да се окажат и опасни.Ако и в бъдеще се опитвате да спирате злото, бъдете сигурни, че ще платите цена.Вие сега си губите времето в 272 аудитория и няма да постигнете желания резултат. Пламен Орешарски няма да остане само доцент, а ще продължи да бъде министър-председател. Злото няма да изчезне,.Защото както ви казах, когато гледаме само лоши примери, ние постепенно се подаваме.Искам да свърша с две неща: едното е изказването на един протестантски свещеник в нацистка Германия: Той казва: \"Когато дойдоха да вземат евреите, аз мълчах, защото не бях евреин. После те дойдоха да вземат комунистите, аз пак мълчах, защото не бях комунист. А когато дойдоха да вземат мен, нямаше никой останал, който да говори\".Благодаря ви, че сте останали и наистина евала.И да свърша с избрани откъси от заключителния монолог на Фауст на Гьоте, не са много, спокойно.Край планината блато се разстлало,отравя въздуха, руши делото мида отведа водата застояла,ще е последна висша цел в живота ми...На мъдростта последните пределипостигнах днес: живот и свободадобива само този, който смелоги завоюва всеки ден в борба!", "date": "2017.07.12", "title": "In memoriam Кристиан Таков: Злото не може да бъде изкоренено, но може да бъде ограничавано"}
{"url": "http://www.dnevnik.bg/politika/2017/07/12/3005519_obedinenite_patrioti_iskat_durjavata_da_napravi_muzei/", "text": "\"Обединените патриоти\" искат паметникът на връх Бузлуджа да остане на държавата, а не да принадлежи на една партия като БСП. Мотивът - недопускане на неадекватно за съвременната ситуация парцелиране на историческата памет на обекта, който бил изграден с \"обществени средства и доброволен труд\". Това се разбра от декларация на парламентарната група на националистите, прочетена от трибуната в Народното събрание днес.В момента паметникът на Бузлуджа е собственост на областната управа в Стара Загора. Преди месец . През септември 2011 г. Министерският съвет прехвърлил правото на собственост на паметника на социалистическата партия, но процедурата не е довършена, тъй като от \"Позитано\" 20 са обявили, че нямат 15 млн. лв. за възстановяването му.Затова през юли БСП реши да се възползва от сегашните законови възможности - да вземе паметника за безвъзмездно ползване за срок, не по-дълъг от 10 години.\"С цел недопускане на неадекватно за съвременната ситуация парцелиране на историческата памет на обекта на връх Бузлуджа препоръчваме да се инициират административно-управленски действия за ремонт и музейно експониране на уникалното като архитектура и местоположение съоръжени\", обяви депутатът от \"Обединените патриоти\" доц. Милен Михов.\"Досега \"Бузлуджа\" беше държавна собственост и виждаме резултата – Патриотите да се разберат с Бойко Борисов. Ако имат идеи за това как да направят паметника действащ и как да съхранят паметта - нека да го направят. Ние искаме само да бъде съхранена паметта\", отговори зам.-председателят на парламентарната група на \"БСП за България\" Антон Кутев. Той дори обяви, че могат да разчитат на помощта на социалистите.\"Този паметник не е на БСП, независимо дали ще бъде върнат или не. Това е паметник на цяла България\", заяви още Кутев.", "date": "2017.07.12", "title": "\"Обединените патриоти\" искат държавата да направи музей от паметника на Бузлуджа, БСП е съгласна"}
{"url": "http://www.dnevnik.bg/bulgaria/2017/07/12/3005278_vremenniiat_shef_na_sofiiskiia_raionen_sud_iska/", "text": "Временният председател на Софийския районен съд Стефан Милев е внесъл предложение за уволнението на предишния ръководител на най-натоварената съдебна институция в страната Методи Лалов, съобщава \"Правен свят\", позовавайки се на свои източници.Повод е случка от миналата седмица, като в предложението се твърди, че Лалов е отправил заплахи и подигравателно поведение спрямо служител от съда.По първоначална информация мотивите за искането са, че Лалов се е държал грубо със служителката в сектора за управление и контрол при стопанисването на съдебното имущество към съда Ганка Иванова. Заплашил я с уволнение и се е отнесъл се подигравателно с неяЛалов водеше постоянна битка за подобряване условията на сградата на районния съд.\"Няма съмнение, че следя как се стопанисва имуществото на съда, тъй като се чувствам пряко ангажиран с това като част от дейността ми като бивш председател на СРС. Имам емоционална свързаност с темата. Постоянно следя какво се случва, публикувам снимки и изразявам мнението си във Фейсбук всеки път, когато установявам нередности\", казва Лалов пред \"Правен свят\". От тях той разбира за внесеното предложение.\"Вярно е, че при един такъв случай, а именно, когато установих плачевното състояние на двора на сградата на съда на бул. \"Цар Борис III\", изразих несъгласие с дейността на служителите, отговорни за стопанисването на имуществото, и съм направил заявка, че ще продължа да следя и публично да изобличавам неизпълнението на задачите им, като публикувам снимки и посочвам конкретните хора, които не си вършат работата\", казва още Лалов. Той отрича да е имал неетично поведение и заявява, че е изразил единствено мнението си в рамките на допустимото. \"Това е поредна реваншистка реакция на Стефан Милев и излъчилото го мнозинство\", допълва още Лалов.Миналата седмица Лалов разпространи написана на хартия заповед, с която се забранява той да бъде допускан до все още необитаемата сграда на съда - т.нар. военно НДК, която се ремонтира.", "date": "2017.07.12", "title": "Временният шеф на Софийския районен съд иска уволнението на предишния"}
{"url": "http://www.dnevnik.bg/sviat/2017/07/12/3005541_kitai_izprashta_korabi_kum_purvata_si_voenna_baza_v/", "text": "Кораби с китайски военен персонал за първата китайската военна база в чужбина потеглиха от Китай за Джибути, предадоха \"Ройтерс\" и БТА.Китай започна да изгражда логистична база в стратегически разположения Джибути миналата година. Там ще бъдат презареждани кораби, участващи в миротворчески и хуманитарни мисии, по-специално край бреговете на Йемен и Сомалия.Това ще бъде първата китайска военноморска база в чужбина, въпреки че Пекин официално я нарича логистична. В Джибути има вече има три бази - американска, японска и френска. Все по-често се говори, че Китай може да построи други подобни обекти, например в Пакистан, но засега китайското правителство опровергава тези твърдения.В съобщение на китайската агенция \"Синхуа\" се казва, че корабите с военен персонал са потеглили от град Чжанцзян в Южен Китай, за да участват в изграждането на база за поддръжка в Джибути. В съобщението не става ясно кога ще започне официално работата на базата. \"Синхуа\" припомня, че Джибути и Китай са се договорили за създаването на подобна база след приятелски преговори и споразумение, което да защитава взаимните интереси на народите от двете страни.Базата ще осигурява китайско участие в такива мисии като ескортиране на кораби, мироопазващи операции и доставки на хуманитарна помощ за Африка и Западна Азия, се допълва в съобщението на \"Синхуа\". Тя ще е от полза за Китай и за участие й във военно сътрудничество, съвместни учения, евакуация и защита на китайски граждани зад граница, за участие в спасителни операции, както и в съвместно поддържане на сигурността на международни стратегически морски пътища.В уводна статия в китайско държавно издание, цитирана от Би Би Си, се казва, че \"основната задача на Китай, като развива военната си мощ, е да защитава безопасността на Китай, а не да се опитва да владее света\".Пекин същевременно от години увеличава инвестициите и търговията с Африка (на среща със страните от континента през 2015 г. обеща да инвестира  в развитието им) и подпомага инфраструктурни проекти с пари и човешки ресурси. Китайски компании работят по изграждане на железопътни трасета в Джибути, Етиопия, Ангола, Танзания, Замбия и Нигерия. В замяна тези и други страни предоставят природни ресурси. Също през 2015 г. Китай започна в Южен Судан  зад граница. ", "date": "2017.07.12", "title": "Китай изпраща кораби към първата си военна база в чужбина"}
{"url": "http://www.dnevnik.bg/politika/2017/07/12/3005553_zaradi_policeishtinata_bsp_prizova_borisov_da_poiska/", "text": "БСП призова премиера Бойко Борисов да поиска оставката на вътрешния министър Валентин Радев. Мотивът - след , обявените , които били \"полицейщина\", и  ставала видима неговата \"пълна непригодност\".\"Призовавам премиера да изиска оставката на Валентин Радев, преди да има срив в системата, преди това да се случи под обществен натиск или в резултат на основателни искания на служителите на МВР\", обяви депутатът от \"БСП за България\" Красимир Янков. Според социалистите МВР не функционира добре под ръководството на Радев, а той бил инструмент за въвеждане на \"полицейщина\", чрез която ГЕРБ се опитвала да придобие контрол върху гражданите.В БСП са възмутени от идеята пътните полицаи да проверяват всички граждани в един автомобил, а не само шофьора, тъй като това било събиране на данни \"кой, с кого, къде и кога пътува\". Социалистите определят като недопустимо изказване на Валентин Радев, в което се казвало - \"колкото повече ни следят и слушат законно, толкова по-добре, може да хванат бъдещи терористи\".В отговор зам.-председателят на ГЕРБ Цветан Цветанов обяви, че искането на БСП е неоснователно и го определи като \"политически пи ар\".", "date": "2017.07.12", "title": "Заради \"полицейщината\" БСП призова Борисов да поиска оставката на вътрешния министър"}
{"url": "http://www.dnevnik.bg/sviat/2017/07/12/3005556_es_gubi_vremeto_na_turciia_no_tia_e_loialna_zasega/", "text": "Европейският съюз \"не е крайно необходим\" на Турция, тя и без него \"може да се държи на краката си\", но въпреки това Анкара ще е лоялна в отношенията си с Брюксел още известно време.Това обяви турският президент Реджеп Тайип Ердоган в интервю за Би Би Си, акценти от което бяха публикувани на сайта на британския обществен оператор и което предстои да се излъчи в петък. По думите му Анкара ще приеме спокойно, ако ЕС ѝ каже в прав текст: \"Няма да можем да приемем Турция\". Тогава страната ще задейства своя втори и трети план.Той коментира и други въпроси като свободата на словото в страната, отхвърляйки критиките от правозащитни организации, и позицията на Турция в катарската криза.\"Навремето, когато бях в първия си мандат като министър-председател, Турция се описваше като страна, постигнала тиха революция, на срещите на върха на лидерите на Европейския съюз. Сега обаче същият ЕС не само вече не ни кани на лидерските си срещи, а и ни губи времето.\"По думите му подходът на ЕС към Турция е \"неискрен\" и повечето жители на страната вече не биха искали тя да членува в съюза. \"Въпреки това още малко ще продължим да сме искрени с ЕС и ще видим какво ще ни донесе това\", добави президентът. \"Неискрен\" е и думата, която властите в Анкара отправиха към австрийските си колеги, след като Виена забрани на икономическия министър Нихат Зейбекчи да влиза в страната. По-късно Зейбекчи каза, че все пак ще посети Австрия.Близо 160 медии бяха затворени през последната година, откакто в Турция беше извършен опит за преврат и загинаха 260 души. За този период, в който десетки хиляди са арестувани, а уволнените или отстранените държавни служители, учители, войници, полицаи и съдии са около 140 хиляди, немалък е броят и на журналистите (около 2500), загубили работата си.Ердоган отхвърля твърденията на правозащитни организации, че над 150 журналисти са в затвора и че Турция е сред най-опасните и репресивни за журналисти страни в света. \"Виждате ли, говорите повече от мен - имате повече свобода от мен. Сега не ми давате правото на свобода. Интервюирате ме, но не ми давате възможност да говоря.\"\"Никой не е осъден заради журналистика. Опозицията пише много обидни статии за мен, дори го направи скоро  (на справедливостта)... Хората, които са в затвора, нямат титли на журналисти. Някои от тях си сътрудничиха с терористични организации. Някои бяха осъдени за притежание на оръжие. Някои бяха изпратени в затвора заради вандалски актове и обири на банкомати. Имат журналистически карти, но това не е официалната прескарта, а с документа си твърдят, че са журналисти. (Журналистите зад решетките) не са 170 души, както казахте. Това са лъжи. Има само двама журналисти в затвора сега. Всичко друго са лъжи, нека не лъжем света.\"Попитан за недвусмислената турска подкрепа за Катар в  и дали се опасява от ескалация на напрежението, Ердоган каза, че Турция не иска да бъде част от конфликта. \"Задавате ми този въпрос - но защо не го зададете на Съединените щати? Защо не го зададете на Франция, защо не го зададете на Англия?\", настоя той.\"Не сме част от тези кризи. Напротив, искаме да насърчаваме диалога и мира в региона на Залива. Бързаме да намерим решение. Турция никога не подкрепя идеята мюсюлмани да убиват мюсюлмани в региона. Омръзна ни\", каза той и цитира случващото се в Йемен, Сирия, Ирак, Палестина и Либия. \"Турция плаща цената заради тези въпроси. Не искаме това... И затова не приехме и (случващото се) с Катар.\"", "date": "2017.07.12", "title": "ЕС губи времето на Турция, но тя е лоялна засега, обяви Ердоган"}
{"url": "http://www.dnevnik.bg/zelen/2017/07/12/3005557_organizacii_objalvat_v_brjuksel_stroitelstvo_na_struma/", "text": "Български и европейски неправителствени организации са внесли днес официална жалба в Европейската комисия срещу строителството на финансираната с европейски средства автомагистрала \"Струма\", която е част от Трансевропейския коридор 4, който свързва Хамбург (Германия) със София и Солун (Гърция).В писмото си до Брюксел природозащитниците настояват комисията да разследва нарушенията на европейското законодателство с това строителство. Според тях това може да доведе до осъждане на България от Европейския съд и плащане на тежки глоби. Жалбоподатели са \"Приятели на Земята - Европа (Friends of the Earth Europe), мрежата CEE Bankwatch Network, екологично сдружение \"За Земята\" , сдружение за дива природа \"Балкани\", институт за зелена политика, информационен и учебен център по екология, училище за природа \"Влахи\". Жалбоподателите предупреждават, че ако финалната отсечка от магистралата бъде построена през Кресненското дефиле, това ще бъде катастрофално за защитените видове растения и животни в региона. Кресненският пролом е част от мрежата \"Натура 2000\", защитен по Европейската директива за хабитатитеКресненското дефиле, с дължина 16 километра, е районът с най-голяма концентрация на биоразнообразие в България с 92 защитени видове и част от Европейската \"Натура 2000\" мрежа, посочват организациите. За сравнение, на един квадратен километър от Кресненското дефиле живеят повече видове пеперуди, отколкото в цяла Великобритания.Експерти от неправителствените организации посочват в жалбата, че съществуват, с които автомагистрала \"Струма\", свързваща Германия с България и Гърция, може да бъде завършена, без това да унищожи дефилето и биоразнообразието в него и спазвайки Европейското законодателство.През април българското правителство на магистралата с проект за изграждане на половината от магистралата \"Струма\" през дефилето.Неправителствените организации твърдят, че това ще унищожи безвъзвратно уникалната природа и е в нарушение на Европейското природозащитно законодателство. Магистрала през пролома ще отнеме и възможностите за развитие на алтернативен туризъм в региона, смятат те.Българското правителство вече е напреднало с построяването на магистралата от двете страни на дефилето, което е довело още повече до увеличаване на трафика през него. Жалбата отбелязва, че това води до две нарушения на Европейската директива за хабитатите и вече причинява увеличено въздействие на смъртността по пътя за животните и намаляване на популациите на значителен брой защитени видове.Все още няма финално решение коя от предложените алтернативи ще бъде избрана. До няколко месеца се очакват резултатите от новата оценка по въздействие на околната среда. След излизането на доклада местната общност и широката общественост ще могат да изразят мнение за предложените маршрути на магистралата, а финалното трасе ще трябва да бъде одобрено от Европейската комисия.Ако комисията или Европейският съд открие нарушения на природозащитно законодателство на ЕС, българското правителство ще трябва да върне европейско финансиране на стойност близо 756 милиона евро.", "date": "2017.07.12", "title": "Организации обжалват в Брюксел строителство на \"Струма\" през Кресненското дефиле"}
{"url": "http://www.dnevnik.bg/sport/2017/07/12/3005548_makgregur_obeshta_da_nokautira_meiuedur_do_chetvurtiia/", "text": "Звездата на смесените бойни спортове Конър Макгрегър обеща да нокаутира Флойд Мейуедър в рамките на първите четири рунда. 28-годишният ирландец ще се изправи срещу непобедения на професионалния ринг американски боксьор на 26 август в Лас Вегас.Двамата за пръв път се срещнаха лице в лице по време на съвместна пресконференция, която събра 12 000 зрители в зала \"Стейпълс сентър\" в Лос Анджелис. Очаква се мачът, който ще бъде по правилата на бокса, да разбие рекордите по приходи и гледаемост, които постави двубоят между Мейуедър и Мани Пакиао. \"Движението, мощта, яростта ми - той никога не се е изправял срещу него подобно. Той се е бил с хора, които са бягали от него. Аз не се страхувам от тези ограничени правила (на бокса). Те правят това половин, ако не и четвърт мач. Ако беше истинска битка, нямаше да продължи дори един рунд\", заяви Макгрегър.През ноември Макгрегър стана първият боец, притежаващ едновременно световните титли в две различни категории на UFC. Той обаче никога не се е боксирал - нито като аматьор, нито като професионалист, едва наскоро се сдоби с боксов лиценз и досега не е играл с подобни ръкавици (10 унции).\"Какво да ви кажа, аз съм млад, уверен и щастлив човек, който е работил изключително здраво за това. Някой ще трябва да се прости с актива си без загуба. Той има малки крака, малка глава, малко сърце. Ще го нокаутирам в рамките на четири рунда, запомнете ми думата\", каза още Макгрегър.Ирландецът се появи с костюм, който изцяло беше извезан с надписи fuck you. Той \"захапа\" Мейуедър за стила му на обличане, както и за последните новини около американеца, че има неплатени данъци.Мейуедър му отговори, като излезе на сцената с чека от последния си мач, който беше на стойност 100 млн. долара. И изтъкна, че най-голямата печалба на ирландеца е 3 млн. долара, както и факта, че е загубил с предаване в първия му мач срещу Нейт Диас.\"Знаем, че господин \"Предавам се\" обича да се отказва и сега отново ще развее белия флаг. Гарантирам ти, че ще паднеш или по гръб, или по лице. Kой начин предпочиташ? Само ми кажи кой начин предпочиташ\", обърна се американецът към своя опонент.Макгрегър, който през февруари ще навърши 41 години, не е имал официален мач от септември 2015 г. Той прекрати кариерата си, след като записа 49-а победа от 49 професионални мача и изравни рекорда на Роки МарчианоАмериканецът заяви, че вече е \"стар човек\" и натоварванията му се струват по-тежки, но е абсолютно сигурен, че това няма да му попречи да се справи с Макгрегър, за когото това ще е дебют на боксовия ринг. \"Всички тези правила и ограничения, няма никакъв проблем. Ръкавиците трябва да са 10 унции, няма проблем. Не може да са мексикански, не може да са от конски косъм, не може да са еди-какви-си, няма проблем. Дайте ми само протектор, насочете ме към ринга и съм готов да го сваля\", закани се звездата на UFC.", "date": "2017.07.12", "title": "Макгрегър обеща да нокаутира Мейуедър до четвъртия рунд"}
{"url": "http://www.dnevnik.bg/bulgaria/2017/07/12/3005652_deputat_ot_bsp_e_obvinen_v_kupuvane_na_glasove/", "text": "Антикорупционното звено на прокуратурата обвини депутата от БСП Манол Генов в организиране купуването на гласове на последните предсрочни парламентарни избори, съобщи пресцентърът на държавното обвинение.Народният представител е привлечен към наказателна отговорност за това, че през март в Асеновград пет пъти е организирал предлагането и даването на пари за гласове в негова полза или в полза на БСП. Той е действал в съучастие с Николай Христев, посочват още от прокуратурата. За един глас се плащало по 25 лв.За същото престъпление е повдигнато обвинение и на Христев., след като в Народното събрание за снемане на депутатската му защита.Манол Генов е с мярка за неотклонение подписка. Разследването по случая продължава.", "date": "2017.07.12", "title": "Депутат от БСП е обвинен в купуване на гласове"}
{"url": "http://www.dnevnik.bg/politika/2017/07/12/3005701_borisov_naredi_na_gerb_da_niama_ogranicheniia_za/", "text": "Премиерът Бойко Борисов е против забраната за външно финансиране по европейски програми на съсловните организации на магистратите, който са заложени в проекта за промени в Закона за съдебната власт. Това съобщи министърът на правосъдието Цецка Цачева след заседанието на правителството днес. беше внесен от депутати от парламентарните групи на ГЕРБ и \"Обединени патриоти\" и днес ще бъде гледан на заседание на правната комисия в парламента. Срещу ограничението официално се обявиха Съюзът на съдиите, , Асоциацията на прокурорите и .След заседанието на правителството Цачева каза, че е упълномощена да представи позицията на правителството. Тя е, че е недопустимо да се въвежда забрана за ползване на средства по европейски програми и фондове. Ограниченията трябва да отпаднат между първо и второ четене в парламента, каза Цачева. На въпрос на \"Дневник\" дали забраната за финансиране по други програми, финансирани от САЩ и партньори на ЕС като Швейцария и Норвегия, ще остане Цачева отговори, че това ще бъде дискутирано от правната комисия.От че в доклада на Европейската комисия за България за изпълнението на политиките на Европейския съюз в областта на околната среда за 2016 г. е дадена висока оценка на дейността на Асоциацията на прокурорите в България по приключилия проект на тема \"Повишаване на контрола и спазването на правилата, установени в законодателството за опазване на околната среда и управление на рисковете\". Същият проект е реализиран с финансовата подкрепа на тематичен фонд \"Сигурност\"на Българско-швейцарската програма за сътрудничество, за намаляване на икономическите и социалните неравенства в рамките на разширения ЕС\".", "date": "2017.07.12", "title": "Борисов нареди на ГЕРБ да няма ограничения за финансиране от ЕС на организации на магистрати"}
{"url": "http://www.dnevnik.bg/biznes/2017/07/12/3005581_knsb_iska_1000_leva_tavan_na_pensiite_i_po-visok/", "text": "КНСБ настоява през 2018 г. максималната пенсия да стане 1 000 лева, предаде БТА. Изпълнителният секретар на Конфедерацията Ася Гонева коментира по време на семинар за журналисти, че сега таванът на пенсиите е 910 лева, а за увеличението ще са необходими 42-45 млн. лева. Над 45 500 са тези, които нямат възможност да получават реални пенсии заради този таван, е изчислил синдикатът.Синдикатът настоява максималният осигурителен доход за 2018 г. да е 3 хил. лева. От увеличението му се очакват 76-78 млн. лева приходи в бюджета на Държавното обществено осигуряване. В момента около 90 хил. души получават доход над 2600 лв.Вноската за безработица следва да бъде увеличена с един процентен пункт, смятат още от КНСБ. В момента тя е 1%, няма друга държава в ЕС, в която да е толкова ниска, коментира Ася Гонева. От тази мярка се очакват приходите в бюджета на ДОО да се увеличат с около 250 млн. лева в сравнение с тази година, изчислено на база на състоянието от април тази година. КНСБ предлага минималното дневно обезщетение за безработица да стане 14-15 лева, за да се достигне около 300 лева месечно. За мярката допълнителните разходи са 56 милиона лева.Синдикатът се обяви и за отпадане на диференциацията за самоосигуряващите се и да се въведе 600 лева минимален осигурителен доход за тях. КНСБ е на мнение, че осигурителният доход за земеделските стопани и тютюнопроизводителите трябва да стане 330 лева.По отношение на обезщетенията за безработица синдикатът предлага да е необходимо доказване на 12 месеца осигуряване за последните две години, но да не е задължително те да са последователни, както е в момента. Мотивът е, че сезонно заетите хора работят по 5-6 месеца в годината.От конфедерацията искат и ускоряване на увеличението на пенсиите за трудова дейност, като тежестта на всяка година осигурителен стаж се увеличава ежегодно, така че да се достигне в 2024 година - 1.5. Това означава през 2018 г. да се приложи 1.2 и всяка следваща до 2024 година коефициентът да нараства - 1.25, 1.30, 1.35, 1.40 и т.В парично изражение това означава 475 млн. лв. нарастване на приходите на ДОО, а допълнителните разходи ще са 913 млн. лв., като в разходите най-голямото повишение е за пенсиите - 800 млн. лв., отбелязва БТА.", "date": "2017.07.12", "title": "КНСБ иска 1000 лева таван на пенсиите и по-висок максимален осигурителен доход от догодина"}
{"url": "http://www.dnevnik.bg/razvlechenie/2017/07/12/3005698_madona_osnova_detska_bolnica_v_malavi/", "text": "Поп звездата Мадона бе обявена за \"символ на майчинския дух\" от президента на Малави Петър Мутарика на откриването на детска болница в страната, финансирана от благотворителната организация на певицата.Институтът за детска хирургия и спешна помощ \"Мърси Джеймс\" се намира в Блантайър, втория по големина град, и е първи по своя вид в африканската държава, предаде \"Ройтерс\". Кръстен е на първото от четирите деца на певицата, осиновени оттам.Малавийското правителство ще подпомогне болницата със специалисти и лекарства. Малави все още е една от държавите с най-висока смъртност при новородените, макар и стабилно намаляваща. През 2016 г. е имало 42 смъртни случая на всеки 1000 раждания.С благотворителната си организация Мадона иска да подобри достъпа до здравеопазване и образование в страната, особено за млади момичета. От 2006 г. Raising Malawi е построила 10 училища, посочва се на нейния сайт.На откриването певицата разкритикува бавната съдебна реформа страната, посочвайки, че това почти е блокирало възможността й да осиновява. \"Беше трудно, отказаха ми единствено защото наскоро бях се развела. Трябваше да стигнем до Върховния съд, но не се отказахме\", посочи звездата.Осиновяванията предизвикаха гнева на обикновените малавийци, които смятаха, че за певицата са направени изключения от закона.", "date": "2017.07.12", "title": "Мадона основа детска болница в Малави"}
{"url": "http://www.dnevnik.bg/sviat/2017/07/12/3005700_fronteks_opita_da_pomogne_na_italiia_za_migraciiata_no/", "text": "Европейската агенция за гранична и брегова охрана Фронтекс и страните от ЕС, участващи в операция \"Тритон\", се договориха вчера да променят параметрите ѝ в полза на Италия. Те обаче не обявиха, че мигрантите могат да пристигат на пристанища, различни от италианските, предадоха \"Франс прес\" и БТА.След техническа среща във Варшава Фронтекс съобщи, че незабавно ще бъде създадена работна група, която да подготви нов оперативен план за \"Тритон\", който после ще бъде предоставен за разглеждане на участващите страни. Съгласно действащия план страната, домакин на операцията, трябва да приема всички мигранти, спасени от корабите на Фронтекс. Същото правило важи за операциите, ръководени от Гърция и Испания.На срещата Италия заяви, че при масиран приток на мигранти тя иска мигрантите , посочи европейската агенция. Всички участници признаха, че Италия е изправена пред извънреден натиск и има нужда от допълнителна подкрепа от страна на ЕС и Фронтекс, подчерта тя в комюнике.От седмица Италия апелира за помощ от европейските си партньори и за конкретен техен принос в опитите да се спре притокът на мигранти към Европа и да се разпределят по-добре на континента спасените в морето. Миналата седмица италианският премиер Паоло Джентилони предупреди, че възможностите на Италия да поема мигранти не са неограничени.На вчерашната среща Фронтекс и някои страни заявиха, че искат да споделят опита си с работната група за създаването на \"кодекс за поведение\" за неправителствените организации, участващи в спасителните операции.За такъв кодекс настоява Италия, за да се подобри събирането на информация и за по-ефективна борба срещу трафикантите.Министрите на вътрешните работи на Германия и Италия Томас де Мезиер и и Марко Менити призоваха за борба с мигрантската криза още в Африка и за активно сътрудничество с африканските страни и местни структури за противодействие на незаконния трафик на бежанци, предаде ТАСС.Усилията за справяне с миграционната криза не може да се ограничават географски само с ЕС, а още по-малко с италианското крайбрежие, където пристигат мигрантите. С кризата трябва да се води борба , където се коренят причините и където икономическите, екологични и хуманитарни проблеми принуждават хората да мигрират, посочиха двамата министри в обща статия за германския в. \"Велт\".", "date": "2017.07.12", "title": "Фронтекс опита да помогне на Италия за миграцията, но не се споразумя с ЕС"}
{"url": "http://www.dnevnik.bg/bulgaria/2017/07/12/3005658_opravdan_za_podkup_sudiia_osudi_prokuraturata_za_300/", "text": "Оправданият по обвинението за подкуп съдия Петър Сантиров е осъдил прокуратурата и ще получи обезщетение от 300 хиляди лева, съобщава сайтът \"Правен свят\". То е заради претърпените от него неимуществени вреди от незаконното обвинение по делото за подкуп, по което той беше оправдан на три инстанции заедно с бившия военен министър Николай Цонев и Тенчо Попов.Делото е по Закона за отговорността на държавата и общините за вреди (ЗОДОВ). То беше заведено през 2016 година, като искът е бил за 500 хиляди лева. Прокуратура е осъдена да плати и още 40 хиляди лева за имуществени вреди.Сумата е получена от разликата между платеното му обезщетение за петте години, в които е бил отстранен от длъжност, докато е водено делото срещу него, и брутното трудово възнаграждение, което би получил като съдия в СГС за същия период. Държавното обвинение трябва да плати и над 7700 лева на Сантиров за адвокатско възнаграждение.Освен това той води дело и срещу бившия следовател Петьо Петров, който пък беше основен свидетел на държавното обвинение по делото за подкуп. Сантиров иска от Петров 100 000 лева, но делото още не е приключило на първа инстанция.В началото на 2015 г. Върховният касационен съд (ВКС) оправда окончателно тримата подсъдими по шумното дело за корупция, в което те бяха и зрелищно арестувани на 1 април 2010 г. В решението на ВКС се казваше, че делото е \"емблематичен пример за провокация към подкуп\", инсценирана и проведена от тогавашния следовател Петьо Петров.Решението на съдия Невена Чеуз от СГС не е окончателно и може да бъде обжалвано пред Софийския апелативен съд.", "date": "2017.07.12", "title": "Оправдан за подкуп съдия осъди прокуратурата за 300 хиляди лева"}
{"url": "http://www.dnevnik.bg/sport/2017/07/12/3005707_prihodite_v_evropeiskiia_futbol_stignaha_25_mlrd_evro/", "text": "Приходите в европейския футбол са достигнали 25 млрд. евро за сезон 2015-16, показва анализ на \"Делойт\". От тях 15 милиарда са на сметката на петте големи първенства - Англия, Италия, Германия, Испания и Франция.За \"Голямата петица\" това е рекордно постижение и показва ръст от 12%. Висшата лига продължава да е убедително на върха с 4 млрд. евро (3.6 млрд. паунда), като английското първенство отчита ръст от 9%.В основата на резултатите са приходите телевизионните права. За трета поредна година общата оперативна печалба на клубовете от Висшата лига е над 500 млн. паунда (близо 560 млн. евро). Забелязва се и рязък скок в парите за заплати - с 12% до 2.57 млрд. евро.\"Дори и в последната година на предходния договор за телевизионните права приходите във Висшата лига продължават да поставят рекорди\", отчита Дан Джоунс от \"Делойт\".Според Джоунс Висшата лига очаква значителен ръст за сезон 2016-17. Ключът се крие в новата сделка за телевизионните права, сключените търговски договори от клубовете, както и увеличените приходи в деня на мача и новите стадиони.Изчисленията показват, че следващият анализ ще отчете приходи за клубовете от английския елит в размер на 4.5 млрд. паунда (5 млрд. евро).За трета поредна година отборите от Висшата лига са намалили нетните си задължения. В края на сезон 2015-16 те са се свили със 140 млн. евро до 2.46 млрд. евро.\"Твърдо очакваме клубовете от Висшата лига да постигнат рекордна печалба в следващите сезони\", допълва Джоунс.Анализът отчита и историческия триумф на \"Лестър\". В разрез с очакванията и прогнозите \"лисиците\" за първи път в историята си станаха шампиони преди малко повече от година. В същото време те са били на 15-о място по заплати сред 20-те клуба в първенството.Рекорд се забелязва и във второто ниво на английския футбол - Чемпиъншип. Общите приходи са стигнали 622 млн. евро, което е ръст от 74% за последното десетилетие.Това дава възможност на клубовете да привличат футболисти с опит при впечатляващи условия. Най-пресният пример е договорът между \"Астън вила\" и Джон Тери, който според медиите ще получава около 3.5 млн. евро годишно.И тук се забелязва, че парите не са пряко свързани със спортните резултати. \"Хъдърсфилд\" , макар да е бил с четвъртия най-нисък бюджет за заплати в Чемпиъншип миналия сезон.Клубовете от Висшата лига са похарчили рекордните 1.45 млр. евро за трансфери.В доклада \"Делойт\" обръща внимание на мощта на китайските клубове и серията големи трансфери. През зимата отборите от Суперлигата са платили над 336 млн. евро за нови играчи, сред които Оскар и Карлос Тевес.Специалистите отчитат, че след политически решения се очаква голямото харчене да бъде овладяно. През януари държавният орган, занимаващ се със спорта в Китай, обяви, че ще бъде въведен таван на заплатите и ограничения при трансферните суми като мярка срещу \"неразумното харчене\".По-късно беше въведено и правило, според което на терена в един отбор може да има до трима чужденци. През юни местната футболна федерация реши, че клубовете, които са на загуба и които плащат над 45 млн. юана (5.56 млн. евро) за чужди играчи, трябва да платят сума със стойността на разликата във фонд за развитието на китайските играчи.", "date": "2017.07.12", "title": "Приходите в европейския футбол стигнаха 25 млрд. евро, Висшата лига е твърдо на върха"}
{"url": "http://www.dnevnik.bg/zelen/2017/07/12/3005737_gerb_predlaga_ogranichavane_na_objalvaneto_na/", "text": "С предложения за промени в закона депутати от ГЕРБ искат да ограничат обжалването на екологичните оценки за големи инвестиционни проекти в национално значими обекти, каквито са националните паркове като \"Пирин\" и \"Рила\".Председателят на правната комисия Данаил Кирилов, бившият министър на околната среда Ивелина Василева и Станислав Иванов предлагат сериозна промяна в Закона за опазване на околната среда, която облекчава и съкращава процедурите по оценка въздействието на околната среда (ОВОС) на инвестиционни намерения в обекти от национално значение. са депозирани в деловодството на парламента във вторник.От ГЕРБ предлагат окончателни да бъдат решенията на съда още на първа инстанция, когато става дума за обжалвани решения на министъра на околната среда за инвестиционни намерения за обекти от национално значение, които са определени с акт на Министерския съвет.Друг съществен момент, който депутатите предлагат, е въвеждането на \"особено съдебно производство\", чиято цел е решенията по жалбите да бъдат издавани до шест месеца от тяхното депозиране. В момента такъв времеви срок в закона не е указан.Ако бъдат одобрени предложенията, това ще ускори строителството в национално значими обекти, но също може да се тълкува като ограничаване на конституционни права на гражданите и граждански организации да обжалват инвестиционни намерения. Поправките биха ограничили възможностите на екоорганизации, които използват съдебни процедури, за да възпрепятстват даден инвестиционен проект.Обжалвания в момента бавят във времето инвестиционни проекти за магистрали, национални и природни паркове. Такива са например , инвестиционните намерения за ново строителство над Банско в Национален парк \"Пирин\". Именно за Пирин наскоро  ще чака решението на съда.\"С цел да се съкрати съществено времето за процедиране и влизане в сила на изграждането на обекти с национално значение и за да се избегнат дългите и тежки процедури на обжалване считаме, че не е необходим касационен контрол\", мотивират се вносителите и уточняват, че става дума за обекти от национално значение, които са преминали всички съгласувателни процедури.Според тях това е достатъчна гаранция за участието на обществеността, която по думите им ще запази правото си да изразява своето мнение по резултатите от ОВОС на най-ранен етап.", "date": "2017.07.12", "title": "ГЕРБ предлага ограничаване на обжалването на екооценки за големи проекти"}
{"url": "http://www.dnevnik.bg/politika/2017/07/12/3005744_prioritetite_na_bulgarskoto_predsedatelstvo_konsensus/", "text": "Правителството прие първия проект на национална програма за българското председателство и основния пакет с приоритети за него, съобщи след заседанието на кабинета министър Лиляна Павлова. Според нея те са част от общоевропейския дневен ред и част от програмата на триото, която бе приета и влезе в сила за 18-месечното председателство на Естония, България и Австрия.\"Наричаме ги трите \"К\" – консенсус, конкурентноспособност и кохезия. В първото послание за консенсус са важните теми, които си поставяме – търсене на консенсус, подкрепа и най-вече европейска перспектива за Западните Балкани. Второто послание тук е консенсус по темата сигурност и миграция, третото е търсенето на консенсус в политиките, политиките за правосъдие, справедливост, ефективност, както и темата за макрорегионалните стратегии и синергията, която трябва да направим в подхода за Дунавския и Черноморския регион\", обясни Павлова.Направленията във второто послание – конкурентоспособност, са единният пазар и дигитализацията. \"Още повече тук и с новоизбрания български еврокомисар Мария Габриел имаме сериозен законодателен пакет на общоевропейско ниво. Нещо, което е важно и за българското правителство. Това е електронното управление, дигитализацията като част от приоритетите, които също залагаме в председателството ни\", каза ПавловаПод кохезия се има предвид сближаване. \"В нашите приоритети са бъдещето на кохезионната политика, бъдещата многогодишна финансова рамка 2020+ с реформата на кохезионните инструменти. Тук е и темата за културата като европейска ценност\", каза още тя.Програмата с приоритетите ще бъде представена за обсъждане на Народното събрание, на президента Румен Радев, сдружението на общините, неправителствени организации и т.н. Окончателното приемане на програмата и приоритетите ще бъде на последното заседание на кабинета за годината, след като стане ясно какво е свършено от естонското председателство.Павлова опроверга слуховете, че председателството ще бъде отнето от България, и каза, че такъв вариант не може да съществува, освен ако страна членка не напусне съюза, както Великобритания.В доклада за напредъка по председателството, приет днес от кабинета, е отчетено, че няма \"критични закъснения\".", "date": "2017.07.12", "title": "Приоритетите на българското председателство: Консенсус, конкурентноспособност и кохезия"}
{"url": "http://www.dnevnik.bg/kultura/2017/07/12/3005736_galin_stoev_shte_postavi_piesa_na_viripaev_v_narodniia/", "text": "Галин Стоев ще започне репетиции на \"Танцът на Делхи\" на известния руски драматург Иван Вирипаев през есента в Народния театър. Това е едно от няколко големи театрални имена, които ще работят по спектакли за националната сцена през следващия сезон, обяви директорът й Мариус Донкин на пресконференция вчера. Той отчете първата си година на поста и очерта амбициозни планове за следващите четири.\"Калигула\" по Камю на Диана Добрева, \"Чудаци\" на Максим Горки на Красимир Спасов и \"Цветът на дълбоките води\" на Оля Стоянова с режисьор актрисата Бойка Велкова ще са премиерите на трите сцени през есента. Друго име на българския театър в европейски мащаб - Иван Пантелеев, ще започне работа по спектакъл за голямата сцена. А \"Танцът на Делхи\" на Стоев вероятно ще гостува и в театъра в Тулуза, чийто артистичен директор от 1 януари ще бъде известният български режисьор, който от години работи във Франция.Ще започнат и репетициите на още няколко представления - моноспектакълът \"Гласът на Кокто\" на Боян Иванов с участието на Биляна Петринска, \"Лисичета\" от Лилиан Хелман на Бина Харалампиева, \"Слизане от Монблан\".са сред по-далечните планове на Народния театър. 170 години от раждането и 100 г. от смъртта на патрона на театъра ще бъдат отбелязани с постановки по негови текстове през 2020/202 г., а дотогава - с акцент върху българската драматургия. Едно от заглавията ще е по Димитър Димов, драматизация над която в момента работи Юрий Дачев.Наред с това \"Иван Вазов\" се готви за домакинството на Фестивала на балканските национални театри през 2020 г. Гостуващите на фестивала спектакли ще кореспондират с тематиката на Вазовите пиеси, допълниха от екипа.През 2017 г. театърът се кани да постави и началото на две традиции: Будителски дни в началото на ноември – съвместен концерт с музика и поезия със Софийската филхармония и голям новогодишен концерт в духа на тези на Виенската филхармония.Иначе през изминалия сезон на трите сцени на театъра са изиграни 584 представления, а премиерите са били 5. Зрителите са били малко над 115 хиляди, а още 4500 са гледали спектаклите на откритата сцена \"Театър пред театъра\", която закри сезона. Лятото ще се ползва за ремонти в сградата, която не е обновявана основно от 1976 година: претапициране на седалките на голямата сцена, подмяна на зрителските столове на камерната сцена, освежаване на златните орнаменти в основния салон и подмяна на електросистемата.Началото на сезона ще е на 10 септември. Народният театър очаква да го посрещне с нов сайт.", "date": "2017.07.12", "title": "Галин Стоев ще постави пиеса на Вирипаев в Народния театър"}
{"url": "http://www.dnevnik.bg/biznes/2017/07/12/3005755_pravitelstvoto_otnovo_prie_minimalnata_zaplata_da_e/", "text": "Министерският съвет прие днес постановление, с което потвърди определянето от 1 януари 2017 г. на минимална месечна работна заплата за страната в размер на 460 лв. С акта се отменя постановление от 26 януари със същото съдържание.То беше атакувано пред ВАС от работодателските организации в Националния съвет за тристранно сътрудничество с мотива, че  за обсъждането на новото ниво на минималната заплата не е станало в предвидените от закона срокове.Преди приемането на новото постановление днес  в Националния съвет за тристранно сътрудничество. До 1 януари минималната работна заплата беше 420 лв.За повишаването на минималната работна заплата до 460 лв. способстват икономическият растеж, устойчивите темпове на брутния вътрешен продукт през последните години, увеличаването броя на заетите и ръстът на средната работна заплата в страната е аргументът на кабинета. От 1 януари минималната работна часова ставка остава 2.78 лв.", "date": "2017.07.12", "title": "Правителството отново прие минималната заплата да е 460 лева"}
{"url": "http://www.dnevnik.bg/sport/2017/07/12/3005772_metalen_stulb_ubi_paraolimpiec_po_vreme_na_trenirovka/", "text": "Параолимпиецът Абдулах Хаяйеи е загинал на тренировъчно съоръжение в Лондон. Състезателят от ОАЕ се подготвял за участие в световното първенство по лека атлетика за хора с увреждания, което ще се проведе в английската столица от 14 до 23 юли.Инцидентът е станал във вторник в спортния център \"Нюхем лежър\", който се намира в центъра на града. Би Би Си съобщи, че клетката за мятане на диск се е срутила и е затиснала Хаяйеи.Около 17.00 ч. местно време е получен сигнал за тежко ранен мъж. Когато линейката е пристигнала на мястото - около 17.20 ч., състезателят по хвърляне на копие, гюле и диск вече е бил мъртъв.\"На този ранен етап от разследването се смята, че човекът е бил ударен от метален стълб, част от конструкцията на тренировъчните помещения в центъра\", каза говорител на лондонската полиция пред британските медии.Хаяйеи се е подготвял за второто си участие на световно параатлетическо първенство след 2015 г. в Доха, когато завърши осми в хвърлянето на чук. Той се състезаваше в класoве 34-36, които включват спортисти с хипертония, атаксия или атетоза.През 2016 г. в Рио де Жанейро Хаяйеи направи дебют на олимпийски игри. Лекоатлетът зае шесто място в хвърлянето на копие и седмо в тласкането на гюле.\"Опустошени сме от тази трагична новина. Цялото параолимпийско движение поднася искрените си съболезнования към семейството, приятелите и съотборниците на Абдулах. Нашите мисли и молитви са с тях\", заяви президентът на Международния параолимпийски комитет Филип Крейвън.", "date": "2017.07.12", "title": "Метален стълб уби параолимпиец по време на тренировка в Лондон"}
{"url": "http://www.dnevnik.bg/biznes/2017/07/12/3005774_kabinetut_predlaga_merki_za_po-dobro_upravlenie_na/", "text": "Подобряване на корпоративното управление на пенсионноосигурителните дружества, това целят приети от кабинета днес промени в Кодекса за социално осигуряване (КСО). Със законопроект за изменение и допълнение на КСО се усъвършенства системите за управление на пенсионноосигурителните дружества, уредбата на инвестициите на пенсионните фондове, както и изискванията към членовете на управителните и контролни органи на дружествата, се казва в прессъобщението на правителствената информационна служба.Новите изисквания към членовете на управителните и контролни органи на дружествата включват подходяща професионална квалификация, опит и добра репутация. Въвежда се и задължение пенсионноосигурителните дружества да разполагат с ефективна система за управление, която да осигурява надеждно и благоразумно управление.В законопроекта се уточнява, че в рамките на системата за управление пенсионноосигурителното дружество създава определени ключови функции, които се осъществяват от специализирани служби и звена. С документа на компаниите в сектора се предоставят по-добри възможности за диверсификация при инвестиране на активите на пенсионните фондове чрез разширяване кръга на допустимите финансови инструменти, като се въвеждат необходимите ограничения и лимити на инвестициите с цел намаляване на риска. Предлагат се и нови промени с цел предотвратяване на конфликт на интереси и ограничаване на възможностите за сделки със свързани лица.С промените се прецизират изискванията към финансовите отчети на пенсионноосигурителните дружества и управляваните от тях фондове, като се въвеждат допълнителни изисквания към техния одит, включително задължение на одиторите да информират надзорния орган за определени обстоятелства, които са им станали известни в хода на одита. Предлагат се и разпоредби, насочени към облекчаване на режима на промяна на участието и прехвърляне на средства на осигурените лица от един съответно в друг фонд за допълнително пенсионно осигуряване.", "date": "2017.07.12", "title": "Кабинетът предлага мерки за по-добро управление на пенсионноосигурителните дружества"}
{"url": "http://www.dnevnik.bg/biznes/2017/07/12/3005789_postepenno_namaliavane_na_sumite_za_plashtane_v_broi/", "text": "Плащания в брой да се приемат до 5000 хиляди лева, като постепенно сумата намалее до 1000 лева предлага мнозинството в парламента. \"Считаме, че балансът е 5000 лева. 3000 и 1000 биха затруднили стопанския оборот\", обясни депутатът от ГЕРБ и председател на комисията по бюджет и финанси Менда Стоянова, цитирана от агенция \"Фокус\".Промените в данъчно-осигурителния процесуален кодекс в тази посока щели да бъдат разгледани на заседанието на бюджетната комисия утре. \"Всички знаем, че сивата икономика, освен всичко останало като ущърб на бюджета, разваля и средата за правене на бизнес. Когато правим стъпки за изсветляване на икономиката, все пак трябва да намерим баланса между това да стимулираме икономически активните субекти, и рестрикциите, които се предприемат с цел намаляване на сивата икономика, борбата с контрабандата и увеличаване на приходите в бюджета\", каза още Менда Стоянова.През 2015 г. при втория кабинет \"Борисов\" финансовият министър Владислав Горанов предлагаше ограничение за плащане в брой до 5 хил. лв. вместо тогавашните 15 хил. лв., но Народното събрание гласува 10 хил. лв., колкото е и в момента., който предлага от 1 август ограничението да е 5 хил. лв., от началото на 2018 г. - 3 хил. лв., а година по-късно - 1000 лв.", "date": "2017.07.12", "title": "Постепенно намаляване на сумите за плащане в брой до 1000 лева, предлагат от ГЕРБ"}
{"url": "http://www.dnevnik.bg/bulgaria/2017/07/12/3005769_kabinetut_razreshi_na_unibit_da_otkrie_institut_za/", "text": "Правителството одобри предложението за разкриване на Институт за анализи и прогнози на информационната среда в туризма към бившия библиотекарски институт, сега Университет по библиотекознание и информационни технологии, УниБИТ.В института ще се извършват научни изследвания в областта на туризма, базирани на съхранени изворови източници, представляващи информационни ресурси на туризма, артефакти и недвижими културни ценности. Новото звено ще задоволява потребността от създаване на среда, спомагаща за изготвянето на анализи и прогнози в администрирането на туристическите организационно-управленски и изпълнителски структури.Днешното решение  след решение на академичния му съвет. Ректорът на УниБИТ Стоян Денчев е декларирал, че институтът ще е предназначен единствено за научноизследователска дейност.От университета изтъкват, че идеята им ще доведе до позитивни социални и икономически ефекти най-вече за професионалното и научното развитие на студентите, докторантите и преподавателите. Така те щели да имат натрупан опит при евентуалната си бъдеща работа в международни консорциуми.", "date": "2017.07.12", "title": "Кабинетът разреши на УниБИТ да открие институт за анализи на информационната среда в туризма"}
{"url": "http://www.dnevnik.bg/sport/2017/07/12/3005756_video_da_poigraem_tenis_na_granicata_mejdu_sasht_i/", "text": "Докато светът се вълнува от зрелищните мачове на \"Уимбълдън\", беше представено видео от тенис мач, игран... на границата между САЩ и Мексико. Клипът е реклама на шведския производител на спортна екипировка Björn Borg.Компанията, носеща името на легендарния тенисист, спечелил 11 титли от Големия шлем, обясни, че стремежът й е да покаже обединителната сила на спорта. Ключовото послание е, че вместо да се издигат стени, хората трябва да са сплотени.Изборът на мястото на заснемането на клипа е свързан с .\"Borg Open е нашият начин да заявим, че като спортна компания вярваме в открития свят. За съжаление нашите действия едва ли ще накарат хората, предлагащи издигането на стени, да променят мнението си. Но от нашето наследство знаем, че не само тенис мрежата, но и спортът като цяло имат силата да обединяват хората\", каза изпълнителният директор на компанията Хенрик Бунге.Той се надява кампанията \"да вдъхнови хората да спортуват със съседите си\".Видеото показва как двама тенисисти - американец и мексиканец, се срещат на импровизирания корт на границата. Те казват, че се надяват да имат лесен достъп до съседната държава.", "date": "2017.07.12", "title": "Видео: Да поиграем тенис на границата между САЩ и Мексико"}
{"url": "http://www.dnevnik.bg/citat_na_deniia/2017/07/12/3005768_citat_na_denia_pri_problem_s_dostupa_do_magistralata/", "text": "Това заяви депутатът от ДПС Хасан Адемов в парламента днес. Поводът бе дебат дали да бъде отпусната еднократна помощ от 250 лв. на децата от 2-ри до 4-ти клас, чиито семейства са социално слаби. Такава има за първокласниците.Миналата седмица премиерът Бойко Борисов обясни, че държавата ще направи всичко, в т.ч. ще даде и финансиране, за да могат всички деца да ходят на училище, за да имало. Днес управляващите обаче отхвърлиха предложението на БСП за такава помощ.", "date": "2017.07.12", "title": "Цитат на деня: При проблем с достъпа до магистралата на знанието стават катастрофи"}
{"url": "http://www.dnevnik.bg/bulgaria/2017/07/12/3005743_apelativniiat_sud_osudi_uslovno_aleksandur_metodiev_-/", "text": "Тричленен състав на Софийския апелативен съд е отменил наложената от по-долната съдебна инстанция глоба от 3 хил. лв. спрямо бившия депутат от ДПС Александър Методиев, известен с прякора си Бат Сали, и е потвърдил наказанието му от 6 г. условно с 3 г. изпитателен срок. Това стана известно днес, след като от съда публикуваха мотивите към решението, което е от миналата седмица. To не е окончателно и подлежи на обжалване и протест пред Върховния касационен съд (ВКС).Бат Сали е подсъдим за  на орган на властта да изпълни задълженията си. След като апелативните магистрати са отменили наложената глоба за хулиганските прояви, те са добавили друго наказание към условната присъда - обществено порицание. Така препис от присъдата на Методиев ще бъде изложен на видно място в сградата на община Самоков в продължение на месец.Според обвинението на 1 май, , Бат Сали предприел забраненото тройно изпреварване, не спрял на полицейски сигнал, а после опитал да окаже натиск върху шефа на районното управление и да осуети проверка на микробус с футболисти от футболния отбор на ромите от Самоков. Освен това се върнал при полицейския патрул и с депутатска карта заплашвал служителите на МВР с: \"...ще ви уволня и след три дена ще се видим цивилни\".Повече за обвинението на бившия депутат, четете . срещу тогавашния народен представител, Апелативният съд постановява, че колегите им от първата инстанция са допуснали нарушение на материалния закон, след като са игнорирали законовата разпоредба, според която в случай на множество престъпления, какъвто е и настоящият, извършителят не бива да бъде освобождаван от наказателна отговорност с налагане на административно наказание за някое от тях.", "date": "2017.07.12", "title": "Апелативният съд осъди условно Александър Методиев - Бат' Сали, и го порица за хулиганство"}
{"url": "http://www.dnevnik.bg/bulgaria/2017/07/12/3005837_kabinetut_odobri_po-lesni_pravila_za_priem_v_rezerva/", "text": "Правилата за прием в доброволния резерв ще бъдат улеснени, обучението ще бъде по-дълго, а преминаването на резервисти на служба в професионалната армия ще бъде улеснено. Това става възможно, след като правителството одобри днес промени в  на Република България.Сред най-сериозните новости е възможността на служба в доброволния резерв да се постъпва без конкурс, като ще се оптимизира и процедурата по прием. Създава се и възможност резервисти да заместват отсъстващи военнослужещи, както и да бъдат назначавани за временно изпълнение на задълженията на вакантна длъжност за военнослужещ и в други военни формирования и структури.С приетите текстове се усъвършенстват регламентите за присвояване на военно звание при подписване на договор за служба в доброволния резерв и се разширяват възможностите за повишаване в звание на резервисти и запасни.Прецизират се сроковете за провеждане на конкурси и комплектуването на военните формирования с резервисти и същевременно се увеличава продължителността на началната военна подготовка за доброволния резерв на най-малко 90 учебни часа.", "date": "2017.07.12", "title": "Кабинетът одобри по-лесни правила за прием в резерва"}
{"url": "http://www.dnevnik.bg/sviat/2017/07/12/3005714_it_giganti_protestirat_v_zashtita_na_internet/", "text": "Множество интернет компании – включително \"Гугъл\", \"Фейсбук\" и \"Амазон\" – ще се включат днес в мащабен онлайн протест срещу планираното премахване на правилата за \"интернет неутралност\" в САЩ, предаде Би Би Си.Според участници в събитието около 80 хиляди уебсайта и онлайн услуги ще се включат в координираната демонстрация. Някои сайтове ще показват съобщения, а други ще симулират потенциалните ефекти на премахването на правилата, главният от които е чувствително забавяне на зареждането и реакцията на потребителски команди.\"Интернет неутралност\" е принципът, според който интернет трафикът се третира по един и същ начин, независимо откъде идва, накъде отива и какво пренася. Това означава, че при сегашните правила доставчиците на интернет нямат право изкуствено да забавят трафик, идващ от определен източник, или да дават предимство на друг само защото идва от корпорация, която си е платила за това.Под ръководството на администрацията на президента Доналд Тръмп Федералната комисия за комуникациите (ФКК) на САЩ иска да премахне тези правила. Това на практика ще позволи на доставчиците на интернет да искат по-високи цени за по-бърз трафик. Нови и по-малки компании няма да могат да си позволят високоскоростния трафик, на който ще се радват големите компании, и това ще задуши конкуренцията.Днешният протест цели да обясни проблема достъпно, както и да привлече общественото внимание към публичното обсъждане, което е част от процеса за премахване на правилата. Организаторите на събитието се надяват, че ако достатъчно хора и бизнеси пишат на ФКК в защита на неутралността, комисията ще се откаже от премахването на правилата.Разнообразни компании са се включили в инициативата – освен споменатите гиганти ще участват и социалните мрежи \"Инстаграм\" и \"Туитър\", сайтът за запознанства OkCupid, и дори сайтът за онлайн порнография PornHub, който е един от най-посещаваните в света.Противниците на правилата за интернет неутралност са големите интернет доставчици в САЩ като Verizon и AT&T. Според тях това е ненужно регулиране на пазара, което им пречи да инвестират в инфраструктура в по-малко населени места.До миналата година те нямаха подкрепата на ФКК, която през управлението на президента Барак Обама създаде правилата, които гарантират интернет неутралността. С избора на Тръмп мнозинството в комисията се смени и новият председател Аджит Пай обяви, че правилата ще бъдат премахнати, за да не пречат на доставчиците на интернет.", "date": "2017.07.12", "title": "ИТ гиганти протестират в защита на \"интернет неутралността\""}
{"url": "http://www.dnevnik.bg/zelen/2017/07/12/3005829_gigantski_aisberg_se_otcepi_ot_antarktika/", "text": "Гигантски айсберг се е отцепил от западния антарктически леден шелф. Това потвърдиха в сряда сутрин най-новите сателитни данни от района, съобщиха учени, цитирани от \"Гардиън\" и световни агенции.Айсбергът е един от най-тежките в документираната история – с тегло около един трилион тона, с площ 5800 кв. км – два пъти колкото размерите на Люксембург. Отцепването му е променило драстично ландшафта на Антарктическия полуостров.\"Отцепването се е случило между понеделник, 10 юли и сряда, 12 юли, когато айсбергът се отделя от ледения шелф Ларсен C\", обяснява в официално свое заявление Университетът в Суонзи (Великобритания).Миналия месец учените предупредиха, че айсбергът \"виси на косъм\", и очакваха отцепването му. Ларсен C е четвъртият по големина ледников шелф в Антарктида – с площ от около 50 000 кв. км. Сега той е с над 12% по-малко площ. Учените изразяваха опасения, че след отцепването на айсберга целият бряг в този район на Антарктида ще стане податлив на разчупване. Смята се, че затоплянето на климата е засилило предстоящото отцепване на айсберга, но учените нямат преки доказателства в подкрепа на това.", "date": "2017.07.12", "title": "Гигантски айсберг се отцепи от Антарктика"}
{"url": "http://www.dnevnik.bg/detski_dnevnik/2017/07/12/3005778_parlamentut_othvurli_ednokratnata_pomosht_ot_250_lv_za/", "text": "Парламентът отхвърли предложението на БСП . \"За\" гласуваха депутатите от \"БСП за България\", ДПС и \"Воля\", но управляващите от ГЕРБ и \"Обединените патриоти\" бяха \"против\" или \"въздържал се\".В момента право на такава помощ имат само първокласниците, чиито семейства имат доход под 400 лв. на месец. През 2016 г. .Предложението бе отхвърлено седмица след като .Дебатът в пленарната зала обаче надхвърли проблеми като достъпа до образованието, които според депутата от ДПС Хасан Адемов можело да създадат  Управляващи и опозиция се скараха кой е виновен за положението, до което е докарано образованието, а и страната като цяло, в годините на управление на ГЕРБ и на БСП. Имаше и обвинения в неискреност.\"Бедни сме, защото вие толкова години управлявахте държавата\", обяви Искрен Веселинов от \"Обединените патриоти\". Социалистът Таско Ерменков му отвърна: \"Пази Боже от еничари!\". Последваха спорове какво значели за двете партии 30 млн. лв. - толкова според изчисленията на БСП са необходими за еднократните помощи на година. Според Снежана Дукова от ГЕРБ само десетина от милионерите в БСП трябвало да дадат по 3 млн. лв., за да има пари. За ГЕРБ обаче 30 млн. лв. били много.", "date": "2017.07.12", "title": "Парламентът отхвърли еднократната помощ от 250 лв. за социално слабите деца от 2-ри до 4-ти клас"}
{"url": "http://www.dnevnik.bg/bulgaria/2017/07/12/3005771_denica_zlateva_otreche_tvurdeniiata_na_gerb_za/", "text": "Деница Златева, депутат от БСП и бивш вицепремиер с ресор българското европредседателство в служебното правителство на Огнян Герджиков, отрече твърденията на министъра на културата Боил Банов, че тя е одобрила допълнителните разходи, свързани с европредседателството в НДК. Те бяха отправени на , което събра трима министри от ГЕРБ, отговаряли за дружеството в последните три години. Златева отсъства от заседанието поради командировка, но написа във \"Фейсбук\", че опитът да й бъдат вменени \"всички възможни грехове\" надминал очакванията й и ГЕРБ трябва да признаят \"проблемите, създадени от тях\".Банов, който пое НДК след , заяви, че разрешението за увеличаване на разходите с до 50% по двете най-съществени обществени поръчки - за строително-ремонтни дейности и доставка на конфереkтна техника, е направено по времето на Деница Златева, както и че работна група по нейно време одобрила още 4 млн. лв. да минат като разход за ремонт. В отговор на въпрос Банов потвърди, че Златева е приела отчета на НДК за 2016 г., с което е \"освободила от отговорност\" директора Боршош и другите членове на борда. За сметка на това отчетът на дружеството за 2015 г. не е одобрен от миналогодишния принципал на НДК Томислав Дончев, който също свидетелства Като за начало, бях обвинена в активно мероприятие, защото вместо в София, съм на заседание на Съвета на Социнтерна в Ню Йорк /планирано преди месеци/,за което официално информирах председателя на комисията на 7.7.2017г и декларирах пълната си готовност да съдействам на комисията, веднага след завръщането ми в страната.Разбрах също така, че по мое време разходите за ремонта на НДК са нараснали главоломно и че съм дала \"разрешение за сключване на допълнителни договори за 50% от СМР и договора за техника\" (цитирам дословно министър Банов). Отново по мое време \"е изготвено предложение от работна комисия да призная 4 млн.лв. разходи , които не са по СМР\". И тези констатации от новия принципал не се правят \"политически, а в интерес на истината\".В интерес на истината съм длъжна да споделя, че за моя мандат няма одобрен нито един допълнителен разход за НДК, още по-малко е взето решение за увеличение на капитала на дружеството. В рамките на този период междуведомствени работни групи, създадени от Томислав Дончев в частта \"НДК\" и от Румяна Бъчварова в частта \" Сигурност\" обобщиха всички допълнителни изисквания за ремонтните дейности, осигуряване на сигурността на събитията, оборудването на пресцентъра на Председателството и допълнителните разходи на НДК, които бяха остойностени на 36 млн лв. И на мен ми беше изпратен над 50 страници доклад, който приех за сведение и предадох на министър Лиляна Павлова, която на 8 юни 2017г. внесе в МС ПМС и РМС за увеличение на капитала на НДК в размер на 28 млн.лв. Днес разбирам, че имало одобрени от мен документи за допълнителните разходи. Очаквам ресорния министър да ми ги предостави. Друг е въпросът, защо обществената поръчка за ремонта е възложена на базата на изготвен само идеен проект и кой министър, отговорен тогава за частта \" Инфраструктура\"на Председателството, е отказал изработването на технически проект. Също така е резонен въпросът, защо, когато обществената поръчка е била съгласувана в рамките на МРГ, никой не е изразил притеснения от този факт.Другата бомба, която беше хвърлена вчера в публичното пространство, за да отклони дебата от съществения въпрос какво се случва около НДК е новината, че съм одобрила ГФО за 2016 година и съм освободила от отговорност Съвета на директорите. Важно е да е уточня, че този акт по никакъв начин не ги освобождава от административна и наказателна отговорност. И ако има установени злоупотреби и нарушения, те отговарят пред закона и ще им бъдат наложени съответните наказания или предявени обвинения.В рамките на мандата ми започна проверка по сигнал в ДАНС за предхождащ период. Оказвала съм всякакво съдействие, включително с издирване на доклади и решения на междуведомствената работна група, които не бяха открити в официалното деловодство на МС.Уважаеми управляващи,няма как удобно да прехвърлите проблема от болната на здравата глава и да се надявате, че зрелищата, които предложихте днес, ще притъпят интереса към създадения от вас самите проблем. Факт е, че в НДК от началото на май има огромно напрежение и процесът на адаптация на сградата за нуждите на Председателството е изключително закъснял. Факт е също така, че сведохте подготовката му до битовизми и обвинения в корупция, вместо да се фокусирате върху политическите му измерения. Жалко!П.С. Благодаря ни всички, които от вчера безрезервно изказват своята подкрепа. И най-вече благодаря на екипа си!", "date": "2017.07.12", "title": "Деница Златева отрече твърденията на ГЕРБ за увеличените разходи в НДК"}
{"url": "http://www.dnevnik.bg/razvlechenie/2017/07/12/3005822_brad_pit_moje_da_izigrae_charlz_mensun_v_sledvashtiia/", "text": "Куентин Тарантино завършва сценарий за серийния убиец Чарлз Менсън, а главните роли вече са предложени на Дженифър Лорънс и Брад Пит. Ако проектът намери подкрепата на студиата, ще бъде сниман през лятото на 2018 г. - и ще бъде първият филм на режисьора по действителен случай, пише \"Холивуд рипортър\".Това трябва да е и предпоследният филм на режисьора, ако , че ще се пенсионира на десетото си заглавие. Продуценти ще са дългогодишните му партньори Харви и Боб Уайнстайн.Пит, който е в труден творчески и личен период покрай развода си с Анджелина Джоли, е в преговори за главната роля на серийния убиец-психопат и водач на култ Менсън. Сюжетът ще се върти около убийствата в къщата на Роман Полански през 1969 г., където Менсън и последователите му умъртвяват група хора начело с бременната актриса Шарън Тейт. Нейната роля вероятно е предложена на носителката на \"Оскар\" Дженифър Лорънс, но според източник на изданието не й допадала.Ако се осъществи, това ще е първият филм на режисьора \"по истински случай\", отбелязва изданието. Тарантино построи кариера върху хиперболизиран, ироничен и киномански поглед към популярни жанрове като кримката, уестърна, филма за бойни изкуства. Известен е и със силните си женски персонажи.", "date": "2017.07.12", "title": "Брад Пит може да изиграе Чарлз Менсън в следващия филм на Куентин Тарантино"}
{"url": "http://www.dnevnik.bg/sport/2017/07/12/3005801_prezidentut_na_bulgarskite_shtangi_e_pokanen_na/", "text": "Президентът на Международната федерация по вдигане на тежести (IWF) Тамаш Аян е поканил председателя на българската федерация (БФВТ) Неделчо Колев на работно посещение в Будапеща. От българска страна посочват, че поканата е лично от унгареца.Засега няма официална програма, но е ясно, че е във връзка със съдебните спорове между двете страни, съобщават от БФВТ.През януари , наложена на българската федерация. Глобата дойде след допинг скандала от март 2015 г., когато целият национален отбор беше хванат със станозолол. От българската федерация обжалваха с твърдението, че федерацията, треньорите и 11-те състезатели нямат вина.Наскоро се появи твърдение, че международната федерация .Преди два месеца Аян беше преизбран за четвърти пореден път за президент на световните щанги, след което последва остра реакция и ултиматум от страна на МОК за спешни промени до края на годината във вдигането на тежести, за да може този спорт да остане в олимпийската програма.", "date": "2017.07.12", "title": "Президентът на българските щанги е поканен на среща с Тамаш Аян"}
{"url": "http://www.dnevnik.bg/sviat/2017/07/12/3005713_holandiia_prie_sporen_zakon_pozvoliavasht_masovo/", "text": "Горната камара на холандския парламент прие закон, предоставящ на разузнавателните служби нови, по-широки правомощия за наблюдение и други действия, включително масово събиране на данни от дейността на големи групи хора, предадоха \"Ройтерс\" и БТА. Данните ще могат да се съхраняват три години. Законодателството ще влезе в сила този месец, след като бъде подписано от холандския крал Вилем-Александър и обнародвано в държавния вестник на страната. Действащият към момента закон е от 2002 г. и въпреки съпротивата на граждански групи и различни институции от месеци депутатите от долната камара на парламента още през февруари решиха, че правната рамка за следене трябва да се адаптира към дигиталната епоха. Законът беше одобрен в сегашния му вид с голяма подкрепа в горната камара, след като години наред се водиха дебати по него и бяха отправени критики от съдебни инстанции и правозащитници. Организация Bits of Freedom предупреди, че сега холандските разузнавателни служби ще имат възможност да следят голямо количество интернет данни, без да е необходимо да представят ясни причини и без особен контрол.Правозащитниците също така възразяват срещу тригодишния срок за съхраняване на данните, който службите смятат за подходящ, и възможността те да обменят събираната информация със свои чуждестранни колеги.Според правителството правомощията са необходими за противодействие на заплахите за националната сигурност в съвременната епоха, а тяхното прилагане може да бъде проверявано от контролна комисия.Новият закон дава правомощия както на цивилните, така и на военните служби за сигурност да следят интернет трафика не само на ниво индивидуална връзка, но и на ниво мрежи, а също така връзките на големи групи потребители. Възможно е да се пробива защитата на заподозрени в съмнителна дейност, но и на лица, свързани с тях, пишат холандските издание DutchNews и NLTimes. Очаква се холандските власти да започнат да събират значително количество данни от чат приложенията.", "date": "2017.07.12", "title": "Холандия прие спорен закон, позволяващ масово събиране на интернет данни"}
{"url": "http://www.dnevnik.bg/zelen/2017/07/12/3005869_taksa_smet_da_se_plashta_spored_kolichestvoto_otpaduk/", "text": "Kоличеството да е водещия фактор при изчисляване размера на таксата за битови отпадъци, а местните власти да въведат мерки на принципа \"замърсителят плаща\". Тези дългоочаквани промени са заложени в проекта за изменение на Закона за местните данъци и такси (ЗМДТ), одобрен в сряда от правителството.В началото на месеца синдикатите и работодателите подкрепиха промените с мотива, че най-после се въвежда принципът \"замърсителят плаща\".Промените предвиждат таксата за битови отпадъци да се плаща за три услуги - събиране и транспортиране на битовите отпадъци до съоръжения за третирането им, третиране на отпадъците, поддържане на чистотата на територията за обществено ползване в населени места.Предлага се въвеждане на единна методология за определяне на разходите, които формират таксата. Гаранция за справедливото й определяне ще е прилагането на водеща основа - количество на битовите отпадъци. По този начин се спазва принципът \"замърсителят плаща\".Законопроектът предлага да се прилагат няколко вида основи. Използването на други бази за изчисляване на таксата за битови отпадъци, различни от количеството, да бъде поставено под условие. Изборът им трябва да бъде допълнително мотивиран, гласят поправките.Три са основите за услугите за събиране и транспортиране на битови отпадъци до съоръжения за третирането им и самото им третиране: индивидуално определено количество битови отпадъци за имоти, включително чрез торби с определена вместимост и товароносимост; количество битови отпадъци за имота, съобразно броя и вместимостта на необходимите съдове за отпадъци и честотата на транспортирането им; и брой на ползватели на услугата в имота.", "date": "2017.07.12", "title": "Такса смет да се плаща според количеството отпадък, одобри кабинетът"}
{"url": "http://www.dnevnik.bg/sport/2017/07/12/3005840_vilander_e_siguren_che_grigor_dimitrov_se_razviva_v/", "text": "Григор Димитров се развива в правилната посока и неговото време ще дойде, ако бъде търпелив и тренира здраво. Това заяви носителят на седем титли от Големия шлем Матс Виландер, който продължава да вярва, че българският тенисист може да постигне нещо значимо.\"Григор просто е твърде талантлив, за да не спечели турнир от Големия шлем\", каза още бившият шведски тенисист в коментара си за \"Евроспорт\". Според него в момента 26-годишният българин е \"много малко зад най-добрите в света\".\"Мисля, че Григор се усъвършенства. Той преминава по-лесно през ранните кръгове и това е от голямо значение за представянето му в хода на турнирите. Той успешно прескочи тази бариера и значително се дистанцира от играчите, които са, да кажем, на позиции между 20-а и 50-а.\"Виландер счита, че  не трябва да бъде приемана с толкова крайни оценки, каквито например даде друга от легендите на тениса - Джон Макенроу.\"Роджър се намира в страхотна форма и очевидно играе отлично. Бих казал, че той е най-трудният съперник за Григор. Видно е, че те са добри приятели и познават добре силните си страни. Но играта на Григор просто не е на нивото на тази на Федерер в нито едно отношение, като изключим може би движението по корта\", коментира Виландер.Според бившия номер 1 Димитров задължително трябва да подобри началния си удар. \"Трябваше да сервира много добре, за да има шанс срещу Федерер. Това е компонент от неговата игра, който той трябва да подобри, ако иска редовно да играе силно срещу най-големите. Успя да го направи срещу Надал в Австралия, така че очевидно притежава качествата. Просто му липсва постоянството, с което може успешно да затвори един петсетов мач\", завърши шведът.", "date": "2017.07.12", "title": "Виландер е сигурен, че Григор Димитров се развива в правилната посока"}
{"url": "http://www.dnevnik.bg/bulgaria/2017/07/12/3005867_goranov_poiska_pametnikut_na_buzludja_da_se_subori_za/", "text": "Премиерът Бойко Борисов се обяви за отдаване за безвъзмездно ползване от БСП на Дома-паметник на връх Бузлуджа, но кабинетът отхвърли предложението с 12 на 7 гласа на днешното си заседание. От публикуваната на сайта на правителството стенограма от дебатите става ясно, че най-голям противник на предложението е вицепремиерът Валери Симеонов.Първоначално той подчертава, че подобно решение ще е \"грозен прецедент\". Впоследствие изразява и съмнение дали подобен ход няма да се приеме като непозволена държавна помощ за една партия. След като министърът на регионалното развитие Николай Нанков и вицепремиерът Томислав Дончев го уверяват, че подобен риск няма, Симеонов заявява: Извинявайте за риторичния въпрос, но да сте чули в тези 27 години някой път БСП да вземе нещо от държавата, да го възроди, да го възстанови и да й го върне в някакъв по-добър вид?По време на дискусията Нанков подчертава, че до момента единствено от БСП официално е изразена готовност за поддръжка на паметника.Финансовият министър Владислав Горанов се фокусира върху това, че са нужни спешни мерки. \"Вътре е пълен с графити, играят деца, той си е една забележителност, една руина, която, ако се спазват законите в държавата, трябва да дадем пари да го разрушим. Така че, ако ние имаме аргумента, че не трябва да го предоставяме на определен заявител, трябва да решим наистина какво правим с него\", посочва той.Следва включване на премиера Борисов, който обяснява, че след като преди шест години имотът е бил предоставен на БСП, а те не са направили нищо, преди влизането в сила на  от февруари тази година, които забраняват на партии да се дава държавно имущество, капанът е виден. \"Прекрасно знаят, че нашият коалиционен партньор, а в една двустранна коалиция няма малък и голям партньор, ще е категорично против. Като се има предвид, че ние имаме повече министри в кабинета, ако наложим едно партийно решение, то ще мине. Сиреч, създават ни веднага тежък конфликт вътре в коалицията\", обяснява премиерът.Той развива и друга хипотеза, че ако Бузлуджа се даде на БСП, те ще започнат да предявяват непрекъснато претенции за съседни територии. \"Вие виждате – за един опасен дори за здравето и живота на хората паметник в София се води партизанска война, подривни действия. Ако държавата тръгне да укрепва паметника на Бузлуджа, всички ще кажат: \"Добре, за какво го правите? Харчите пари! Вместо да ги дадете за пенсии или за заплати, ги давате там\". Ако тръгнем да приложим закона, ще кажат: \"Те рушат паметници\". Сиреч, това е един много премерен ход на БСП, защото ние на практика нямаме нито един полезен ход. В шаха се казва цугцванг – всеки ход ти е грешен\", развива тезата си Борисов.При гласуването премиерът обяснява, че е \"за\" предоставяне на паметника на БСП, защото е подкрепил и предишното решение през 2011 г., когато им е прехвърлен имота. \"За протокола записваме: 12 са \"против\" даването на съгласие за учредяване на безвъзмездно право на строеж, а 7 сме \"за\" даването\", заключава Борисов.", "date": "2017.07.12", "title": "Горанов поиска паметникът на Бузлуджа да се събори, за Борисов казусът е капан от БСП"}
{"url": "http://www.dnevnik.bg/bulgaria/2017/07/12/3005874_sled_zaruka_na_cacarov_i_borisov_bez_finansirane_ot/", "text": "След заръка на главния прокурор Сотир Цацаров и изразена сходна позиция от премиера Бойко Борисов и правителството му ГЕРБ обявиха готовност да променят промените в закона за съдебната власт в частта, свързани с финансирането на неправителствените организации. Най-вероятно между четенията ще бъде предложено сдруженията да могат да получават пари само от държави от Европейския съюз и Европейското икономическо пространство.Това се разбра преди гласуването на промените на първо четене в правната комисия в парламента. Те минаха с 12 гласа \"за\", един против (Крум Зарков, БСП) и петима въздържали се (БСП).Дебатът беше на моменти абсурден и скандален, като председателят на правната комисия Данаил Кирилов намеси писмо от Европейската комисия, в което се искат мотиви за предложенията.Промените, в които се предвижда още и кариерен бонус за членовете на съдебния съвет бяха внесени миналата седмица. Тогава стана известно, че депутатите ще ги форсират и ще ги приемат преди избора на членове на съдебния съвет през септември. Още миналата седмица срещу проекта възразиха от повечето организации на магистрати, които работят и се финансират основно по проекти по донорски програми. Вчера главният прокурор обяви, че проектът трябва да се поправи и в него да отпадне забраната за финансиране от Европа.\"Но всякакви други външни донори - било те фондации, било фондации, зад които стоят определени държави, било частни лица - те са несъвместими със статута на магистрата. Безплатен обяд няма - и в грантовете също няма безплатен обяд\", заяви още главният прокурор.Днес и премиерът, че е против забраната за финансиране за организации да важи и за програми на страни от Европейския съюз. На заседанието на комисията днес заместник-министърът на правосъдието Хладова обяви, че това е позицията и на нейното ведомство.\"Ние ще изпълним решението на нашия лидер и между първо и второ четене ще направим предложение, без да знаем тези организации по какви проекти са работили\", заяви председателят на комисията Кирилов. От думите му стана известно, че промяната ще включи разрешение за финансиране от страни от Европейското икономическо пространство или по думите на Кирилов - разширеният Европейски съюз.", "date": "2017.07.12", "title": "След заръка на Цацаров и Борисов: Без финансиране от САЩ за магистратските организации (обновена)"}
{"url": "http://www.dnevnik.bg/gradska_sreda/2017/07/12/3005718_glavniiat_arhitekt_predlaga_mineralnite_bani_v_sofiia/", "text": "Модерен СПА център да бъде изграден в северното крило на Централната баня в София, възстановяване на балнеоложките центрове в \"Овча купел\", \"Горна баня\", Банкя и изграждането на изцяло нови бани в подножията на Стара планина, Витоша и Северния парк. Това са част от предложенията в доклад, който днес главният архитект Здравко Здравков внесе в Столичния общински съвет.Сградата на  е открита през 1913 г., като изворите ѝ са се използвали до 1986 г., когато е затворена. През 2014 г. приключи ремонт на част от сградата, която беше превърната в експозиционна част на Музея за история на София. Още тогава от Столичната община обещаха, че северното крило ще бъде възстановено и там ще бъде изграден СПА център, който да използва залежите на минерална вода.Сега, четири години по-късно, Здравко Здравков предлага . Тя се състои отедна от които е изграждането на СПА център в северното крило на Централната баня. Програмата е насочена към използването на минералните извори в центъра на София, кварталите \"Лозенец\", \"Панчерево\", \"Надежда\", \"Свобода\", \"Овча купел\", \"Баталова воденица\" при парк \"Възраждане\" и планинското село Железница.В градската част се предвиждав Северния парк и при стадион \"Локомотив\". Главният архитект на София предлага напълно нови балнеолечебни центрове да бъдат изградени между селата в софийска област Локорско и Войнеговци, както и в южното подножие на Витоша при кварталите \"Симеоново\", \"Бояна\" и \"Панчарево\".Здравков предлага да бъдат възстановени и съществуващите минерални бани в \"Панчарево\", \"Овча купел\" и \"Горна баня\".Балнеоложкият център в \"Банкя\" също трябва да бъде възстановен. , който да построи хотел зад сградата на банята. Наддаването ще започне от 10 млн. лева, като всички средства ще бъдат използвани за реставрацията на 106-годишната сграда.", "date": "2017.07.12", "title": "Главният архитект предлага минералните бани в София да бъдат възстановени"}
{"url": "http://www.dnevnik.bg/sport/2017/07/12/3005775_baiern_shte_domakinstva_na_alianc_arena_bez_mjunhen/", "text": "Германският шампион \"Байерн\" (Мюнхен) ще е единственият отбор, който ще играе домакинските си мачове на \"Алианц арена\". От клуба съобщиха, че са постигнали споразумение за прекратяване на договора за наем с \"Мюнхен 1860\".\"С прекратяването на договора \"Алианц арена\" вече не е дом на \"Мюнхен 1860\". По-късно завръщане е изключено\", се казва в изявлението на \"Байерн\".\"Мюнхен 1860\" имаше договор за наем на 75-хилядния стадион с шампионите и застрахователната фирма \"Алианц\" до 2025 г. \"Лъвовете\" плащаха по 3.5 млн. евро на сезон, като според \"Билд\" шампионите ще им опростят дължимите 28 млн. евро до края на контракта.\"Благодарим на \"Байерн\" за сътрудничеството и дискусиите за партньорство. Те изиграха значителна роля, за да започнем сезона по положителен начин\", заяви изпълнителният директор на \"Мюнхен 1860\" Маркус Фаузер.Синьо-белите и \"Байерн\" играят домакинските си мачове на \"Алианц арена\" от построяването му през 2005 г. Германският шампион е едноличен собственик на стадиона от 2006 г., когато придоби дела на \"Мюнхен 1860\" срещу 11 млн. евро, спасявайки съгражданите си от фалит.Бъдещето на \"Мюнхен 1860\" беше под въпрос и в последните няколко месеца, след като клубът изпадна от Втора бундеслига и не получи лиценз за Трета бундеслига.От следващия сезон отборът ще играе в аматьорската баварска Регионаллига, четвърто ниво в германския футбол. Синьо-белите ще домакинстват на стадион \"Грюнвалдер\", който е с капацитет от 21 272 зрители. ", "date": "2017.07.12", "title": "\"Байерн\" ще домакинства на \"Алианц арена\" без \"Мюнхен 1860\""}
{"url": "http://www.dnevnik.bg/sport/2017/07/12/3005878_medalistite_ot_deflimpiks_obviniha_kralev_v/", "text": " обвиниха спортния министър Красен Кралев в дискриминация и неуважително отношение към глухите спортисти. Те заявиха, че са възмутени от начина, по който министърът е опитал да ги представи пред обществото.В понеделник те излязоха на протест пред сградата на ММС заради отказани и спрени доживотни месечни премии. След това Кралев свика пресконференция и заяви, че целта на протестиращите медалисти от най-големия спортен форум за глухи хора е да измъкнат много пари от държавата.От 1 януари 2013 г. (по времето на Свилен Нейков като спортен министър) в сила влиза изменение в закона за спорта, според което право на месечна премия имат \"олимпийски медалисти от игрите за глухи Дефлимпикс и от параолимпийските игри, прекратили активната си състезателна дейности\".Първоначално единадесет носители на медали от най-големия спортен форум за глухи получават одобрение за пожизнени месечни премии. Впоследствие екипът на Кралев спира парите на шестима и продължава да изплаща премии само на петимата, които са медалисти след 2001 г.Министерството твърди, че изцяло спазва законите и оправдава спрените и отказани премии с факта, че наименованието Дефлимпикс (Deaflympics) е разрешено от МОК през 2001 г. И твърди, че именно това е причината в закона изрично да е посочено \"игрите за глухи Дефлимпикс\".Днес протестиращите медалисти изпратиха отворено писмо до Кралев, премиера Бойко Борисов и председателя на народното събрание Димитър Главчев с копия до председателя на Българския олимпийски комитет (БОК) Стефка Костадинова и омбудсмана Мая Манолова.Те цитираха чл. 4, ал. 2 от Закона за защита от дискриминация, според който \"пряка дискриминация е всяко по-неблагоприятно третиране на лице на основата на признаците по ал. 1 (където се включват увреждане и възраст), отколкото се третира, било е третирано или би било третирано друго лице при сравними сходни обстоятелства\".\"В този смисъл незачитането на участието на глухите спортисти в световните игри за глухи в периода преди 2001 г. и отричането на техните заслуги е проява на неравенство в третирането им в сравнение с останалите спортисти и ограничаването на възможностите им за участие в обществения живот\", се казва в писмото.\"На тях и само на тях е наложена \"давност\" на заслугите, която е изтекла през 2001 г. със смяна на името на мероприятието, поради което те се оказват в неблагоприятно положение. За периода до 2001 г. българските глухи спортисти сме завоювали за България 87 медала от световните игри за глухи, с което сме допринесли за издигането на престижа на страната и за развитието на спорта сред глухите хора у нас. Затова смятаме, че сме заслужили уважението и правото да бъдем третирани наравно с другите спортисти\", допълват медалистите с увреден слух.Те предложиха три решения на . Първото е държавата и в частност спортното министерство да признаят световните игри за глухи и Дефлимпикс за едно и също спортно мероприятие.От първото си издание през 1924 г. до 1965 г. състезанието е носило името Международно игри за глухи, от 1996 до 1999 г. са е наричало Световни игри за глухи. Международният комитет за спорт за глухи (МКСГ), който е върховният ръководен орган в спора за хора със слухови увреждания, счита предстоящото издание на Дефлимпикс в Турция (18-30 юли) за 23-ото в историята.Протестиращите глухи спортисти искат в закона за спорта наред с \"игрите за глухи Дефлимпикс\" да бъде допълнено \"световни игри за глухи\", както както и да се въведат нови условия за признаване и зачитане на постиженията преди 2001 г. по \"достоен начин, който гарантира равното им третиране\" спрямо чуващите спортисти и спрямо медалистите от Дефлимпккс след 2001 г.Според закона медалистите от олимпийски игри, параолимпийски игри и Дефлимпикс имат право на еднаква пожизнена пенсия - три минимални работни заплати за страната при златен медал, 90% от три минимални заплати при сребърен и 80% при бронзов.В понеделник в сайта на ММС беше публикуван списък на 51 души, подали декларация за пожизнена месечна премия. Те са на състезатели, спечелили медали в периода 1957 - 1993 г. Според закона, ако те бъдат признати за участници в Дефлимпикс, трябва да получават премии на обща годишна стойност 1.26 млн. лева. От министерството допълниха, че очакват още десет заявки.В днешното отворено писмо медалистите преди 2001 г. потвърдиха казаното по време на протеста, че заявките им не съдържат конкретни суми. Според тях публикуването на споменатите суми е с цел протестиращите да бъдат представени като алчни за пари хора, които се опитват да изнудват държавата.\"Обидно е представянето на глухите спортисти от г-н Кралев. Чрез тази атака се цели те да бъдат компрометирани и обществото да бъде настроено срещу тях заради спекулации за нереално високи премии, каквито те не са искали\", се казва още в писмото.Медалистите от Дефлимпикс преди 2001 г. призоваха Кралев \"преди да прави категорични квалификации и фантастични интерпретации от рода, че това е едва ли не подготвена операция за източване на средства, да се запознае с проблемите на глухите хора и причините\".Те посочват, че причината първоначално да е имало 11 заявки, а след това през 2015 и 2016 г. броят им да е нараснал до над 50, се крие в липсата до пълноценен достъп до информация. \"Голямата част от глухите спортисти разбират за промяната в закона, след като техните колеги започват да получават премии.\"\"Надяваме се, че казусът ще бъде преразгледан отново и в най-скоро време глухите медалисти ще получим уважително и справедливо отношение\", завършва писмото на спортистите ветерани с увреден слух.", "date": "2017.07.12", "title": "Медалистите от Дефлимпикс обвиниха Кралев в дискриминация и неуважение"}
{"url": "http://www.dnevnik.bg/sport/2017/07/12/3005932_sam_kueri_svali_muri_ot_trona_na_uimbuldun_i_vleze_v/", "text": "За втора поредна година американецът Сам Куери победи лидера в световната ранглиста и действащ шампион на \"Уимбълдън\". След като през 2016 г. спря Новак Джокович в третия кръг, сега той детронира любимеца на домакините Анди Мъри в четвъртфиналите.Куери два пъти изоставаше със сет пасив, но успя да направи обрат и да спечели с 3:6, 6:4, 6:7 (4), 6:1, 6:1 след 2 часа и 41 минути игра. 29-годишният тенисист от Лас Вегас ще играе полуфинал в турнирите от Големия шлем за пръв път в своята кариера.В спор за място на финала американецът ще се изправи срещу шампиона от US Open Марин Чилич, който победи Жил Мюлер с 3:6, 7:6 (6), 7:5, 5:7, 6:1. Хърватинът също ще играе за пръв път в кариерата си в полуфиналите на \"Уимбълдън\".Мъри пък може да загуби първото място в световната ранглиста в понеделник, ако Новак Джокович спечели турнира. Шотландецът показа, че все още не е напълно възстановен от контузията в бедрото, заради която изигра само един мач на трева преди \"Уимбълдън\". След края на третия сет езикът на тялото му подсказваше, че травмата се е изострила и той не успя да окаже съпротива в четвъртата и петата част.Мачът срещу Мъри беше едва втори четвъртфинал в турнирите от Големия шлем в кариерата на Куери. Преди година американецът беше спрян от Милош Раонич в четири сета.Двубоят със световния номер 1 започна кошмарно за Куери. Той беше пробив още в първото си подаване, взе само три от първите 15 точки и след само седем минути вече изоставаше с 0:3.Постепенно американецът започна да влиза в мача, да намира първия си сервис и да печели лесно подаванията си. Мъри обаче запази аванса си, като не даде нито една възможност за връщане на пробива. Във втория сет двамата печелеха комфортно подаванията си до 3:3, когато Мъри нанесе първия удар. Той проби, но не успя да се възползва от ситуацията. Още в следващия гейм шотландецът даде първи шанс за пробив на Куери и американецът се възползва с успешна атака на мрежата.Американецът спечели с лекота следващото си подаване и принуди съперника да сервира за оставане в мача. Мъри се пропука, изостана с 30:40 и след като спаси първия сетбол, позволи да се стигне до втори след непредизвикана грешка от форхенд. Този път Куери реализира възможността с чудесен уинър от бекхенд.Мъри отговори с категоричен пробив на 15 още в първия гейм на третата част, след което с лекота затвърди предимството си за 2:0. Той поддържаше аванса си до 5:4, когато получи шанс да сервира за спечелването на сета.Куери успя да върне пробива в последния възможен момент и да стигне до тайбрек. В него обаче Мъри рано пое контрола и стигна до пет поредни сетбола при 6:1. Той пропусна първите три, но при четвъртия изстиска грешка от форхенд на съперника.Мъри започна по чудесен начин и четвъртия сет - със сервис гейм на нула. В този момент обаче последва тотален срив в играта му, а видимо и във физическото му състояние. Миналогодишният шампион загуби девет поредни гейма, след които изоставаше с 0:3 в решаващия пети сет.Той успя да спре серията на Куери, за да намали на 1:3, но това се оказа всичко, до което световният номер 1 се добра в този мач. По този начин беше спряна серията му от 11 последователни победи на тревните кортове в \"Ол Ингланд клъб\".Куери пък стана първият американец от осем години насам, който ще играе полуфинал на \"Уимбълдън\" и изобщо в турнирите от Големия шлем. За последно това направи Анди Родик, който през 2009 г. стигна до финала и беше много близо до титлата, но загуби от Роджър Федерер след 14:16 в петия сет.", "date": "2017.07.12", "title": "Сам Куери свали Мъри от трона на \"Уимбълдън\" и влезе в историята на тениса"}
{"url": "http://www.dnevnik.bg/bulgaria/2017/07/12/3005880_mvr_izdirva_53-godishniia_vasil_kanev_ot_burgas/", "text": "Полицията издирва 53-годишния Васил Канев Канев от Бургас, който е в неизвестност от 1 юли. Преди да изчезне Васил Канев се намирал в землището на с. Ясеново, община Руен, сочат последните данни на МВР.Издирваният е с ръст от 165 см, с нормално телосложение, прошарена къса коса, кафяви очи.Бил е облечен със синьо шушляково яке, сива фланелка с къс ръкав и обут с черни обувки.Областната дирекция на МВР в Бургас призовава гражданите, които разполагат с информация за местонахождението на Васил Канев да съобщят незабавно на тел. 112 или в най-близкото поделение на МВР.", "date": "2017.07.12", "title": "МВР издирва 53-годишния Васил Канев от Бургас"}
{"url": "http://www.dnevnik.bg/bulgaria/2017/07/12/3005868_v_mvr_sa_naznacheni_novi_400_slujiteli_trudnostta_bila/", "text": "Основният проблем за запълване на състава в МВР е, че няма достатъчно кандидати, които да отговарят на изискванията за полицай. Това заяви по време на блиц контрол в парламентарната комисия по вътрешна сигурност и обществен ред вътрешният министър Валентин Радев.Той каза, че след последните обявени конкурси за назначаване, нови 400 души са започнали работа в полицията. Радев допълни, че все още се търсят около 500 души за постигане на обещания от ГЕРБ брой - с т.нар. битова престъпност по малките населени места. В момента На журналистически въпрос след изслушването му в комисията - в какъв срок ще справи министерството с кадровия си проблем, при положение, че много от кандидатите не отговарят на изискванията, Радев заяви, че същото е питал професионалното ръководство на МВР. Те му обяснили, че проблемът е, че едни и същи кандидати идвали от различни места като се обяви конкурс в София - от Враца, Перник и др.Решението било да се обявяват конкурси по места, така Радев се надява \"да не се движат едни и същи маси\". Освен това той заяви отново, че се търси начин за вдигане на заплатите и постигане на финансова перспектива за кандидатите, когато станат част от системата.И така ако вместо 815 лв., колкото по думите му била най-ниската заплата в системата след увеличението тя стане 900-1 000 - така ще се изравни \"със заплатата на този от завода в Казанлък например и с другите придобивки\" повече хора ще искат да станат част от полицията.Радев все пак спомена, че увеличение не може да има до края на годината, а евентуално от началото на следващата.За физическата подготовка на полицаите, които към момента работят в системата, министърът коментира, че е говорил с тях за нуждата да респектират хората, дори да бъдат харесвани от тях. Обяснението на някои от полицаите, че са били в добра физическа форма при постъпване в система, но по-късно това се е променило, се разбра още от думите на Радев.\"И аз като вас се разхождам и ги виждам, някои се чудя как са влезли. Много и аз не ги харесвам.\", коментира той. Министърът заяви, че тестове за подготовката им има постоянно, въпросът обаче бил да се спазват правилата обективно и когато някой не се справял с тях, да се му се плаща и \"да си отива\".Вътрешният министър коментира и  с думите: \"Нищо не мисля за тази оставка и даже се радвам - значи правим нещо, което не се харесва на опозицията\". Допълни, че не е обсъждал въпроса с Бойко Борисов. По време на заседанието на кабинета Борисов само го е питал каква е тази оставка, която искат от левицата.Той обясни, че вчера при (което стана повод за исканата му оставка - бел.ред.) не е заявил, че ГДБОП трябва да подслушва, а само да проверява, стига това да е по закон и да е в рамките на работата, за която е купен последния от дирекцията софтуер. За него отново вчера от , които са иззети като веществени доказателства в хода на разследване, а няма да служи за подслушване на телефони и други устройства.\"Това, че някой се притеснява да бъде подслушван, си е негов проблем. Аз не считам, че някой трябва да бъде притеснен от това. Аз много повече ще се притесня ако някой не е направил нещо, което е необходимо и се окаже, че той е потенциален терорист или някой, който може да направи толкова бели на държавата\", коментира още Радев.По време на изслушването в комисията Радев заяви още, че не вижда нищо лошо в това КАТ да , който е спрян за проверка.\"При проверка като може да се види и се установи, че имат неплатени глоби какво да му кажем, ти от втората седалка да минеш през МВР да си я платиш. Че той досега не го е направил\", заяви вътрешният министър. По думите му това е част от борбата на правителството за ограничаване на жертвите на пътя и броя на катастрофите,.Радев дори даде пример как на двама, отишли да кандидатстват за работа в МВР били отнети шофьорските книжки, а на други двама били връчени фишове. \"На кандидатите, а представете си на всички пътуващи в колите, няма ли да станем по-сигурни така\", аргументира се министърът.От отговора на Радев, след въпроса на Тодор Байчев от БСП как ще коментира идеята на управляващите,  се разбра, че вътрешният министър одобрява идеята и било по-добре децата да се образоват, отколкото да се случват инциденти като последния в Асеновград -  над състезатели и треньори от отбора по гребане край.По думите на Радев той най-малко би позволил МВР да изпълнява несвойствени функции, след като и без това министерството е натоварено с много задачи. Така министърът обобщи изказванията на депутатите от БСП, според които и проверките на пътуващите в спрени за проверка автомобили и новите правомощия, свързани с образованието на децата са несвойствени за ведомството.", "date": "2017.07.12", "title": "В МВР са назначени нови 400 служители, трудността била, че малко отговарят на изискванията"}
{"url": "http://www.dnevnik.bg/politika/2017/07/12/3005958_kmetovete_na_obshtinite_shte_reshavat_dali_da/", "text": "Правителството прие наредба за интеграция за бежанците, след като предишната  на 31 март. Новата наредба, както и старата, предвижда процесът на интеграция да започва със сключване на споразумение в което кметът на съответната община и чужденецът с предоставено убежище или международна закрила доброволно заявяват своето желание.От документа се разбира, че цялата инициатива ще имат кметовете. Те ще решават дали да се включат в интеграционната програма. Кметовете трябва да подадат заявление за за сключване на споразумение за интеграция пред Държавната агенция за бежанците. В него трябва да посочат с колко бежанци желаят да сключат споразумение, както и информация за общината и предвидените мерки за интеграция. Чужденците желаещи да се възползват от програмите за интеграция трябва да заявят това по време на кандидатстване за статут или до 14 дни след получаването му.Кметовете на общините трябва да организират приемането и да оказват съдействие за жилищното настаняване на чужденеца и членовете на неговото семейство, да ги впишат в регистъра на населението, да им съдействат за издаването на лични документи и пред бюрото по труда, да организират разработването на интеграционен план за дете, за член на семейството на чужденеца и т.н. Кметовете дори трябва да предоставят \"възможност за практикуване на спорт и за спортна изява\". Тяхна отговорност е контролирането на изпълнението на споразумението за интеграция, което ще става в специална интеграционна книжка.В договора за интеграция трябва да бъдат включени конкретни дейности за интеграция по отношение на образование, заетост, обучение, жилищно настаняване, здравеопазване и социално подпомагане, и социални услуги. Споразумението за интеграция ще се сключва за една година с възможност за еднократно удължаване с още една. Ако чужденецът трайно се премести в друга община ще губи възможността да получава помощи, но ще може да сключи договор с кмета на новата община за остатъка от периода.Споразумението за интеграция ще се прекратява и ако чужденецът е осъден с лишаване от свобода, отнемане на статута за закрила и \"при настъпване на обстоятелства, които водят до невъзможност за изпълнение на споразумението\". Кметът едностранно ще може да прекратява споразумението, ако чужденецът системно нарушава обществения ред и не изпълнява задълженията си по споразумението.Чужденците подписали споразумението ще се задължават да запишат децата си на градина или училище, да приемат предложена им подходяща работа или включване в програми за заетост и да ходят на обучения по български език. Освен това интегриращият се чужденец трябва \"да полага усилия за интегриране в местната общност и да зачита нейните традиции и обичаи, да спазва законите и правовия ред и да бъде лоялен към българската държава и да не уронва с действията си престижа и достойнството на българския народ\".Бежанците ще имат право и на безплатна медицинска помощ, енергийни и други еднократни помощи.От Министерски съвет уточняват, че мерките по интеграция ще се финансират от европейски фондове, международни и чуждестранни финансови инструменти, международни институции и организации, национално финансиране.Мерките и дейностите за интеграция на чужденци с предоставено убежище или международна закрила след преместване или презаселване се финансират по фонд \"Убежище, миграция и интеграция\".По отменената наредба нямаше започнал процес на интеграция на нито един бежанец. До отмяната и се стигна след отказ на местните власти в  и да регистрират адресно бежанци и протести на местните. До началото на април само 40 бежанци бяха изявили официално желание да се заселят в България пред властите.", "date": "2017.07.12", "title": "Кметовете на общините ще решават дали да интегрират бежанците"}
{"url": "http://www.dnevnik.bg/razvlechenie/2017/07/12/3005946_tancoviiat_festival_v_monpelie_ili_kakvo_idva_malko/", "text": "Мопелие - третият по големина френски град на Средиземноморието след Марсилия и Ница, събра водещи хореографи, балетни изпълнители, танцьори и познавачи на съвременния балет от Франция, Европа и света за прочутия фестивал за съвременен балет. \"Монпелие Данс\" приключи в края на миналата седмица след запълнени до рекордните 95% зали.\"Хората непрекъснато казват, че не разбират нищо от балет. Но това е самата му същност – изкуство, което идва малко преди поезията. След танца, започват думите. В какъвто и да е ред\", споделя Жан-Пол Монтанари. Той е основал фестивала преди 37 години и непрекъснато е негов легендарен директор.В тазгодишното издание блестяха звезди от няколко поколения на съвременния балет като французина от албански произход Анжлан Прежлокаж, Матилд Моние или Бернардо Монте или проправилите пътя Люсинда Чайлдс, Мерс Кънингам...Гвоздеят на феста бе честването кариерата на един от най-големите хореографи в света - 84 годишният Ханс Ван Манен. Съпровождащият специален гастрол на Кралския холандски Национален балет представи ретроспектива на най-известните му постановки от последните 45 години и първия му успех с \"Адажио\" по музика на Бетховен.В препълнената голяма зала на Операта Берлиоз в сърцето на Монпелие, се срещаха много поколения и дръзките и свежи и днес творчески решения на Ван Манен възхитиха и младата и студентска част от публиката. Холандският хореограф сподели за \"Дневник\", че падането на Берлинската стена е донесло нова енергия в кариерата му, с влияния и идеи, а и като цяло е спомогнало за нов прилив в класическия балет. Границата със съвременния танц се е стопила и днес новата класика е по-смела.Френското правителство направи Ханс Ван Манен кавалер на Изкуствата и писмеността, като отличието бе връчено в присъствието на холандската министърка на образованието, културата и науката Джет Бусмакер. За \"Дневник\" тя изрази задоволство, че сред новата вълна творци, Холандия \"има добре интергрирали се хора на изкуството от Иран, Мароко, Босна и Херцеговина... Имаме такива и от България. Страната ви е част от ЕС и е и наша нова граница, спрямо Юга на Европа и Африка/Близък Изток.\"\"Интересно е, че предстои да поемете временното председателство на ЕС\", добави тя. \"Аз обаче не знам дали ще съм още министърка и дали ще мога да дойда в това си качество, тъй като у нас се очаква смяна на правителството, на коалицията.\"Роденият в Марсилия френски хореограф Бернардо Монте, прекарал детството си в Чад и Сенегал, също отбеляза значението на източната половина на Европа за целия континент. \"Бежанците и имигрантите от Източна Европа тук са едно. От значение също е и как България представя ЕС пред Юга, тя също е част от общото ни лице там\".Политически настроен в творчеството си, той наблегна на влиянието на изкуството, балета върху ежедневието на хората. Фестивала в Монпелие отрази трепета на възможни решения и идеи за близкото и по-далечно бъдеще, желанията и идеалите на хореографите и танцьорите в непрестанното движение тревогите на съвременния свят.", "date": "2017.07.12", "title": "Танцовият фестивал в Монпелие, или какво идва малко преди поезията"}
{"url": "http://www.dnevnik.bg/bulgaria/2017/07/12/3005981_gancho_ganchev_e_noviiat_vremenen_direktor_na/", "text": "Диригентът Ганчо Ганчев е новият директор на Държавната опера в Русе до провеждане на конкурс, съобщи Министерството на културата. Той заменя заменя досегашната изпълняваща длъжността Гергана Георгиева. Миналата седмица тя подаде оставка по настояване  Като причини за искането си те изтъкнаха \"липса на компетентност и експертиза\", нарушаване на точки от Колективния договор, нерешени административни пропуски, оставени от предишното ръководство, както и забавяне на ремонт на сградата.", "date": "2017.07.12", "title": "Ганчо Ганчев е новият временен директор на Държавната опера в Русе"}
{"url": "http://www.dnevnik.bg/bulgaria/2017/07/12/3005951_okshunaiz_pusna_bezplatna_vuzmojnost_za_obshtestveni/", "text": "Платформата \"Окшънайз\" пусна безплатно за държавната администрация функционалности, които позволяват провеждане на обществени поръчки до 70 хил. лв. Това се казва в прессъобщение на компанията, чийто собственик Ивайло Пенчев пое този ангажимент с цел унищожаване на корупцията в държавните и общински покупки.До инициативата се стигна след словесни престрелки през медиите с Комисията за финансов надзор, която проверява платформата по сигнал на Асоциацията на застрахователните брокери. Оплакването беше, че през \"Окшънайз\" се провеждат търгове и за застраховки без тя да е лицензирана от комисията.\"Вече може всички държавни и общински фирми, институции и организации да пускат колкото си поискат търгове в платформата. Напълно безплатно за тях и техните доставчици. Никой няма да плати и една стотинка на \"Окшънайз\" във връзка с търгове на държавата и общините\", се казва в съобщението.В него се подчертава, че така процесът ще е прозрачен за данъкоплатците и \"ако някой тръгне да хитрува или краде – всички ще го видим\".\"Още нямаме многокритерийни търгове и други разни глупости, изисквани от закона за обществените поръчки, така че ще унищожим корупцията само в покупки до към седемдесет хиляди парчето\", се казва в съобщението, което се придържа към резкия и хаплив стил на изказване на собственика си. \"В останалите още може да се краде на воля. Но ще е до време\", предупреждава \"Окшънайз\".Компанията призовава \"да изискваме настойчиво чиновниците да харчат парите ни публично\" и очаква новата функционалност да покаже \"има ли честни хора в таз държавна администрация или всички са крадци и страхливци\".Преди време кметът на Горна Малина обяви, че ще се възползва от възможностите на \"Окшънайз\".", "date": "2017.07.12", "title": "\"Окшънайз\" пусна безплатна възможност за обществени поръчки до 70 хил. лв."}
{"url": "http://www.dnevnik.bg/citat_na_deniia/2017/07/12/3005934_citat_na_denia_patriotite_sa_se_prevurnali_v_momcheta/", "text": "Това заяви в интервю за Би Ти Ви депутатът от БСП Александър Симов по повод днешното решение на правителството да не предава паметника на Бузлуджа на БСП. От стенограмата на правителственото заседание се разбра, че един от най-твърдите противници на идеята е вицепремиерът Валери Симеонов, който е представител на \"Обединените патриоти\" в управлението.\"Убеден съм че това е и желанието на Бойко Борисов. Той ги поставя в ситуацията те да са лошите, настъпателните, талибаните, а той е благородният човек\", каза Симов и обобщи: \"Господарите на разрухата победиха\".От думите му се разбра, че лидерът на БСП Корнелия Нинова, която е на посещение в САЩ, възнамерява да се консултира с юристи и ще търси начини да обжалва това решение.", "date": "2017.07.12", "title": "Цитат на деня: Патриотите са се превърнали в момчета за мръсни поръчки на Борисов"}
{"url": "http://www.dnevnik.bg/evropa/2017/07/12/3005953_rumunski_prokurori_spriaha_razsledvane_sreshtu/", "text": "Прокурори към румънския Върховен съд спряха разследване срещу бившия министър-председател Виктор Понта. Според тях обвиненията в пране на пари и съучастие в укриване на данъци не могат да се докажат, съобщи \"Ройтерс\".Понта на няколко пъти е отричал обвиненията, на свой ред обвинявайки прокурор, че ги е изфабрикувал. Когато обвиненията бяха повдигнати за пръв път през 2015 от друга прокурорска инстанция, той отказа да подаде оставка като министър-председател.В крайна сметка Понта напусна поста заради масовите протести след . Тази година той беше изключен от социалдемократическата партия, макар че запази мястото си в парламента.Срещу Понта продължава друго разследване за злоупотреба с власт и съучастничество в укриване на данъци.", "date": "2017.07.12", "title": "Румънски прокурори спряха разследване срещу бившия премиер Понта"}
{"url": "http://www.dnevnik.bg/sviat/2017/07/12/3005876_rob_goldstoun_-_poveliteliat_na_shapkite_svurzal_sina/", "text": "Британецът Робърт Голдстоун е работил с много прочути личности, но не е попадал в новините - не и до разразилия се скандал със сина на американския президент, Доналд Тръмп-младши, и руска адвокатка, предложила компрометираща информация за Хилари Клинтън по време на кандидат-президентската кампания.Според материали на \"Ню Йорк таймс\" от края на тази и началото на миналата седмица именно той е човекът, уредил срещата между двамата в \"Тръмп тауър\" през юни миналата година.Няколко британски и американски медии обобщават какво е известно за Голдстоун, който в социалните мрежи се проявява с някои ексцентричности.Преди години Голдстоун е бил журналист за различни издания - по неофициална информация \"таблоиди\" - но не е потвърдено кои точно са те. Понастоящем държи пиар компанията Oui 2 Entertainment, работила с консурса Мис Вселена\", но през годините и с известни личности като Майкъл Джексън, Би Би Кинг и Ричард Брансън.Голдстоун е мениджърът на руската попзвезда Емин Агаларов. Бащата на певеца от азербайджански произход, Арас, е строителен предприемач, който заедно с Тръмп работи по консурса \"Мис Вселена\" през 2013 г. - когато състезанието се провежда в Москва, а сегашният държавен глава все още притежава правата за организирането му. Арас Агаларов работи по изграждането на \"Тръмп тауър\" в Русия - проект, който не се случва. \"Форбс\" оценява състоянието му на около 1.9 млрд. долара.Синът му Емин през 2013 г. снима видеоклип (гледан около 2 милиона пъти в YouTube) с участничките в конкурса, в края на който Тръмп се появява и \"уволнява\" звездата.Голдстоун е пътувал до Русия и в месеците преди президентските избори в САЩ. Предвид работата му с Емин Агаларов това трудно би могло да се \"използва срещу него\". Едно от пътуванията обаче е десет дни преди срещата в \"Тръмп тауър\". Твърди, че е бил в Русия поне 19 пъти от пролетта на 2013 г. насам, а в публикация нарича Москва \"втори дом.\"След победата на Тръмп той  в профила си в \"Инстаграм\" с тениска с надпис \"Русия\". Репортер на \"Гардиън\" засича снимката и съобщава за нея, но тогава Голдстоун я трие от акаунта си и променя настройките му, за да ги направи поверителни.", "date": "2017.07.12", "title": "Роб Голдстоун - повелителят на шапките, свързал сина на Тръмп с руска адвокатка"}
{"url": "http://www.dnevnik.bg/evropa/2017/07/12/3005974_srubski_bivsh_ministur_e_osuden_na_zatvor_za/", "text": "Сръбският Специален съд наказа бивш министър с 3 години и половина затвор по обвинения за подкуп и злоупотреба със служебно положение, свързани с инфраструктурна сделка, съобщи държавната новинарска агенция \"Танюг\".Заедно с Оливер Дулич бяха осъдени и двама негови съучастници, които получиха присъди съответно от 1 и 3 години лишаване от свобода. Той е бивш министър на планирането и околната среда и член на Демократическата партия, която в момента е в опозиция.В решението на съда се казва, че Дулич и другите двама обвинени са издавали разрешителни на словенска фирма за полагането на фиброоптични кабели без нужните тръжни процедури и документация. Дулич отрича обвиненията, а тримата могат да обжалват на по-горна инстанция.Демократическата партия, която беше на власт в Сърбия до 2012 и тогава започна разследване около деянията на Дулич, преди е заявявала, че делото е политически мотивирано преследване на опозицията.", "date": "2017.07.12", "title": "Сръбски бивш министър е осъден на затвор за злоупотреба със служебно положение"}
{"url": "http://www.dnevnik.bg/sport/2017/07/12/3005996_kitel_specheli_peta_etapna_pobeda_v_tura/", "text": " не допусна изненада и спечели 11-ия етап от \"Тур дьо Франс\". Германската звезда на \"Куикстеп\" вече има пет етапа на сметката си през тази година, като не даде никакви шансове на другите при спринта в По.Германецът финишира за 4.34:27 часа и изпревари Дилан Хрьоневеген (\"Лото-Йъмбо\") и Едвалд Боасон Хаген (\"Дайменшън Дата\").Успехът е 14-и за Кител в Обиколката на Франция, като го поставя на 13-о място в историята. Единственият действащ колоездач, който е с повече спечелени етапи е Марк Кавендиш с 30.\"Понякога спринтовете са въпрос на късмет. Не беше лесно и днес, но просто при мен всичко се получава тази година. Страхотна работа на целия отбор\", каза Кител след финала.Рано в етапа най-интересно беше падане на подкрепителния пункт. Дарио Каталдо и Якоб Фулсанг от \"Астана\" се озоваха на асфалта, а италианецът прекрати участието си в състезанието.Каталдо, който е най-силният помощник на лидерите на \"Астана\" Фабио Ару и Фулсанг веднага беше откаран в болницата.Нервни моменти имаха и други двама от претендентите за генералното класиране Ромен Барде и Алберто Контадор.Надеждата на домакините падна заради грешка на Артур Вишо от FDJ, но отборът му успя да се организира и да го върне в колоната, въпреки че лидерът на AG2R удари дясната си китка.Контадор пък се строполи заради разсейване на съотборника си Михаел Гогл точно 21 километра преди финала, но все пак успя да се върне в основната група.Ранното откъсване в етапа, съставено от Мачией Боднар (\" Бора\"), Фредерик Бакер (\"Ванти Гобер\") и Марко Маркато от ОАЕ по никакъв начин не застрашаваше толкова спринтьорите.Тройката беше пусната само на 3-4 минути, като спринтьорските отбори контролираха разликата.Точно 28 км преди финала обаче Боднар атакува много мощно и благодарение на добрите си часовникарски умения натрупа аванс. Основната група не можа да се организира дълго време и с много големи усилия хвана поляка само 300 метра преди финала.В спринта Кител отново беше оставен без добро извеждане, но се възползва от въздушната струя на Майкъл Матюс и спечели.С петата си етапна победа, той се доближава до доминацията на Марк Кавендиш, който през 2009 г. спечели шест етапа, а през 2010 и 2011 по пет.В третата седмица Кител ще има още три шанса за победи и ако ги оползотвори ще завърши Тура с осем. Досега в историята подобно нещо са постигали само белгийците Еди Меркс и Фреди Мертенс.В генералното класиране не настъпиха промени, като  води с 18 секунди на Ару и с 51 на Барде.Утре е първият сериозен планински етап в Пиренеите – 214.5 км от По до Пейрагуд. Колоната трябва да покори шест изкачвания – едно от четвърта категория, две от втора, две от първа и едно от висша. А финалът е на кратката, но много стръмна височина Пейрагуд с наклон от 8.4%.", "date": "2017.07.12", "title": "Кител спечели пета етапна победа в Тура"}
{"url": "http://www.dnevnik.bg/sport/2017/07/12/3005910_dani_alvesh_podpisa_s_psj_i_se_priceli_v_shampionskata/", "text": "ПСЖ привлече бразилският ветеран Дани Алвеш със свободен трансфер.Договорът на един от най-добрите крайни защитници в последното десетилетие е за две години, а френският шампион е четвъртият му тим в Европа, след като досега той игра за \"Севиля\", \"Барселона\" и \"Ювентус\".Алвеш, който вече е на 34 години ще получава близо 270 хил. евро седмична заплата, пише \"Скай спортс\".\"Аз съм човек, който обича предизвикателствата. Това е един много интересен и амбициозен проект. Имах привилегията да спечеля Шампионската лига три пъти и искам да дам своя опит. Това е основната ни цел и заедно можем да напишем история\", каза Алвеш при представянето си.През изминалия сезон Алвеш спечели титлата в Серия А и Купата на Италия с \"Ювентус\". \"Бианконерите\" бяха близо до требъл, но . Алвеш изигра 33 мача във всички турнири, в които отбеляза шест гола и записа 7 асистенции.Сериозен интерес към защитника имаше от водения от Хосеп Гуардиола \"Манчестър сити\". Испанецът беше треньор на Алвеш в \"Барселона\" от 2008 г. до 2012 г. Двамата бяха част от историческия сезон на каталунците през 2009 г., когато спечелеха шест купи.Алвеш е един от най-титулуваните играчи в света на клубно ниво. В своята кариера бразилецът е спечелил шест титли от Примера дивисион, пет пъти Купата на Краля и Суперкупата на Испания, четири пъти Суперкупата на Европа, три пъти Шампионската лига и световното клубно първенство и два пъти Купата на УЕФА.", "date": "2017.07.12", "title": "Дани Алвеш подписа с ПСЖ и се прицели в Шампионската лига"}
{"url": "http://www.dnevnik.bg/sport/2017/07/12/3006011_federer_se_klasira_na_istoricheski_polufinal_na/", "text": "Роджър Федерер се класира на исторически 12-и полуфинал на  след безапелационна победа над Милош Раонич 6:4, 6:2, 7:6 (4) в своя юбилеен мач №100 в Лондон. Швейцарецът, който след няколко дни ще стане на 36 години е общо за 42-и път сред четиримата най-добри в турнир от Големия шлем и достига до този етап без да загуби сет на \"Уимбълдън\".Носителят на 18 титли от Шлема се нуждаеше само от два часа, за да пречупи шестия поставен Раонич. Федерер показа много стабилна игра и държеше високо ниво през целия двубой.В първия сет швейцарецът проби съперника си при резултат 2:2 и след това нямаше проблем да задържи разликата, за да поведе в мача.Вторият сет беше още по-категоричен за ветерана, като той реализира два пробива. Той поведе с 2:0, а след това без проблем увеличи аванса си до 5:1, за да даде само още един гейм на Раонич.Федерер впечатли с над 90% спечелени точки при първи сервис в първите два сета и не допусна едва три непредизвикани грешки. Раонич даваше най-доброто от себе си, но срещна безгрешен противник от другата страна на мрежата.Канадецът даде сериозен отпор в третия сет и при 4:3 в своя полза имаше четири точки за пробив. Федерер обаче отрази всяка една от тях, а после вкара сета в тайбрек.В него швейцарецът беше безкомпромисен и даде само четири точки на Раонич.За място на евентуален 29-и финал от Шлема и 11-и на \"Уимбълдън\", Федерер ще спори с Томаш Бердих.\"Надявам се, че Новак е добре, разбрах, че се е отказал заради контузия. Тъжно е още, че Анди и Рафа напуснаха турнира. Надявам се да се срещнем скоро\", каза Федерер веднага след двубоя.Швейцарецът е и единствения от  на тениса, който остава в турнира. Той окачестви играта си срещу Раонич като много стабилна.\"Мисля, че играх добре, не беше никак лесно, защото Раонич игра доста силно. Радвам се, че мечтата ми продължава да бъде жива\", каза 35-годишният швейцарец.Новак Джокович е поредното голямо име, което напуска \"Уимбълдън\". След Рафаел Надал и Анди Мъри, трикратният шампион в Лондон (2011, 2014 и 2015 г.) е аут, като се отказа заради контузия.Той издържа на корта само 1.05 часа срещу Томаш Бердих и се отказа при 6:7, 0:2, заради силни болки в лакътя.Ден по-рано  заяви, че рамото му му създава малко проблеми, но днес се оказа, че истинските му проблеми са в лакътя. Именно тази контузия го извади от турнира в Маями през март.\"Опитах да дам най-доброто от себе си. Мисля, че 30 минути играх със силна болка, но просто не беше възможно да продължа. Още на загрявката бях наясно, че няма да ми бъде лесно, но се надявах по време на двубоя болката да отшуми\", каза Джокович на пресконференцията след двубоя.През април Джокович обяви, че е напълно излекуван и може да се представя на високо ниво, но засега титлата му в Ийстборн остава единственият му успех през 2017 г.Годината се оказва пълен провал за сърбина, като първи път от 2010 г. той не достига до полуфинал в поне един от първите три тунира от Големия шлем.Първият сет срещу Бердих беше равностоен, като нито един от тенисистите нямаше дори точка за пробив. Джокович се държеше достойно, но в тайбрека болките му се усилиха и той загуби със 7:2.Във втората част той издържа на корта само 11 минути и при 0:2 гейма изоставане обяви, че се отказва.", "date": "2017.07.12", "title": "Федерер се класира на исторически полуфинал на \"Уимбълдън\", Джокович напусна заради контузия"}
{"url": "http://www.dnevnik.bg/kultura/2017/07/12/3005983_igralniiat_debjut_na_iliian_metev_shte_napravi/", "text": "Игралният дебют на Илиян Метев, режисьорът на \"Последната линейка на София\", ще бъде показан премиерно на 70-ия филмов фестивал в Локарно от 2 до 12 август, съобщават от \"София филм фест\".Филмът е включен в конкурса \"Режисьори на настоящето\" (Cineasti del Presente). Миналата година филмът на Ралица Петрова \"Безбог\" спечели наградата \"Златен леопард\" в големия конкурс на същия фестивал.\"3/4\" е по сценарий на Метев и Бетина Ип. \"Един млад пианист се опитва да се пребори страховете си, един брат се отклонява от правия път, а един баща изследва нашата вселена. Дали семейство Ковачеви ще се изгубят по между си, преди още пътищата им да се разделят?\", гласи анотацията. Той ще се състезава с 16 заглавия на млади режисьори от цял свят.Филмът е копродукция между България и Германия с подкрепата на Media Development Program, ИА \"Национален филмов център\", Film and Medienstiftung NRW, ZDF и ARTE, а част от финансирането си е намерил в програмата \"София мийтингс\" на \"София филм фест\".Илиян Метев е роден в София, отраснал е в Германия, но завършва първо изящни изкуства, а после документално кино в престижните лондонски училища St. Martin's и UK National Film and Television School. Документалният му дебют \"Последната линейка на София\" взе награди от Кан, Карлови вари и фестивала Leipzig Doc Fest, измежду много други.", "date": "2017.07.12", "title": "Игралният дебют на Илиян Метев ще направи премиерата си в Локарно"}
{"url": "http://www.dnevnik.bg/tehnologii/2017/07/12/3005999_sondata_djuno_profucha_nad_petnoto_na_jupiter/", "text": "Сондата \"Джуно\" (Juno) на американската аерокосмическа агенция, премина на 10 юли над Голямото червено петно на Юпитер на най-близкото в историята разстояние от това гигантско формирование на атмосферата на планетата, което човечеството познава от няколко века.Същата маневра ще бъде повторена в началото на септември. Това са последните задачи, които сондата изпълнява в края на мисията си. След това тя ще бъде насочена към атмосферата и ще предава данни към Земята, докато изгори.\"Джуно\" премина само на 9000 километра от горните слоеве на гигантския циклон, в размерите на който лесно може да се побере Земята. В най-дългата си част той е 16 000 километра, наблюдаван е от 30-те години на XIX век, а се предполага, че съществува от повече от 350 години.\n    Все още не са пристигнали снимки и информация от това преминаване, като първите се очаква да бъдат изпратени в следващите дни. Анализирането им ще отнеме много повече време.Според съобщението на НАСА всички научни прибори на борда са работели по време на профучаването над облаците. Особено големи надежди се възлагат на уред, който е правил измервания в циклона на 6 различни дълбочини.Учените се надяват да разберат какво кара тази чудовищна буря да съществува толкова дълго време, кога се е появила, колко дълбоко в атмосферата прониква и защо напоследък изглежда, че бавно се свива. Това, от своя страна, може да помогне да се научи повече за структурата, движението и формирането на Юпитер.Масата на този гигант, съставен предимно от водород и хелий, е повече от два пъти по-голяма от сборната маса на всички останали планети в Слънчевата система, а диаметърът му е 11 пъти по-голям от този на Земята, припомня \"Ройтерс\".", "date": "2017.07.12", "title": "Сондата \"Джуно\" профуча над Петното на Юпитер"}
{"url": "http://www.dnevnik.bg/bulgaria/2017/07/12/3005944_trima_kandidati_za_visshiia_sudeben_suvet_ot/", "text": "Трима от общо 18 номинирани от парламентарните партии за членове на Висшия съдебен съвет откликнаха на поканата да бъдат изслушани в дискусия, организирана от гражданска организация.На поканата на Български институт за правни инициативи (БИПИ), който наблюдава съдебната власт и излиза редовно с идеи за прозрачен и отговорен избор на ВСС, се отзовах, адвокат от Търговище, номинирана от партия \"Воля\", , прокурор от Районна прокуратура-Варна, също номиниран от \"Воля\", и - адвокат от София, номинирана от независимия депутат Ангел Исаев.И само един представител на парламента уважи поканата - народният представител от БСП Явор Божанков. Той е депутатът, който беше предложил на партията си да внесе кандидатурата за член на ВСС на доц. Кристиан Таков, но БСП не го одобри.От Висшия съдебен съвет на поканата се отзовахае представители на малцинството - Соня Найденова, Галина Карагьозова, Калин Калпакчиев.Към всички имаше въпрос за независимостта на съдебната власт - как биха я отстоявали те като членове на ВСС.Тази теза се открои в изказването на Томов, който работи в ниско ниво на прокуратурата и по думите му познава най-добре проблемите на редовите прокурори. Младшите прокурори. Работи в една стая с младши прокурори и смята за унизително ниско тяхното заплащане, а те вършат същата работа като редовните магистрати. Дори трябвало да се помисли дали е целесъобразно да се запази институтът \"младши съдия и прокурор\" или да се премахне. По.късно, в хода на дискусията Томов конкретизира представата си за независимостта - че заплащането е само едно от условията за независимост на магистрата.Николова, която е била съдия 26 години и от шест месеца е адвокат по свое желание, не се съгласи с Томов за ролята на заплащането и посочи личните качества на магистрата за основа на независимостта.Ангелинка Николова призна, че по-рано като съдия се е отнасяла с лека досада - \"само досада\", подчерта това, - към оценките на гражданските организации за съдебната власт, но сега, като адвокат и като \"стояща по-близо до гражданите\", се вслушва по-внимателно в становищата на гражданския сектор и намира за адекватни становищата на гражданските организации по много от проблемите на съдебната власт.\"Съдията, за да работи независимо и спокойно, трябва да има зад гърба си ВСС. Да знае, че ще бъде защитенп от натиск и влияние, и че ще бъде санкциониран, ако се поддаде на натиск и влияние\", подчерта Ангелинка Николова.Освен в личните качества Николова вижда гаранция за опазване на независимостта на магистратите също в контрола от ВСС и безкомпромисност към всяко уронване на престижа на съдебната власт.Виодорова, предложена от независимия депутат Ангел Исаев за член на Съдийската колегия на ВСС, е адвокат от кариерата с широка експертиза - работила е и в наказателното, и в гражданското право, участвала е и в дела по защита правата на човека, била е и дисциплинарен обвинител в производства за нарушения на адвокати.Тя разглежда независимостта в различните й аспекти и смята, че независим е висококвалифицираният, добре подготвен, компетентен магистрат, който може да си прави справките в сайтовете на международните съдилища, в различните специализирани раздели на правото - колкото по-обучени са съдията и прокурорът, наред с нравствената им устойчивост, толкова по-малко може да им се влияе, е позицията на Виодорова.На по-конкретните въпроси - как биха реагирали като членове на ВСС, когато виждат че се разминава с тяхното мнение становището на мнозинството - и тримата кандидати отговаряха не твърде конкретно. И все пак в отговорите на Николова и Виодорова се очерта , че добре аргументираната лична позиция ще превалира.Лоялност към ВСС - тази е вярната позиция, каза Томов, но не уточни какво става , ако \"ВСС\" означава гласуваното становище, с което той самият не е съгласен.На този въпрос, зададен от съдия Весислава Иванова, член на Управителния съвет на Съюза на съдиите, кандидатите отговориха откровено. е бил поканен от адвокати, които са членове на партията \"Воля\". Познават ме като неподатлив на влияние от по-горни инстанции - така обясни Томов защо е бил харесан. е била поканена лично от Веселин Марешки, с когото се познава, тъй като преди време го помолила и той се отзовал да помогне чрез фондация на дом за психично болни, извършващи производствена дейност. е поканена от депутата Ангел Исаев, който бе изключен от ДПС и стана независим.Изложенията и отговорите на кандидатите звучаха искрено, а това наред съсПредседателят на Гражданска инициатива \"Правосъдие за всеки\" Велислав Величков дори се пошегува накрая, че те са \"тези, които няма да бъдете избрани, защото явно вашите предложители не участват за момента в пазарлъците\".Неслучайно по същото време на бурното заседание на Правната комисия по промените в Закона за съдебната власт председателят на комисията Данаил Кирилов намерил за нужно да вметне критично, че \"някъде сега се провежда изслушване на кандидати за ВСС по процедура, която никъде не е написана, мястото за задаване на въпроси е в парламента\".Изслушването на кандидатите в парламентарната правна комисия е насрочено за септември.Днешната дискусия по никакъв начин нито дублира, нито изземва роля на парламентарната комисия, коментира директорът на БИПИ Биляна Гяурова Вегерседер.", "date": "2017.07.12", "title": "Трима кандидати за Висшия съдебен съвет от парламента приеха да бъдат изслушани от гражданския сектор"}
{"url": "http://www.dnevnik.bg/bulgaria/2017/07/12/3006012_pratenikut_na_durjavniia_departament_po_energiinite/", "text": "Заместник министър-председателят Томислав Дончев и министърът на енергетиката Теменужка Петкова, а отделно от тях и вицепремиерът по съдебнатареформа и външен министър Екатерина Захариева проведоха срещи със специалния пратеник и координатор по международните енергийни въпроси на Държавния департамент на САЩ Мери Уорлик, съобщиха правителствената пресслужба и пресцентърът на външното министерство.", "date": "2017.07.12", "title": "Пратеникът на Държавния департамент по енергийните въпроси Мери Уорлик се срещна с министри"}
{"url": "http://www.dnevnik.bg/biznes/2017/07/12/3006017_bankata_za_razvitie_preminava_pod_kontrola_na/", "text": "Българската банка за развитие (ББР), чийто принципал досега беше министърът на финансите, ще премине под контрола на министъра на икономиката. Това ще стане, ако Народното събрание гласува изменения на Закона за ББР, които правителството предлага.С предложението ще се подобри координацията и ефективността по дефиниране и прилагане на държавните политики в подкрепа на малките и средните предприятия и повишаване на конкурентоспособността на българската икономика като цяло, съобщава правителствената пресслужба по повод днешното решение.Това е втори опит за смяна на принципала на банката, след като при кабинета \"Борисов 2\" не достигна време законовите промени да бъдат прокарани. Тогава контролът върху нея трябваше да премине от Владислав Горанов към Божидар Лукарски (СДС, Реформаторски блок). Сега ще я поеме номинираният от \"Атака\" Емил Караниколов.През април тази година , което отправи препоръката банката да разшири дейността си и вече да подпомага не само малкия и средния бизнес (както е заложено в целите на банката в чл. 2 от закона за нея), а и едрия бизнес, защото той е \"гръбнакът на икономиката\".припомня, че практиката на банката да финансира едрия бизнес е започнала преди три години след като тя рефинансира заеми на свързаното по това време с депутата от ДПС Делян Пеевски дружество \"Водстрой 98\" с 55 млн. лв. след краха на КТБ. Кредитополучатели от ББР са и Пловдивският панаир на Георги Гергов - с 38.1 млн. евро, а също дружества на Кирил Домусчиев, Гриша Ганчев и други едри предприемачи. ", "date": "2017.07.12", "title": "Банката за развитие преминава под контрола на министъра на икономиката"}
{"url": "http://www.dnevnik.bg/sport/2017/07/12/3006023_mitov_gotvi_dve_promeni_v_levski_za_macha_s_haiduk/", "text": " има равни шансове с \"Хайдук\", смята треньорът на сините Николай Митов преди гостуването в Хърватия. Българският тим проведе официалната си тренировка на стадиона в Дугополие, където утре от 21.30 ч. ще се изправи срещу съперника си във втория предварителен кръг на Лига Европа.По информация на \"Дневник\", \"Левски\" ще излезе с две промени в титулярния състав, за сметка на 11-те, които играха в реванша със \"Сутиеска\" преди седмица.Антонио Вутов е готов за игра и ще започне от първата минута, вместо Франсис Нар. Новото попълнение  пък ще замени Георги Ангелов. Друг от новите - Жорди Гомес ще бъде на пейката.В последните дни се считаше, че Милош Цветкович ще остане резерва, след двата си колебливи мача, но Митов планира отново да заложи на сърбина като десен бек.За да има по-голяма стабилност на фланга обаче треньорът на \"Левски\" ще постави универсалния боец Роман Прохазка пред Цветкович.\"Левски\" не може да бъде аутсайдер, уважение към \"Хайдук\", но всичко спира дотук\", каза  на пресконференцията преди двубоя.Треньорът на сините демонстрира самочувствие и заяви, че българският тим може да спечели в Хърватия.\"Очаквам динамичен мач и резултат, който да ни даде шансове за продължаване напред. Идваме, за да победим\", закани се треньорът.Според Роман Прохазка отборът е идеално подготвен, а грешките от двата мача със \"Сутиеска\" са анализирани и изчистени.", "date": "2017.07.12", "title": "Митов готви две промени в \"Левски\" за мача с \"Хайдук\""}
{"url": "http://www.dnevnik.bg/sviat/2017/07/12/3006042_v_kongresa_e_vneseno_purvoto_iskane_za_impiichmunt_na/", "text": "Демократът Брад Шърман стана първият конгресмен, внесъл формално искане за отстраняване на президента на САЩ Доналд Тръмп от власт заради възпрепятстване на правосъдието по време на федерално разследване за намесата на Русия в изборите през 2016г.Ходът на представителя на Калифорния няма почти никакви шансове за успех, защото републиканците разполагат с 46 души преднина в Камарата на представителите.Самите демократи спорят дали е политически разумно в момента да се предприема такава кампания, която може да навреди на партията, като вместо това предпочитат по-прагматичен подход като се фокусират върху съпротивата срещу опита на Тръмп да ликвидира реформата на предшественика си Барак Обама в здравеопазването.Процедурата за импийчмънт е повече политическа, отколкото правна.", "date": "2017.07.12", "title": "В Конгреса е внесено първото искане за импийчмънт на Тръмп"}
{"url": "http://www.dnevnik.bg/bulgaria/2017/07/12/3006029_bnb_shte_izdade_sreburna_moneta_za_predsedatelstvoto/", "text": "Българската народна банка (БНБ) ще издаде специална сребърна монета, посветена на председателството на България на съвета на Европейския съюз от 1 януари 2018 г. Това съобщи министърът, отговарящ за председателството, Лиляна Павлова пред парламентарната комисия по европейските въпроси и контрол на европейските фондове, цитирана от \"Фокус\".Справка в емисионния календар на БНБ потвърждава, че през 2018 г. е предвидено издаването на монета \"Първо българско председателство на Съвета на ЕС\".По думите на Павлова намерението е сребърната монета да бъде сред протоколните подаръци на европредседателството. \"Паралелно с това сме заявили специална емисия на български монети в обръщение, които също могат да бъдат използвани за този тип протоколни подаръци\", каза Павлова. Тя подчерта, че се работи по оформянето на специална емисия на пощенска марка, също със слогана и с логото на Българското председателство.", "date": "2017.07.12", "title": "БНБ ще издаде сребърна монета за председателството"}
{"url": "http://www.dnevnik.bg/bulgaria/2017/07/12/3006043_bulgariia_shte_pomaga_na_es_da_razbira_po-dobre/", "text": "Премиерът на България Бойко Борисов обяви, че докато страната председателства Съвета на ЕС на ротационен принцип, тя ще съдейства за подготовката на държавите от Западните Балкани за членство в ЕС и ще помага на страните членки на ЕС и техните институции с познанието си за процесите на Балканите. Той говори тази вечер в Триест пред лидерите на държавите от т.нар. Берлински процес - дипломатическа инициатива за бъдещо разширяване на ЕС към Западните Балкани.Разширяването ще бъде един от приоритетите на българското правителство в рамките на председателството, което започва на 1 януари 2018 г. на ротационен принцип, е заявил Борисов, цитиран от правителствената пресслужба.Членки на инициативата са Германия, Франция, Австрия, Италия, Словения, Хърватия от ЕС, а от не-членовете на съюза- Албания, Босна и Херцеговина, Косово, Македония, Сърбия и Черна гора. Тази вечер в Триест се провежда четвъртата поред среща на върха на инициативата, чието начало е положено през 2014 г.Премиерът Борисов е присъствал на пленарната вечеря по лична покана от италианския премиер Паоло Джентилоне, който е домакин на събитието, уточнява правителствената пресслужба.\"Ние и сега сме силно ангажирани с този процес, защото в Европа не може да остават празни пространства, но ще използваме възможностите на председателството, за да подпомогнем в по-голяма степен подготовката на страните-кандидатки, и, надявам се, да помогнем и на държавите-членки и на европейските институции с познанието си за процесите на Балканите\", е казал Борисов.В изказването си пред лидерите Борисов е поставил акцент върху свързаността между страните от Западните Балкани, които се стремят към членство в Европейския съюз, и останалите държави от континента. По думите му, това ще способства не само развитието на икономическите връзки, а и изграждането на доверие между държавите и народите им. ", "date": "2017.07.12", "title": "България ще помага на ЕС да разбира по-добре процесите на Балканите, обяви Борисов"}
{"url": "http://www.dnevnik.bg/sviat/2017/07/12/3006036_malta_stana_15-ta_durjava_v_evropa_uzakonila/", "text": "Малта стана в сряда поредната западна държава, узаконила еднополовите бракове. Парламентът на преобладаващо католическата страна прие днес с почти пълно единодушие съответен закон, предаде \"Асошиейтед прес\", цитираа от БТА.Камарата на представителите одобри нормативния акт с 66 гласа \"за\" при само един \"против\". Единственият депутат, обявил се срещу закона, се аргументира с християнската си вяра.Католическата църква се обяви против легализирането на еднополовите бракове. По-рано Лейбъристката партия на премиера Джоузеф Мускат обеща това да е първият приет закон, ако спечели парламентарните избори, произведени в Малта миналия месец. Нормативният акт получи подкрепата и на основната опозиционна сила, десноцентристката Националистическа партия.Така Малта стана 25-ата страна в света, разрешила еднополовите бракове, и 15-ата в Европа, отбелязва \"Франс прес\".Католицизмът има силно влияние в малката островна държава в Средиземно море с население от 430 000 души.Той е държавна религия в страната, където разводът бе разрешен едва през 2011 г., а абортът остава незаконен.Преди три години депутатите от Националистическата партия се въздържаха при приемането на закон, разрешаващ гражданските съюзи между представители на един и същи пол. Той даде на хомосексуалните двойки почти равни права с тези на сключилите брак, включително да осиновяват деца (като ергени или моми).Новият закон разрешава на всички сключили брак двойки да осиновяват деца.Освен това подкрепеният от всички парламентарни партии текст включва премахване от акта за брак думите \"съпруг\", \"съпруга\", \"майка\" и \"баща\" и въвежда неутралното \"съпрузи\", \"родител, който е родил\" и \"родител, който не е родил\".\"Това е исторически вот. Той показва, че демокрацията ни и обществото ни израстват. Това вече е общество, в което можем да кажем, че сме равни\", заяви премиерът Мускат. Преди това той бе казал, че трябва да се направят поправки в сега действащия закон за брака, а не да се приема нов закон, защото не може да има два закона за едно и също нещо, които да разделят хората заради сексуалната им ориентация.", "date": "2017.07.12", "title": "Малта стана 15-та държава в Европа, узаконила еднополовите бракове"}
{"url": "http://www.dnevnik.bg/sport/2017/07/12/3006052_ludogorec_zapochna_s_falstart_v_shampionskata_liga/", "text": " загуби първия си двубой е европейските турнири за този сезон, като отстъпи с 1:2 на литовския \"Жалгирис\". Българският шампион, като направи един от най-слабите си мачове в европейските турнири, като дори имаше късмет, че не получи повече голове.Разградчани поведоха в 18-ата минута чрез Анисе, но голът не беше плод на по-добри действия от българския тим.В заключителните 15 минути от двубоя \"Лудогорец\" допусна пълен обрат след голове на бившия играч на ЦСКА Нюаджи и Куклис.Треньорът на \"Лудогорец\" Георги Дерменджиев не пое рискове и остави капитана  на резервната скамейка, след като халфът дълго време лекуваше контузия. Сред титулярите не попадна и Клаудиу Кешеру, а вместо него атаката водеше Джонатан Кафу.Българският шампион започна двубоя със самочувствие, като футболистите на Георги Дерменджиев действаха високо изнесени в половината на литовския си съперник.Високата линия на защитата обаче създаваше и рисковани моменти пред вратаря Ренан, като всяка изритана топка напред довеждаше до колебливи действия на разградчани.При една такава ситуация в 12-ата минута Шернас излезе на стрелкова позиция, но прехвърли както Ренан, така и вратата.\"Лудогорец\" откри резултата при първата си скоростна атака. Анисе се оказа най-отпред при бърза контраатака на разградчани и без проблем преодоля вратарят Виткаускас – 1:0!Проблемите на българския шампион не спряха независимо от гола. В 25-ата минута като по чудо Шернас не изравни. Той получи топката на празна врата, на половин метър от голлинията, но някак намери начин да не вкара гол.През втората част ситуацията не се промени особено – \"Лудогорец\" действаше припряно и не особено концентрирано, и постоянно оставяше съперника да създава голови положения.За българския шампион най-изгодната ситуация беше на сметката на Джонатан Кафу в 66-ата минута. Бразилецът се освободи по отличен начин, но стреля неточно на 6-7 метра от вратата.Играта на \"Лудогорец\" не се подобри, а футболистите не си взеха бележка от големия брой положения пред собствената им врата.В 77-ата минута логичното се случи и след купищата пропуски,  вкара. Бившият играч на ЦСКА Серж Нюаджи получи хубав пас от Шернас и от няколко метра простреля Ренан.В минутите до края Дерменджиев се опита да ограничи щетите и пусна още един защитник на терена, в лицето на Игор Пластун.И това обаче не свърши работа, след като в 85-ата минута отново Нюаджи излезе на преден план. Крилото преодоля елементарно Натанаел, върна за Куклис, а халфът с топовен удар изведе \"Жалгирис\" напред.До края на двубоя домакините останаха и с човек по-малко, след втори жълт картон на Шернас.Загубата не е фатална за \"Лудогорец\", който все пак успя да вкара гол на чужд терен. Реваншът с \"Жалгирис\" е след седмица в Разград.В друг мач с българско участие в турнира, \"Астана\", воден от  победи с 1:0 като гост латвийския \"Спартакс\" (Юрмала).С успеха казахстанците направиха сериозна крачка към продължаване напред. Единственото попадение реализира Патрик Твумаси в 73-ата минута от пряк свободен удар.", "date": "2017.07.12", "title": "\"Лудогорец\" започна с фалстарт в Шампионската лига"}
{"url": "http://www.dnevnik.bg/sviat/2017/07/12/3006050_bivsh_prezident_na_braziliia_e_osuden_na_pochti_10/", "text": "Луис Инасио Лула дъ Силва - първият президент на Бразилия, дошъл от простолюдието, ментор на наследничката му Дилма Русеф и водещ претендент за президентските избори през 2018г., бе осъден на почти 10 години затвор по обвинения в корупция.Той може да обжалва, но присъдата е тежък удар по репутацията и шансовете му да се върне начело на страната.Предвид това, че и сегашният президент Мишел Темер е подсъден за получаване на подкупи, гражданите на страната се чудят къде е краят на корупцията във върховете на управлението.Бившият профсъюзен лидер, на когото Русеф бе началник на кабинета, докато беше президент, остава популярен и с одобрение от 83%. Сега съдия Серджио Моро го призна за виновен, че е приел подкупи за общо 1.2 милиона долара от строителната фирма OAS SA. Според прокурорите това е еквивалентът на ремонта на апартамент на морския бряг за Лула в замяна на помощта му да печелят поръчки от държавната петролна компания Petroleo Brasileiro (Petrobras).Защитата настоява, че това е политически лов на вещици, а съдията отхвърля подобни обвинения.Ако и апелативният съд потвърди решението, Лула дъ Силва не може да се кандидатира. Обжалването може да отнеме поне 8 месеца и ако той не може да се състезава за президент, в редиците на левицата възниква вакуум, защото трудно ще се намерии фигура, толкова популярна като човекът, който е в бразилската политика от три десетилетия.Така президентската кампания може да се окаже достъпна изключително за аутсайдери, тъй като корупционните разследвания са обхванали почти всички известни лица в страната.", "date": "2017.07.12", "title": "Бивш президент на Бразилия е осъден на почти 10 години затвор заради корупция"}
{"url": "http://www.dnevnik.bg/sviat/2017/07/12/3006059_ukraina_podgotvia_prehvurliane_na_cialata_otgovornost/", "text": "В Украйна се подготвя закон, с който териториите в източната част на страната ще бъдат обявени за окупирани от агресора Русия и цялата отговорност за случващото се там ще бъде прехвърлена на Москва.За идеята се пише и коментира от седмици насам, но в сряда медийната група \"Хромадске\" разпространи . По-късно и други издания показаха, че притежават версии на проектозакона. Той може да бъде внесен в парламента и обсъждан от депутатите не по-рано от септември, тъй като Върховната Рада излиза в петък в лятна почивка. Освен това Киев има нужда от повече време за консултации с партньорите си в чужбина и в частност с участниците в Минските споразумения.В документа, изготвен от председателя на Съвета за национална сигурност и отбрана, се заявява, че Русия \"осъществява въоръжена агресия срещу Украйна\" и \"временна окупация\" на територия на страната \"с помощта на въоръжените сили на Руската федерация\".Засега борбата с проруските сепаратисти в Източна Украйна е определяна като антитерористична операция и поне формално Киев носи отговорност за правовия ред, инфраструктурата и съдбата на жителите там. С проекта за пръв път се прави опит статуквото да бъде предефинирано на законодателно ниво. Съгласно Женевската конвенция от 1949г. за защита на гражданското население по време на война отговорността ще падне върху Русия, смятат в Киев.Ясно се посочва какво ще се разбира под \"временно окупирани територии\". Това е \"сухопътна територия, в пределите на която формирования на въоръжените сили на Руската федерация, незаконни въоръжени формирования, създадени със съдействието на Руската федерация, подчинени, управлявани, контролирани и финансирани от нея, и окупационната администрация на Руската федерация са установили и осъществяват власт\".Границите на \"временно окупираните територии\" ще се определят от Министерството на отбраната по предложение на Генщаба на украинската армия. На тези територии ще действа специален правов режим, при който документи, решения и тн., включително за собственост, издадени от властите след април 2014г., са недействителни от украинска гредна точка. Напусналите района запазват собствеността си там, същото важи и да украинската държава и общини.В документа се казва още, че Украйна \"не носи никаква отговорност за противоправните действия на Руската федерация (...) на територията на отделни райони от Донецка и Луганска области\" и \"има неотменимото право на самозащита, което може да бъде реализирано\".В този смисъл, президентът на Украйна може да реши да въведе военно положение \"и да използва въоръжените сили и други военни формирования за сдържане и отпор на въоръжената агресия на Руската федерация\".Ръководството на тези средства и сили се поема от Обединен оперативен щаб на въоръжените сили на Украйна. Негов началник предлага началникът на Гещаба, а назначението е правомощие на президента. Същият щаб ще определя и правилата за пресичане на \"линията на разграничаване\" от хора и стоки.Поемането на командването от военните в този щаб с разширени правомощия ще прекрати практиката почти всяка крачка да се съгласува, както става сега с Антитерористичния център. Освен това прехвърлянето на акцента от спецслужбите към армията ще бъде и фактическо признание, че не става дума за борба с тероризма, а за руско-украински военен сблъсък.Една от целите на закона е реинтегрирането на споменатите \"временно окупирани територии\", включително тяхното освобождаване, възстановяване на конституционния ред и защита на правата и свободите на хората, \"пострадали от руската агресия\".Президентът Петро Порошенко съобщи за този проектозакон преди месец малко преди срещата му с президента Доналд Тръмп във Вашингтон.", "date": "2017.07.12", "title": "Украйна подготвя прехвърляне на цялата отговорност за Донбас на \"окупатора Русия\""}
