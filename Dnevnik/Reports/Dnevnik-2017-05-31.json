{"url": "http://www.dnevnik.bg/sviat/2017/05/31/2980468_spirane_na_evrofondovete_za_strani_bez_vurhovenstvo_na/", "text": "Страните от Европейския съюз, в които се погазват такива основни принципи на демокрацията като върховенството на закона, може да изгубят достъп до фондовете на ЕС. Това предполага, че ако правителството на една страна от ЕС системно прегебрегва препоръките за реформи, отправяни от Европейската комисия, ще трябва да плати цената за подобно игнориране като се лиши от еврофондове.Това е предложение, съдържащо се в правителствен документ на Германия, цитиран от \"Ройтерс\". поне още две държави подкрепят подобен подход за реформиране на системата за подпомагане на по-бедните страни от ЕС.Репортер на \"Ройтерс\" съобщи, че е видял германския документ от 7 страници и коментира, че такава стъпка по отношение на кохезионните еврофондове е изключително деликатна за нетните получатели на такива евросредства.Агенцията директно посочва Унгария и Полша като държавите в Източна Европа системно критикувани за отстъпление от принципа за върховенство на закона и които в същото време получават милиарди евро оп ЕС.Берлинският документ предлага основа за дискусия в предстоящите преговори за промените в еврофинансиранито след като изтече сегашният бюджетен период през 2020г.Но същият въпрос бе повдигнат във вторник и от еврокомисаря о бюджета и човешките ресурси Гюнтер Йотингер при представянето на бюджета на ЕС за 2018 г. Той каза, че Европейската комисия обмисля да предложи опция, според която в бъдеще еврофондовете за отделни страни да могат да бъдат спирани не само при проблеми в областта на върховенството на закона, но и при неизпълнение на препоръките на Европейския съвет за водената от държавите икономическа политика. Йотингер уточни, че засега това са само идеи, които тепърва предстои да бъдат предложени на страните членки за одобрение.Германия е най-големият донор в бюджета на ЕС и кохезионните фондове и поради това разполага със значителна тежест в дебата за достъпа до тези стотици милиарди евро.\"Дискусията за бъдещата кохезионна политика не може да се разгрежда изолирано, а трябва да се води в контекста на бъдещата многогодишна финансова рамка на ЕС и ролята ѝ за прилагане приоритетите на ЕС\", се казва в документа.Другото предложение, което Йотингер лансира във вторник, засяга т.нар. специфични национални препоръки, разказва \"Капитал\". Те се базират на националните програми за реформи и конвергентните програми на страните членки – два документа, които очертават насоките на икономическите политики на страните членки. Те са съгласувани между държавите и Европейската комисия, т.е. не са наложени от Брюксел, и включват насоки за действие.Например, на България се препоръчва да затегне надзора на финансовия сектор, да подобри социалната си система, достъпа до образование и т.н. Досега неизпълнението на препоръките носи по-скоро порицание, въпреки че спирането на средствата е предвидено и сега.Срещу Будапеща и Варшава има отправено предупреждение, че може по силата на член 7 от Договора за ЕС да бъдат лишени от глас в Европейския съвет и управлението на това как използват еврофондовете да бъде поставено под директен надзор от евроинституциите. Но активирането на подобна процедура е политически много деликатно и се съобразява с такива неща като това да не бъде поставяна в ъгъла някоя страна член, включително защото след това се изчерпват инструментите да се влияе на правителството ѝ.", "date": "2017.05.31", "title": "Спиране на еврофондовете за страни без върховенство на закона предлага Германия"}
{"url": "http://www.dnevnik.bg/sviat/2017/05/31/2980476_rakut_na_oliviia_njutun_djon_se_zavurna_s_metastazi/", "text": "Актрисата Оливия Нютън Джон, една от най-известните австралийски звезди, обяви във вторник, че ракът на гърдата, който беше открит в тялото ѝ през 1992г., се е завърнал с метастази в областта на тазовите кости.Станала световно известна с участието си във филмовата адаптация на мюзикъла \"Брилянтин\", 68-годишната Нютън Джон от години подкрепя здравословния начин на живот и медицински изследвания. Сега тя ще се подложи отново на радиотерапия и смята, че ще се върне към ангажиментите си по-късно тази година.Турнетата ѝ през юни в САЩ и Канада се отлагат заради лечението, което започва по препоръка на специалисти от центъра с нейното име в Мелбърн за изследване на рака и подпомагане на страдащи от това заболяване.\"Болките в гърба, които я накараха да отложи първата половина от турнето с концерти, се оказаха причинени от рака на гърдата, който се разпространил с метастази в сакрума (костите в основата на гръбначния стълб - бел. ред.)\", се казва в съобщението.", "date": "2017.05.31", "title": "Ракът на Оливия Нютън Джон се завърна с метастази"}
{"url": "http://www.dnevnik.bg/skorost/2017/05/31/2980338_nai-ekstremniiat_iaguar_shte_ima_moshtnost_600_konski/", "text": "Звеното за специални автомобили в \"Ягуар Ленд Роувър\" \"Спешъл вийкълс оперейшънс (Special Vehicle Operations или SVO) приключва работа по най-мощния, пъргав и екстремен \"Ягуар\", създаван до сега. Колата за сега носи името XE SV Project 8 и ще дебютира на Фестивала на скоростта в Гудууд на 28 юни.Прототипът на спортния седан е с мощност 600 к.с. Колата използва петлитров V8 двигател с компресор. От колата ще бъдат пуснати неповече от 300 автомобила.Пълните спецификации на автомобила ще бъдат обявени с наближаването на датата на официалната премиера.", "date": "2017.05.31", "title": "Най-eкстремният \"Ягуар\" ще има мощност 600 конски сили (видео)"}
{"url": "http://www.dnevnik.bg/skorost/2017/05/31/2980311_dunav_most_2_shte_e_zatvoren_dnes_ot_930_do_11_chasa/", "text": "Преминаването на всички превозни средства през граничния пункт Видин - Калафат (Дунав мост 2) ще бъде спряно днес от 9.30 до 11 часа, съобщиха от МВР. Причината е техническа профилактика на мостовото съоръжение.Докато върви проверката на моста край Видин, могат да се ползват останалите гранични пунктове с Румъния - Дунав мост при Русе и фериботните връзки при Лом, Оряхово, Никопол и Свищов.", "date": "2017.05.31", "title": "Дунав мост 2 ще е затворен днес от 9.30 до 11 часа"}
{"url": "http://www.dnevnik.bg/morski/2017/05/31/2980419_obshtina_varna_skri_vinovnika_za_greshkata_s/", "text": "Община Варна отказа да назове името и точната длъжност на служителя, допуснал т.нар. \"явна техническа грешка\", с която ведомственият апартамент, , бе прехвърлен във фонда за крайно нуждаещи се граждани. Това даваше възможност в кратък срок Пейчев да придобие имота на цена над три пъти по-ниска от пазарната – около 250 евро за кв. м.В момента Пейчев живее в общинското жилище от 110 кв.м. под наем като плаща за него 87 лв. месечно. , собственост на общината. Сред обитателите им се оказаха .Разпореждането с жилищата от ведомствения фонд на община Варна е отговорност на нейния секретар – Нора Момчева.по тази дейност обаче е в ресора на самия Пейчев.Според сега действащите общински разпоредби, обитателите на ведомствени общински жилища могат да подадат молба за купуването им две години, след като са били настанени в тях. Друго условие е те да са били служители на администрацията поне пет години. Пейчев удовлетворява и двете изисквания. Но в конкретния случай при започване на процедура за покупко – продажба, заместник - кметът би следвало сам да контролира придвижването на молбата, която собственоръчно е подал до подчинената си Момчева.Този конфликт е можелТя бе гласувана от мнозинството в Общинския съвет във Варна в края на януари т.г. и така жилището на Пейчев се оказа прехвърлено от фонд \"Ведомствен\" в друг – за настаняване на крайно нуждаещи се граждани. Той се управлява от временни комисии, назначавани със заповед на кмета на района, в който се намира имотът.Досегашната практика показва, че в тези комисии влизат трима чиновници и двама общински съветници. Точно такъв състав е щял да даде и становище за евентуалната продажба на апартамента, в който сега живее Пейчев. А самият той - освободен от неудобството да контролира процедура, в която се явява едновременно купувач и високопоставен представител на продавача – община Варна.Заради скандала, станал публичен през публикации в различни медии,с решение на майската сесия на Общинския съвет във Варна.Преди повече от седмица \"Дневник\" изпрати няколко въпроса до секретаря на местната администрация Нора Момчева. Те трябваше да изяснят кой е чиновникът, допуснал грешката и защо се е случило това?В отговора си обаче Момчева информира само, че случилото се е било поправено с \"коригиращо действие\" и че за \"цялостния документооборот\" в администрацията отговаря самата тя. Така името на служителя, включил наетия от Пейчев ведомствения апартамент във фонда за задоволяване на крайно нуждаещи се, за сега остава тайна.Справка, с която \"Дневник\" разполага, показа, че само за две години – 2015 и 2016, община Варна е продала.Продадените жилища са с различна квадратура, като най-малките са около 40 кв.м, а най-големите - около и над 100 кв.м. Средните цени, на които са извършвани сделките, са около 508 лв. на кв.м, или около 254 евро.В същото време бърз преглед на цените в сайтовете на големите агенции за търговия с недвижими имоти във Варна показва, че пазарът на имотите в посочените райони на града се движи на поне три пъти по-високи стойности.Процедурата по продажба на общински жилища от фондовете на община Варна отдавна е обект на критики. Според действащите разпоредби сделките се сключват на цени \"не по-ниски от данъчните оценки на имотите\", които са около три пъти по-ниски от пазарните им цени. Тази разлика дава основание на подозренията в корупционни практики при разпореждането с общинско имущество.", "date": "2017.05.31", "title": "Община Варна скри виновника за \"грешката\" с апартамента на зам.-кмета Пейчо Пейчев"}
{"url": "http://www.dnevnik.bg/bulgaria/2017/05/31/2980536_vsiaka_godina_nad_17_000_bulgari_umirat_prejdevremenno/", "text": "Около 3 500 българи са починали от рак на белите дробове, причинен от употреба на тютюневи изделия. Това показва анализ на Евростат, цитиран от БТА, за смъртността в Европейския съюз през 2014. Данните се предоставят по повод днешния Световен ден без тютюн.В България над 17 000 души умират годишно преждевременно поради тютюнопушене. Българските мъже, починали от рак на белите дробове, вследствие на пушене, са 4 пъти повече от жените - около 2800 смъртни случая срещу около 700 при дамите.Тютюнопушенето е сочено като една от основните причини за поява на ракови заболявания, са категорични експертите. Тенденцията се потвърждава и през 2015 г. - при 110 000 смъртни случая около 3800 са причинени от заболявания на дихателната система. Основна причина отново е ракът на белите дробове при пушачи.Ракът на белия дроб е убил близо 272 000 жители на ЕС през 2014 г. Делът на рака на белия дроб сред всички фатални ракови заболявания е най-висок в Унгария - 27%, следвана с по 24% от Белгия, Дания, Гърция, Холандия и Полша.Най-ниски са показателите за Португалия - 15 на сто, Латвия, Словакия и Швеция - всичките по 16%, Литва (17%), Финландия (18%), България (19%).", "date": "2017.05.31", "title": "Всяка година над 17 000 българи умират преждевременно от тютюнопушене"}
{"url": "http://www.dnevnik.bg/sport/2017/05/31/2980518_grigor_dimitrov_izliza_sreshtu_borbeniia_robredo_za/", "text": "След като  на \"Ролан Гарос\", днес Григор Димитров ще опита да изравни най-доброто си класиране на червените кортове в Париж. Българският тенисист се изправя срещу опитния и изключително борбен испанец Томи Робредо в двубой от втория кръг.Мачът е втори в програмата на корт №1 и се очаква да започне между 13.30 и 14.00 ч. 26-годишният българин и 35-годишният испанец ще излязат на корта след двубоя между Петра Квитова и Бетани Матек-Сандс, а срещата им ще бъде предавана пряко по \"Евроспорт 2\" и БНТ HD.Поставеният под №11 Димитров има три загуби в досегашните си четири мача с Робредо. Двамата вече изиграха един двубой на клей тази година - във втория кръг в Маракеш, където намиращият се тогава под №385 в света испанец спечели с 6:4, 1:6, 6:1.Това беше една от само петте му победи в 15-те мача, които изигра през този сезон преди \"Ролан Гарос\". Той се завърна този сезон след серия от проблеми с контузии, а успехът в първия кръг в Париж срещу Даниел Еванс беше едва втори му в последните му осем срещи.Въпреки последните резултати и 274-ата позиция в раглистата Робредо си остава един от най-коварните съперници заради изключителната си борбеност и способността да се задържа дълго в разиграванията, свеждайки грешките си до минимум.\"Томи тренира здраво, работи много във фитнеса и това го прави много труден съперник на \"Ролан Гарос\", където физическата подготовка е от съществено значение. На Григор няма да му е лесно, той трябва да е готов за изключително тежка битка\", заяви сънародникът на Робредо Алекс Кореча в коментара си за \"Евроспорт\".Единствената победа на Димитров срещу Робредо дойде във втората им среща - 7:5, 5:7, 6:4 в осминафиналите на мастърса в Синсинати през 2014 г. Първият двубой помежду им - успех със 7:5, 6:1 за испанеца във втория кръг в Барселона през 2013 г., е единственият, който не е преминал през максималния брой сетове. Днес обаче те ще се срещнат за пръв път във формат три от пет.Букмейкърите определят Димитров за големия фаворит в тази среща. Залози за негов успех се приемат при коефициенти около 1.15, а шансовете на испанския ветеран са оценени с 5.00.Днес на корта ще бъдат още носителят на рекордните девет титли в Париж Рафаел Надал, миналогодишните шампиони Новак Джокович и Гарбине Мугуруса, завърналата се след нападението с нож през декември Петра Квитова и голямата надежда на домакините Кристина Младенович.", "date": "2017.05.31", "title": "Григор Димитров излиза срещу борбения Робредо за място в третия кръг на \"Ролан Гарос\""}
{"url": "http://www.dnevnik.bg/zelen/2017/05/31/2980356_istorii_ot_putia_na_deset_beloglavi_leshoiada_v/", "text": "Още десет белоглави лешояда в Източните Родопи вече имат сателитни предаватели, които ще помогнат за по-доброто проследяване и опазване на вида, съобщават от \"По-диви Родопи\".Екипът вече получава първите сигнали от поставените предавателите, които изпращат подробни данни за местоположението на лешоядите на всеки 10 минути.Маркираните птици ще позволят на експертите да разберат повече за причините за тяхната смъртност, придвижванията им, скитанията на младите птици и други важни за тях места в трансграничния район на Родопите. Събраната информация ще се обобщи и използва при набелязване на природозащитните мерки и дейностите по опазване на вида. По време на акцията на екипа на проект \"Опазване на черните и белоглавите лешояди в Родопите\" са маркирани с цветни пръстени и крилометки с уникални номера общо 25 белоглави лешояда.\"Резултатите ще помогнат за определянето на най-рисковите за лешоядите райони и предприемането на конкретни мерки като изолиране на рискови електропроводи, борба с отровите чрез специализиран кучешки отряд, изкуствени подхранвания и други,\" коментира Волен Аркумарев от БДЗП.Видимо от получените досега резултатите е, че белоглавите лешоядите обитават основно долината на река Арда, но често посещават и национален парк Дадя в Гърция.Всички гнездови скали на вида са включени в границите на зоните от екологичната мрежа Натура 2000.Белоглавият лешояд е защитен вид по Закона за биологичното разнообразие и улавянето и маркирането му се извършва единствено от експерти със специално разрешително от МОСВ.Взети са и биологични проби, които ще бъдат изпратени в специализирани лаборатории в Европа и ще позволят изследване на здравословното състояние на птиците.До края на проекта ще бъдат поставени сателитни предаватели на общо 20 черни лешояда и още толкова белоглави.Миналата година екипът на БДЗП успя да постави предаватели на общо шест белоглави лешояда, а в Национален парк Дадя в Гърция бяха маркирани и единадесет черни лешояда. Получените данни дадоха интересни и полезни данни за птиците, част от които скоро ще могат да бъдат проследени на живо и . теЕдин от двата млади белоглави лешояда, които експертите следят със сателити – Арда е бил засечен в Близкия Изток. Там той прекарва близо половин година, а в момента пребивава в Северна Турция.Звезди е друг маркиран в Източните Родопи млад белоглав лешояд, който е демонстрирал пред обектива на запален фотограф борбения си характар. Малкият лешояд, който е бил спасен от удавяне от водите на язовир Студен кладенец, е бил записан на камера в битка с доста по-агресивния и опитен от него възрастен скален орел. Макар, че е победил скалния орел в неравната битка, само два месеца по-късно, Звезди е загинал по време на сериозни зимни застудявания.\"Данните още веднъж потвърждават опасенията ни, че първата година е критична за живота на младите птици и малка част от тях оцеляват,\" коментират експертите.", "date": "2017.05.31", "title": "Истории от пътя на десет белоглави лешояда в Източни Родопи"}
{"url": "http://www.dnevnik.bg/biznes/intervju/2017/05/31/2980054_mariana_nikolova_produljavame_da_se_borim_sus/", "text": "  \"Фондация \"Карин дом\" бе едно от първите сдружения в България, което поведе борба срещу институционалната грижа към децата с увреждания и срещу класифицирането им като инвалиди, като ,,болни\" и ,,необучаеми\".Тогава съществуваше тази стигма, че място на тези деца не е в семействата им, в детските градини и училищата, а в институциите или в дневните центрове, където да бъдат лекувани. Преодоляването на това мислене беше много сложен, труден и продължителен процес, който за съжаление продължава и до днес.Още в началото на 90-те години нашата организация бе една от малкото, които въведоха и разпространиха малко познати в България международно признати терапевтични методи и подходи за работа с ,,различните\" деца и техните семейства. Помогнаха ни специалисти от Великобритания, Съединените щати, Франция и други страни. Те бяха-физиотерапевти, рехабилитатори, психолози, специални педагози, логопеди.Днес терминът ,,деца със специални нужди\" се използва масово. Но малцина знаят, че тези, които го въведоха в употреба у нас сме ние, екипът на \"Карин дом\". Много по-късно държавните институции и законодателството замениха термина \"деца инвалиди\" с \"деца със специални образователни потребности\".Това беше друго предизвикателство, с което се срещахме тогава, и с което продължаваме да се борим и до днес. Според широко разпространеният и прилаган медицински модел у нас специалистите се отнасяха към децата със специални нужди като пасивни получатели на социални помощи, грижи и услуги. Експертите бяха медицински лица и фокусът на тяхната дейност бяха само децата, не и семействата им. Родителите оставаха в страни и ролята им се свеждаше единствено до изпълнението на медицинските предписания и препоръки.Колкото и странно да звучи едно такова предизвикателство от началото, а и до сега си остава - как да променим отношението на специалистите към родителите? Как да им вдъхнем повече увереност, че могат да се справят с проблемите на децата си. Сега вече те са наши партньори. С тях обсъждахме очакванията им за развитието на детето, надеждите и притесненията им. Вслушваме се какво ни казват и искат за детето си. Те са активни участници в терапевтичния процес,а това им помага да вземат самостоятелни решения за живота на детето, а и за своя собствен живот.Справяхме се благодарение на доброто сътрудничество с директори и учители на учебни завдения, с подкрепта на общинската администрация във Варна. Започнахме с едно дете със слухово затруднение, което през 1998г. успяхме да интегрираме в общообразователна детска градина.Помогнаха ни и директора и учителите. Бяхме една от първите организации, които приложиха модела на т.нар. \"включващо образование\" за деца със специални нужди.През 2004 г. разработихме пилотен проект съвместно с Община Варна , обучихме първите за страната 68 социални асистенти. Заедно с тях екипът на \"Карин дом\" за първи път във Варна влезе в часовете в училище и в групите на детските градини, където се обучаваха деца със специални нужди. Беше голямо предизвикателство защото срещнахме сериозна съпротива, включително от страна на родителите на останалите деца. Отношението на обществото се разви в положителна посока. Довериха ни се международни организации, общински, регионални и държавни институции. Колеги, експерти и родители започнаха да търсят съдействието ни, но не беше никак лесно.От 2002г. започнахме да разпространяваме практиката на \"Карин дом\" в други градове на страната: Велинград, Габрово, Смолян, Разград ,Добрич, В.Търново, Русе и др. Това стана възможно в рамките на двугодишния проект \"Развитие на \"Карин дом\" като модел за Дневен рехабилитационен център за деца със специални нужди\". Той е спонсориран от Европейския съюз по програма \"Фар-Лиен\" в партньорство с британския фонд \"Спасете децата\". Опитахме да променим отношението на персонала и начинът на работа в тогава съществуващите социални институции в с.Гомотарци, с.Петрово, с. Крушари и др., но нещата се случваха много бавно и трудно! Сблъскахме се с предразсъдъци, със съпротивата на общински служители, на учители и специалисти в работата с деца.Всички тези усилия не останаха незабелязани. Карин дом стана носител на голямата награда на Делегацията на Европейската комисия в България за този проект като най-добър в областта на социалните дейности и здравеопазването.От 2008г. \"Карин дом\" получава държавно финансиране за работа с 50 деца, а през 2013г. Община Варна също отпусна финансов ресурс за работа с още 40 деца за програма \"Ранна интервенция\". В момента в Карин дом терапия получават около 300 деца годишно като за финансирането на терапията им разчитаме основно на корпоративни дарители и дарителски програми. Една от тях е тази на SG Експресбанк, която подпомага проектите ни с децата от населени места извън Варна на възраст до 3г. Този съвместен проект беше отличен с първо място за най-добър проект за 2016 година в ежегодния конкурс на Фондация \"Лале\".Компанията \"Каргил\" се грижи за децата в ранна доучилищна възраст, \"Солвей Соди\" осигуряват материали за работа по системата Монтесори, а ОMV традиционно поемат отоплението и транспорта в центъра.От друга страна държавата все още не е намерила правилния механизъм, който да позволи семействата на деца със специални нужди да получават необходимата подкрепа и съдействие. Качествената грижа изисква значителен човешки ресурс и за това финансирането на дейността ни си остава сериозно предизвикателство.Изключително сме благодарни на \"Отворено общество Лондон\" за финансирането на програмата за ранна интервенция и детско развитие. С помощта на датската фондация,,Велукс'' създадохме и развихме обучителния център във Варна и само за една година проведохме обучения в 47 общини в страната. Фондация ,,Америка за България'' също подпомага усилията на Карин дом да развива гражданско съзнание, да възпитава младите хора в дух толерантност.В българското общество дарителството има своята традиция и история. Една малка част от тях ще покажем в \"Музея на доброто\" - проект, по който работим сега в Карин дом, а откриването ще е през юли.С нашите кампании целим не само да набираме средства, но и да приобщаваме децата и възрастните към идеите на дарителството, към доброволчеството и филантропията. В този смисъл дарителските кампании са ефективен начин да се посочат обществено значимите проблеми, чието решение е в нас самите и то когато сме обединени от обща кауза.Когато преди 20 години г-н  създава Фондация \"Карин дом\" в предоставената от семейство Станчови фамилна къща, тук в Морската градина, идеята е била това да е място, което предлага цялостен подход за подкрепа на деца със специални нужди и техните семейства. Благодарение на харизматичната си личност г-н Станчов привлече дарители и съмишленици, които подкрепиха тази идея.За да продължи да съществува \"Карин дом\" взе решение да продължи своята дейност като сдружение в обществена полза. То е наречено \"Приятели на Карин Дом\" и беше регистрирано в края на 2016г. Към момента членове на Сдружението са екипа на Карин дом, родители, дарители и съмишленици. Председател на Управителния съвет на сдружението е г-н Никола Станчов.Една от важните задачи, които е поело Сдружението е стартирането на проект за нова сграда на Карин дом. Сегашната, предоставена ни за ползване от семейство Станчови, все по-трудно успява да отговори на нуждите ни. Със съдействието на Община Варна, която ще ни предостави терен за строителство, и на наши партньори бихме искали да изградим модерен функционален комплекс, който да предлага социални, образователни и здравни услуги.", "date": "2017.05.31", "title": "Мариана Николова: Продължаваме да се борим със стереотипа, че децата със специални нужди са \"болни\""}
{"url": "http://www.dnevnik.bg/sviat/2017/05/31/2980420_miliarderut_koito_stoi_zad_trump_i_brekzit/", "text": "Връзката между Брекзит и Доналд Тръмп е една – американски милиардер, чиито компании за анализ на данни са помогнали и на двете кампании да разпространят пропагандата си в социалните мрежи.Тази история разказва британското издание \"\" в поредица от разследвания на журналистката Каръл Кадуалар, които са отнели месеци и все още продължават.\"Благодарение на данните ни, милиардери заграбват огромна власт. Нашите данни, които тихомълком биват натрупвани, използвани и складирани. Който владее данните, владее бъдещето\", пише тя.Да \"ожънеш\" данните от лични акаунти във \"Фейсбук\", да ги анализираш и да пратиш на всеки потенциален избирател послание, създадено специално за него.Това е реалната стратегия, използвана от кампаниите за Брекзит и тази на Доналд Тръмп. Връзката между тях е консервативният милиардер Робърт Мърсър, чиито фирми и пари стоят и зад двете кампании.Директорът по комуникациите на организацията Leave.eu, водена от Найдъл Фараж, Анди Уигмор описва количеството събрана информация като \"зловещо\". То, в комбинация с изкуствен интелект, е било използвано, за да бъдат изпращани на потребителите високо индивидуализирани реклами. За целта са били използвани съветите на компанията Cambridge Analytica.Двама бивши служители на Cambridge Analytica, предпочели да запазят анонимност, споделят с \"Обзървър\" как е работила фирмата. По времето, по което те са били в нея, тя тъкмо е започнала да използва масовото събиране на данни в рамките на техники за психологическа война. Единият от тях, назован като Дейвид, казва: \"Психология, пропаганда и технология биват обединени по нов, мощен начин\".Това се случва, благодарение на \"Фейсбук\". Cambridge Analytica получава огромната си база данни от социалната мрежа.По-рано психолози от Кеймбриджкия университет събират легално данни за свои изследвания и публикуват откритията си за това какво може да бъде научено за личните черти, политическите пристрастия, сексуалността и много друго при анализ на \"харесванията\" (likes) във \"Фейсбук\". 150 \"лайка\" са достатъчни, за да може изкуственият интелект да опише характера на човека, по-добре, отколкото би го описал партньорът му в живота. С 300 \"лайка\" разработеният модел разбира хората по-добре, отколкото те самите се разбират.SCL/Cambridge Analytica наема учен от университета – д-р Александър Коган, за да събере още данни от социалната мрежа. Той прави това, като плаща на потребители да попълнят тест за определяне на характера, който позволява да бъдат събрани не само техните данни, а и тези на \"приятелите\" им във \"Фейсбук\". Социалната мрежа разрешава това.Освен това, компанията купува законно и потребителски бази данни – от тези на абонати на списания до информация за пътуващите със самолет. Свързва ги с адресите, телефонните номера и имейлите на хората, като целта ѝ е \"да улови всеки аспект от информационната среда на всеки гласоподавател\", казва бивш служител на компанията, представен като Дейвид. Това им позволява да изработят индивидуални послания.А индивидуалните послания са ключови в работата с т.нар. \"податливи на убеждение\" избиратели, които са жизненоважни за всяка кампания. Например, Cambridge Analytica може да изпрати на неврастеници изображения на мигранти, които \"заливат\" страната. Въпросът е какъв ще бъде емоционалният спусък на всеки потребител.\"Кампанията за излизане спечели, благодарение на изкуствения интелект\", писа преди време в \"Туитър\" основателят на Leave.eu Арън Банкс.Директорът по комуникациите на Leave.eu Анди Уигмор обяснява още, че Мърсър е свързал Фараж и Leave.eu с компанията Cambridge Analytica, на която не е било плащано. \"Помогнаха с радост. Защото Найджъл е добър приятел на семейство Мърсър. И Мърсър ни запозна. Каза \"Тук има една компания, която може да ви е полезна\". Имаше паралели между това, което те се опитваха да направят в САЩ, и това, което ние се опитвахме да направим. Обменихме много информация\".Cambridge Analytica е научила  как да изгражда профили, да таргетира хора и да събира данни от акаунтите във \"Фейсбук\". Социалната мрежа е била ключът към цялата кампания, а един \"лайк\" в нея – най-силното оръжие.\"Употребата на  разкрива всякакви неща за човека, как и чрез каква реклама той да бъде убеден\", казва той. \"Знае се, че в обкръжението им ще има хора, които ще харесат същите неща, така че посланието се разпространява. И после започваш да следваш и тях. Компютърът никога не спира да се учи и никога не спира да наблюдава\".\"Зловещо е! Наистина е зловещо! Затова нямам \"Фейсбук\". Пробвах го, за да видя каква информаия има за мен и си казах \"О, Боже!\". Страшното е, че улови и неща, които децата ми са качвали в \"Инстаграм\". Знаеше къде те ходят на училище\", казва той.AggregateIQ е компания за уебанализ, базирана в Канада. Тя е получила от другата кампания за напускане на ЕС – Vote Leave, близо 3.9 млн. лири, повече от половината от обявения официално бюджет от 7 млн. лири. Със същата фирма са работили и три други организации, - BeLeave, \"Ветерани за Британия\" и Демократичната юнионистка партия.На повърхността двете основни кампании – Leave.eu на  и Vote Leave на , бяха враждебни една към друга. Но \"Обзървър\" има достъп до кофиденциален документ, който показва, че двете фирми за анализ на данни, наети от тях (съответно Cambridge Analytica и Aggregate IQ), са свързани. Самите компании също са пряко свързани с милиардера Робърт Мърсър.Документът, показан на \"Обзървър\", позволява интелектуалната собственост на канадската AggregateIQ да бъде използвана \"ексклузивно\" \"по целия свят\" \"за вечни времена\" от британската SCL Elections (която заедно с Мърсър създава Cambridge Analytica).Няколко източници на \"Обзървър\" твърдят, че двете фирми са споделяли базите си данни за референдума и че са работили по кампанията на (който се конкурираше с Донад Тръмп за номинацията на републиканците), за което са им плащали организации, финансирани от Мърсър.Хеджфондов милиардер, най-големият спонсор на кампанията на Тръмп, стар приятел на Найджъл Фараж и един от собствениците на крайнодесния сайт \"\" - това е Робърт Мърсър.В началото на процеса Мърсър е подкрепял Тед Круз, но след като той отпадна от президентската надпредвара, милиардерът е прехвърлил подкрепата си (13.5 млн. долара) към Тръмп.Мърсър започва кариерата си в IBM, където постига революционни открития в сфери, които по-късно ще станат ключови за развитието на изкуствения интелект. По-късно Мърсър става част от ръководството на Renaissance Technologies – хедж фонд, който използва алгоритми за анализ и търговия на финансовите пазари. Един от фондвете му – Medallion, е най-успешният в света, като досега е генерирал 55 млрд. долара.От 2010 г. насам Мърсър е дарил 45 млн. на различни кампании на републиканците и други 50 млн. на неправителствени организации – всички от които крайнодесни и ултраконсервативни.С 10 милиона, дадени от Мърсър, – сайт, чиято цел е била да се превърне в Huffington Post за дясноориентираните американци. Расистки, крайнодесен и женомразки, \"Брайтбарт\"  от над 1000 марки, които отказват рекламите им да се показват на него. Но е невероятно успешен – той е 29-тият най-популярен сайт в Америка и вече надмина успеха на вдъхновението си HuffingtonPost.Мърсър има дял на стойност 10 млн. долара в Cambridge Analytica, която е част от британската SCL Elections. SCL Elections има тридесетгодишен опит в работата с правителства и армии по света и специализира в \"психологически операции\". По времето на референдума Cambridge Analytica е била ръководена от Стивън Банън, твърдят източници на \"Обзървър\". Сега Банън е главен стратег на президента на САЩ.Директорът по комуникациите на Leave.eu Анди Уигмор споделя още нещо – че се е срещнал с екипа на Тръмп в началото на кампанията за референдума.\"Казаха, че изкуственият интелект е Светият граал\".\"Кой го каза?\"\" и \". на Тръмп (женен е за дъщеря му ) и е негов висш съветник в Белия дом. Джейсън Милър бе говорител на кампанията на Тръмп през есента и за кратко бе директор по комуникациите по време на преходния период, преди да подаде оставка и да бъде заместен от Шон Спайсър.\"Наричат го био-психо-социално профилиране\", обяснява Уигмор за кампанията на Тръмп. \"Взимат признаците за физическото, психическото състояние и начина ти на живот и разбират как функционират хората, как реагират емоционално\".Cambridge Analytica е работила по републикански кампании в няколко ключови щата. Основната ѝ цел, благодарение на вътрешен документ, видян от \"Обзървър\" , е била: \"да убеди демократичните избиратели да си останат у дома\".Първите публикации на \"Обзървър\" за ролята на Мърсър през февруари доведоха до започването над ве разследвания – едното на британската агенция за защита на личните данни (Комисариатът по информацията), а другото – на Избирателната комисия.Наскоро Комисариатът обяви, че ще задълбочи разследването за това как употребата на таргетирана онлайн реклама се е отразила на миналогодишния референдума, съобщи агенция \"Ройтерс\".Cambridge Analytica и SCL Elections оспорват текстовете на \"Обзървър\"и твърдят, че те съдържат значителни неточности и са клеветническа кампания, която цели да им нанесе щети и да навреди на клиентите им, които не са нарушили никакви закони, нито са уронили нечии права.", "date": "2017.05.31", "title": "Милиардерът, който стои зад Тръмп и Брекзит"}
{"url": "http://www.dnevnik.bg/gradska_sreda/2017/05/31/2980494_dnes_v_ministerstvoto_na_kulturata_shte_se_provede/", "text": "Бъдещата настилка на софийския булевард \"Княз Александър Дондуков\" ще бъде обсъдена днес в Министерството на културата. След проведени две обществени обсъждания Столичната община взе решение по булеварда да бъде положенанаа настилка от асфалт и павета. Столичният булевард попада в колективен архитектурен паметник и окончателното решение за настилката трябва да бъде одобрено от Министерството на културата. Днес, от 13:30 часа, в държавното ведомство на улица \"Александър Стамболийски\" ще бъдат разгледани за трети път възможните варианти.Проектът на Столичната община предвижда по бул. \"Дондуков\" да има само по едно пътно платно за автомобили, като трамвайните линии ще минават между тях. Според проектът на общината паветата би трябвло да са под линиите, а автомобилите да се движат по асфалтирана настилка.Ремонтът на булеварда би трябвало да започне през юни. Сумата е 7.7 млн. с ДДС, а изпълнител е \"Трейса груп холд\".", "date": "2017.05.31", "title": "Днес в Министерството на културата ще се проведе обществено обсъждане за настилката на бул. \"Дондуков\""}
{"url": "http://www.dnevnik.bg/bulgaria/2017/05/31/2980530_parlamentut_shte_priema_pravilata_za_izbor_na_novi/", "text": "Парламентът ще гласува приетите от правната комисия правила за избор на нови членове на Висшия съдебен съвет (ВСС). Депутатите трябва да изберат 11 членове от 25 (трима са по право). Мандатът на кадровия орган на Темида изтича на 3 октомври.Членовете на ВСС от Народното събрание ще се избират с квалифицирано мнозинство от 2/3 или за избра ще се счита кандидат получил над 160 гласа. Това означава, че ще са необходими гласовете на ГЕРБ и или с тези на БСП, или с тези на ДПС.През 2012 година, когато отново ГЕРБ беше на власт, 11-те души бяха договорени и разпределени на партиен принцип. Така в съвета влязоха хора, предложени и от БСП, и от РЗС (Димитър Узунов), и от \"Атака\" (Ясен Тодоров).От приемането на правилата днес ще тече 21 дневен срок за номиниране. Комисията не определи точна дата, на която ще изслуша кандидатите. Причината - това ѝ заседание трябва да е най-рано два месеца след изтичането на срока за номинации, т.е. пада се през август по време на парламентарната ваканция. Затова това ще се случи непосредствено след откриване на парламентарната сесия, което се очаква да се случи в началото на септември.Според Закона за съдебната власт членовете на ВСС от парламентарната квота трябва да бъдат избрани един месец преди изтичането на мандата на действащия съвет - 3 октомври, т.е. на трети септември. Този срок обаче също няма да бъде спазен, като според председателя на правната комисия това се е случвало и друг път.\"Този срок е инструктивен, освен това ние при всички случаи ще изберем членовете на нови ВСС преди изтичането на мандата на стария съвет\",", "date": "2017.05.31", "title": "Парламентът ще приема правилата за избор на нови членове на съдебния съвет"}
{"url": "http://www.dnevnik.bg/analizi/2017/05/31/2975787_pak_se_vurnahme_v_kostinbrod/", "text": "Помните ли голямата медийна манипулация, наречена \"Костинбродска афера\" през 2013г.? След нея настъпиха масови искания за промяна изборната система. Парламентът се напълни с граждани и селяни – разбирачи, с уважавани експерти и какви ли не, в т. ч. и аз. Нарекоха тези ентусиасти \"джуджетата на Мая Манолова\". Вече сме в средата на 2017-та и пак се върнахме в 2013- та. На масата няма нищо ново, което вече не е било изговорено, обсъдено още през 2013 и 2014. И актьорите на сцената са почти същите – и Валери Найденов с \"чистата и свята мажоритарна\", и проф. Михаил Константинов с \"немския изборния мерцедес\" и предложената още тогава паралелна смесена система 50/50, предлагана от моя милост. Хубаво е да се помни, че още тогава бяха изговорени всички варианти. За съжаление умните и красивите се появиха чак накрая при гласуването на Изборния кодекс. Нямаше уличен натиск, партиите заеха кръгова отбрана и се бореха със зъби и нокти да обезсмислят и сегашната нещастна доброволна преференцийка или мажоритарен микроелемент, както е правилно да бъде наричана. Референдумът дойде като реакция на гражданите срещу глухия партиен елит, но партиите все пак спечелиха 4 години.Припомням близкото минало, за да е ясно къде сме сега и да преценим какво ни очаква.Приемане на изцяло мажоритарна система в два тура. Вероятността за реализация на този вариант засега е ниска с тенденция към нарастване. Възможно е да бъде постигнато тематично мнозинство от трите големи партии и то да я наложи с оправданието \"глас народен – глас Божи\", ние слушаме избирателите и изпълняваме волята им.Опасности много. Главната е, че може да има изкривяване на представителността, изключване на значими групи от контролираната среда за уреждане на обществените отношения. В резултат ще се насърчи партийния конформизъм, политическото номадство, ще има радикализация и апатия на част от избиратели. По-подробно плюсовете и минусите са описани в статиятаЗапазване на сегашната пропорционална система с мажоритарен микроелемент. Вероятност за реализиране - много ниска. Вероятност за промяна с въвеждане на задължителна или множествена преференция – много ниска към нулева.Приемане на смесена система. Може да е адаптиран вариант на т. нар. немска система. Наричат я смесена, но тя е по-скоро пропорционална с мажоритарно избиране на фиксиран брой депутати (50%) и допълване до постигане на пропорциите с депутати от партийни листи. Окончателният брой мандати не е предварително известен.Вероятността за приемане на подобна адаптирана изборна система е сравнително висока. Мотивите - ние наистина слушаме избирателите, но искаме да ги предпазим от опасностите, които те не разбират, експертите са единодушни, не щем да сме като Джибути или Сенегал, Таджикистан и др. такива мотиви. Благородна загриженост.Дяволът, обаче, е в детайлите (какво предполагам, че ще искат партиите и сегашните депутати):Засега се очертава, че при евентуална смесена система ще се приема вариантът 50 на 50%, но не е изключено да се предложат и други пропорции между пропорционалния и мажоритарния компонент. Почти сигурно е, че партиите ще искат да имат право да номинират един и същи кандидат и в мажоритарен/едномандатен район, и в многомандатен район. Далаверата – знаковите партийни харизматици ще дърпат партийната листа и при избирането им в едномандатен район ще се отворят места за послушковците или т. нар. машинки за гласуване. Ако не бъдат избрани мажоритарно, пак са в парламента през партийната листа в многомандатния район.Моето мнение: не бива да се допуска кандидатирането в едномандатен и в многомандатен район. Това нарушава равнопоставеността на кандидатите и създава привилегирована каста в партиите.Партиите ще се борят със зъби, нокти и скубане за да наложат твърдите партийни листи в многомандатните райони за пропорционалния компонент на избирателната система. Мотивите им – ние чухме избирателите и им дадохме 50% от това, което искаха. Сега нека избирателите си сядат на задните части и да не ни се месят в подредбата на партийните листи. Купуване на спокойствие.Моето мнение: Не бива да се допуска партиите да налагат на избирателите си твърдите партийни листи. Сегашните партии са малки (3 до 5% от избирателите са в партиите). Не бива тези малки мотивирани групи да налагат листи, които не могат да бъдат размествани от избирателите. Предлагам да се запази и разшири преференциалното гласуване в многомандатните райони /МИР/ . То може да бъде със следните характеристики:- Партиите да предлагат на ЦИК имената за партийната листа по азбучен ред.- Кандидатите заемат местата си в партийната листа по жребий, теглен в ЦИК. Този ред се използва за запълване на мандатите, които съответната партия спечели, ако кандидатите не са набрали предпочитания (преференции).- Всички партии в съответния район предлагат партийни листи с еднаква дължина (еднакъв брой кандидати).- Избирателите гласуват за политическата партия, която предпочитат (както и досега).- Всеки избирател има право на три доброволни предпочитания (преференции), с които гласува за отделни кандидати в рамките на избраната партийна листа.- В случай, че избирателят е отбелязал повече от три предпочитания (преференции), за валидни се считат първите три по възходящ ред.- Определянето на резултатите от избора и разпределението на мандатите между политическите партии става по досегашния ред.- Спечелените мандати се попълват от кандидатската листа на партията за съответния МИР по низходящ ред според броя на получените преференции без праг.При освобождаване на мандат поради преминаване на друга работа, напускане или смърт, мандатът се попълва от следващия в листата по брой преференции. Ако няма кандидати с получени преференции, мандатът се попълва по реда на номерата в кандидатската листа, които са получени с жребий.Преференциалното гласуване в пропорционалната част на изборната система ще оказва здравословен натиск върху партийните върхушки да предлагат на избирателите смислени кандидати, които са в състояние да издържат на селекцията на партийните привърженици, а не са само галеници на партийните началници.Заместване на избран кандидат в едномандатен (мажоритарен) район, ако стане министър, разболее се или се пресели в по-добрия свят. Рутинната процедура в тези случаи са частичните избори. Вероятността да се играе с подгласници или да се съчетае депутатството с министерстването е много малка. Ние вече имаме един прецедент на заместване на мажоритарен депутат с пропорционален след изборите през 2009 г. в Бургаския МИР. Не изключвам и сега да се предложи този вариант на заместване – удобен е на партиите, по-евтин е, няма опасност да се променят постигнатите при гласуването пропорции, ако на частичните избори овакантените мандати отидат при друга партия.Моето мнение: вариантът заместване на мажоритарен депутат с депутат от МИР може да се допусна само ако в пропорционалната част има преференциално гласуване. Така първият по преференции от МИР-а заема мажоритарния мандат на същата партия, а в пропорционалната част влиза следващият по брой преференции (избутване отдолу нагоре и нов депутат).Доколкото в един многомандатен район може да има няколко едномандатнти, подобно заместване може да се реализира повече от един път. В същото време едва ли партиите ще искат да оголят всичките си мажоритарни райони в един многомандатен и да ги заменят с депутати от пропорционалните листи. При мажоритарно избрани независими кандидати излизането от парламента ще води до частичен избор. Така партиите няма да се крият зад уж-независими кандидати и инициативни комитети.Ако все пак сегашните депутати наложат практиката ключовите кандидати на партиите да бъдат издигани и в едномандатни, и в многомандатни райони, то при избиране на мажоритарния кандидат замяната в листата да става отново с \"избутване\" по реда на най-многото преференции. В никакъв случай не трябва да се допуска издигането на един кандидат в два многомандатни района, както това става досега. Възможен е вариант, при който едновременното издигане в двата типа райони е допустимо само за национален многомандатен (ако има такъв).В морето на изборните системи има някои решения, които може да ни се струват екзотични, но те имат своята аргументация. Такова решение, например, е националният многомандатен избирателен район. Той може да бъде между 21 – 29 мандата и за него няма нужда да се гласува, не фигурира в бюлетината. Тези мандати се разпределят на базата на всички действителни гласове, подадени в многомандатните райони в цялата страна.Подобен район на практика е компенсация (рушвет) към партийните елити, че са допуснали избирателите да им разместват листите. Реалната полза от такъв район е, че дава бонус в мандати на партиите, които са постигнали най-високи резултати и дава стабилност. Разбира се, има опасност тази национална листа да е съставена от любимци на партийното началство, които са с проблемна репутация, а не от мъдреците на нацията и ценни експерти, както обикновено партиите обясняват. В подобен район даже няма нужда от фиксирана листа. Партиите могат да обявят 20 – 30 – 50 имена, от които ще изберат/назначат депутати след като разберат колко места са спечелили. Сред тези имена могат да бъдат партийните любимци, за които се предполага, че няма да бъдат избрани в нормалните листи или в едномандатните райони. Засега това звучи екзотично, но не е лишено от здрав разум.Мажоритарните системи имат една хубава особеност. Когато хората започнат да ругаят депутатите и да хвърлят камъни или домати по парламента, политиците прехвърлят вината на избирателите – нали вие си ги избрахте, гласувайки за личности. Това има възпитателно въздействие върху т. нар. електорат, народ, население или каквото там си изберете. ", "date": "2017.05.31", "title": "Пак се върнахме в Костинброд"}
{"url": "http://www.dnevnik.bg/sport/2017/05/31/2977440_video_kardif_ochakva_nai-goliamoto_si_sportno_subitie/", "text": "В събота, 3 юни, Кардиф ще посрещне най-голямото спортно събитие в своята история - финала на Шампионската лига между \"Реал\" (Мадрид) и \"Ювентус\". Уелската столица очаква 170 000 туристи за двубоя на стадион \"Милениум\", който ще определи новия европейски шампион в клубния футбол. \"Реал\" ще опита да стане първият отбор, който успява да защити трофея в Шампионската лига. \"Ювентус\" ще преследва първа европейска купа от 1996 г. и край на серията от четири поредни загуби във финали на най-силния клубен турнир.С площ от 140 кв. км. и населени от 346 хил. души Кардиф е най-малкият град, посрещал някога финал на Шампионската лига. Това ще изправи уелската столица пред доста предизвикателства, с които в града все пак очакват да се справят. В Кардиф има само 4000 хотелски стаи в сравнение със 132-те хиляди в домакина на миналогодишния финал - Берлин. Това доведе до покачване на хотелските цени както в столицата, така и в останалите градове в Южен Уелс. Един от хотелите в Суонзи например отдава стаи срещу 4650 паунда на вечер.Местните власти в Кардиф решиха да облекчат недостига на леглова база, като разположат къмпинг, който може да побере 5000 души в две големи площи, разположени на 20 минути пеша от стадион \"Милениум\".\"Струва много по-малко от 4500 паунда. Нашите цени започват от 50 паунда на вечер за престой от три нощувки. Така че ако дойдат двама души, спането ще им излезе общо 300 паунда. Цените варират в зависимост от зоните, като има и ВИП с повече удобства\", обясни Джеф Вон от оператора на къмпинга Camping Ninja. Друго от предизвикателствата за града е, че по-голямата част от 170-те хиляди гости ще пристигнат в Кардиф с влак. От оператора Arriva Trains Wales заявиха, че това е най-мащабното спортно събитие, което някога са планирали. \"Използваме трите станции, които имаме, за да максимизираме мястото, с което разполагаме. Така че Кардиф сентрал, Кардиф бей и Кардиф куийн стрийт ще бъдат част от събитието, за да гарантираме, че хората могат да се движат свободно и да отидат, където трябва\", каза директорът на Arriva Trains Wales Бетан Джелфс. \"Това наистина е огромно събитие и всеки от нас работи с всички сили. Развълнувани сме, очакваме го с нетърпение и сме уверени, че ще се справим. Тествали сме всичко, което трябва да знаем, така че сме готови да посрещнем нашите гости. Надяваме се, че ще бъде много успешно събитие за нас и за града\", каза още Джелфс.Освен финала на Шампионската лига между \"Реал\" и \"Ювентус\", столицата на Уелс ще бъде домакин и на финала в Шампионската лига при дамите. Изцяло френския сблъсък между \"Лион\" и \"Пари сен жермен\" ще се играе на 1 юни на градския стадион в Кардиф.", "date": "2017.05.31", "title": "Видео: Кардиф очаква най-голямото си спортно събитие"}
{"url": "http://www.dnevnik.bg/sport/2017/05/31/2980546_frenski_tenisist_beshe_otstranen_ot_rolan_garos_zaradi/", "text": "Френският тенисист Максим Хаму беше отстранен от \"Ролан Гарос\", след като няколко пъти целуна репортерката Мейли Томас по време на интервю на живо. Акредитацията на квалификанта, който отпадна още в първия кръг на турнира, беше отнета от Френската федерация по тенис.В изявлението си от организацията определиха поведението на Хаму като \"непристойно\".По време на интервю извън корта тенисистът придърпа репортерката и три пъти я целуна, макар тя да опита да го отблъсне, докато вършеше работата си.От \"Евроспорт\" оцениха постъпката на 287-ия в световната ранглиста като неуместна. \"Мейли е високо уважаван журналист и сме доволни, че получи извинение\", добавиха от телевизията, която излъчва тенис турнира.\"Ако не бяхме на живо, щях да го ударя\", каза Томас, цитирана от Huffington Post.Френският спортен министър Лора Флесел също осъди действията на Хаму, като заяви, че в тях няма нищо забавно.", "date": "2017.05.31", "title": "Френски тенисист беше отстранен от \"Ролан Гарос\" заради целувки"}
{"url": "http://www.dnevnik.bg/bulgaria/2017/05/31/2980538_bulgarskoto_posolstvo_v_kabul_e_postradalo_pri_atentat/", "text": "Българското посолство в афганистанската столица Кабул е пострадало при атентат рано тази сутрин. Това съобщи вицепремиерът и министър на отбраната Красимир Каракачанов пред Нова телевизия.Той уточни, че взривно устройство е избухнало в 6:50 ч. българско време пред германското посолство. То се намира на около 500 метра от сградата на българската дипломатическа мисия. В момента на взрива в посолството ни е имало 7 души, но нито един от тях не е пострадал.Каракачанов каза още, че са счупени прозорци и е повреден част от покрива на сградата. В момента тече план за евакуация на българските дипломати. По план те трябвало да бъдат настанени в посолството на Великобритания.Военният министър добави, че има информация за около 60 цивилни жертви при атентата, който е един от най-големите в Кабул през последните години. От външно министерство обявиха, че най-вероятно става въпрос за експлозия на кола-бомба, но няма данни нападението да е било насочено конкретно към българската мисия.И редица международни агенции твърдят, че атентатът е самоубийствена атака. По данни на \"Асошиейтед прес\" жертвите са 50, а десетки са ранени. В района има и други дипломатически представителства и административни сгради, така че мишената на нападението все още не е ясна, отбелязва \"Ройтерс\".Източник от здравното министерство в Афганистан обяви, че загиналите са 15, а ранените поне 300.", "date": "2017.05.31", "title": "Българското посолство в Кабул е пострадало при атентат с десетки жертви"}
{"url": "http://www.dnevnik.bg/video/2017/05/31/2979464_video_filip_lam_v_zalata_na_slavata_na_baiern/", "text": "\"Байерн\" (Мюнхен) почете оттеглилия се от активния спорт Филип Лам, като го прие в своята Зала на славата.С тази чест са удостоени едва 17 играчи на клуба, включително имена като Франц Бекенбауер, Оливер Кан и Лотар Матеус.Лам ще има право да носи и специално сако, което му беше връчено от друга легендарна фигура на баварците - изпълнителния директор Карл Хайнц Румениге.\"Да изиграеш първия си мач в професионалния футбол е нещо специално. Да станеше за пръв път шампион на Германия също е нещо много специално\", коментира футболистът, които изкара почти цялата си кариера в Мюнхен.\"Да спечелиш Купата на Германия или Шампионската лига, да станеш световен шампион - всички тези неща са специални. Но все още помня последния си ден, защото толкова обичах \"Байерн\", моите колеги и всички, които бяха там заради мен. Това беше нещо наистина специално. Беше много емоционален ден за мен, който винаги ще помня до последния си дъх\", допълни той.Лам постъпва в академията на \"Байерн\", когато е на 11 години. Toй подписва първия си професионален договор през 2002 г., а след като изкарва два сезона под наем в \"Щутгарт\", се връща в Мюнхен и прави дебют за мъжкия отбор на баварците през ноември 2005 г.Десният краен бранител изигра 517 мача за \"Байерн\" и спечели 21 трофея, включително осем пъти титлата в Бундеслигата и Шампионската лига през 2013 г. От 2011 г. до края на кариерата си той носеше капитанската лента на отбора.От 2010 г. Лам беше капитан и на германския национален отбор, за който изигра 113 мача. През 2014 г. той вдигна световната титла с бундестима, за да прибави най-голямото отличие в международния футбол към богатата си колекция от успехи на клубно ниво.", "date": "2017.05.31", "title": "Видео: Филип Лам в Залата на славата на \"Байерн\""}
{"url": "http://www.dnevnik.bg/bulgaria/2017/05/31/2980551_dopulnitelnite_pari_za_sigurnost_niama_da_sa_za_smetka/", "text": "Допълнителните средства, нужни за повишаване на сигурността на страната, няма да са за сметка на други сектори, каза днес по БНТ председателят на народното събрание Димитър Главчев. Той допълни, че ще се търсят резерви в рамките на системата, като източник на приходи може да бъде например ограничаването на контрабандата.Димитър Главчев посочи, че приетите срокове за изплащане на новите самолети за армията(пет-шест години) са твърде кратки, като трябва да се преговаря с потенциалните доставчици за разсрочването на вноските за 15-20 години. Така можело вече одобреният финансов ресурс, за тяхната покупка, да се използва за повече проекти в армията.Димитър Главчев поясни, че Стратегията за национална сигурност има нужда от актуализация, защото е приета през 2011 година, а от тогава средата се е променила. Той допълни, че обновеният документ трябва да се приеме до края на годината.Според председателя на парламента основните заплахи за националната сигурност идват от чужбина, като в страната службите работят и взаимодействат добре. Като спешни мерки Главчев посочи запълването на свободните щатове в армията, полицията и службите за сигурност. Според него за момента няма нужда от спешни законодателни промени, свързани с националната сигурност, но ако се наложели такива, те щели да бъдат приети.Димитър Главчев посочи, че законодателни приоритети на парламента до лятната ваканция са свързани с приемане на правилата за избор на членове на Висшия съдебен съвет от неговата квота и одобряване на работещ антикорупционен закон.", "date": "2017.05.31", "title": "Допълнителните пари за сигурност няма да са за сметка на други сектори, обяви председателят на парламента"}
{"url": "http://www.dnevnik.bg/bulgaria/2017/05/31/2980558_cvetan_cvetanov_iska_da_se_premahnat_znacite/", "text": "Председателят на парламентарната група на ГЕРБ Цветан Цветанов се обяви за премахване на знаците по пътищата, които предупреждават за мобилни камери. Пред Нова телевизия той уточни, че това е един от лесните начини шофьорите да бъдат принудени да намалят скоростта, а това от своя страна щяло да спаси много човешки животи.Зачестилите произшествия по пътищата в последните месеци бяха обсъдени на. На него премиерът Бойко Борисов нареди да се вземат спешни мерки и да се затегне контрола. След заседанието беше обявено, че ще се работи спешно по законови промени за окрупняване на регулаторните органи, проверяващи автомобилите по пътищата, за улесняване на проверките за употреба на наркотични вещества от шофьорите и за подобряване на пътната инфраструктура.Вътрешният министър Валентин Радев също обяви, че се обмисля премахването на знаците за мобилните камери. Въпросът обаче не можело да се реши толкова бързо, уточни той.Цветанов даде пример от миналата седмица, когато младо момиче намалило скоростта след знак за видеоконтрол. След като подминала камерата, тя отново увеличила скоростта и 500 метра след това катастрофирала и починала.Бившият вътрешен министър добави, че до две седмици може да се приеме процедура, с която да регламентира кой има право да взима кръв на шофьорите. В момента много от заведените дела за алкохол и наркотици падали в съда, тъй като манипулацията била извършвана от медицинска сестра, а не от лекар, каквото е изискването. Цветанов обаче не уточни дали и медицинските сестри ще бъдат включени в списъка на лицата, които ще имат право да взимат кръв или това ще са прави само и единствено от лекари.Той разкритикува решението на съда да Софийския градски съд, който постанови  Това са Ивайло Евтимов-Йожи и Любомир Димитров-Гребеца. Според него с парите от откупи, които така и не бяха намерени, членовете на групата са плащали за по-бързо правораздаване по техните случаи.", "date": "2017.05.31", "title": "Цветан Цветанов иска да се премахнат знаците, предупреждаващи за мобилни камери"}
{"url": "http://www.dnevnik.bg/bulgaria/2017/05/31/2980560_cacheva_otstrani_ot_dlujnost_obvineniia_vuv_vzimane_na/", "text": "Във връзка с образуване на наказателно производство за тежки умишлени престъпления и повдигнато обвинение от Специализираната прокуратура срещу Йордан Раденков, съдия по вписванията при Служба по вписванията – гр. София, министърът на правосъдието Цецка Цачева издаде заповед, с която го отстрани от длъжност. Това съобщиха днес от министерството на правосъдието.При акция на звено \"Антикорупция\" и ГДБОП в понеделник Раденков беше задържан в момент на получаване на подкуп от 1050 лева от представители на нотариални кантори, като срещу парите се ангажирал с бързо издаване на удостоверения за тежести. В други случаи съдията искал пари, за да удостовери по-бързо, че дадена сделка е вписана.Вчера говорителят на прокуратурата Румяна Арнаудова поясни, че на съдията ще бъдат повдигнати обвинения за подкупи и пране на пари. Той е задържан за 72 часа, като тази седмица обвинението ще поиска за него постоянен арест.Вчера беше съобщено и че Агенцията по вписванията има нов директор. Това е .", "date": "2017.05.31", "title": "Цачева отстрани от длъжност обвинения във взимане на подкуп съдия по вписванията"}
{"url": "http://www.dnevnik.bg/analizi/2017/05/31/2980307_predstoiat_izbori_na_nezavisimi_organi_-_shte_ima_li/", "text": "Българинът най-много желае да спечели пари, търкайки картончета, но повече желае да го назначат на държавна служба. Ако пък тя е ръководна позиция в държавен регулаторен, надзорен или контролен орган, си е направо джакпот. Защото \"да си на мандат\" в някой от тях означава, че си се включил във финансовите потоци на канализиране на партийно-политическо влияние, упражнено при назначаването.Нито един формално независим държавен орган в най-новата ни история не е запомнен с действия за укрепване на демократичната институционална инфраструктура. Напротив, активността им е пропита с обществено недоверие, поради съмненията в професионалните и морални качества на ръководствата им.- Комисия за защита на конкуренцията, Комисия за предотвратяване и установяване на конфликт на интереси, Комисия за финансов надзор, Българска народна банка, Инспекторатът към Висшия съдебен съвет, Комисия за енергийно и водно регулиране...Изброените са сред най-важните държавни органи, натоварени с отговорността да регулират цели обществени сектори и системи, а в ръцете им е предоставено управлението на милиарди левове.Народното събрание избира изцяло или частично висшия мениджмънт на тези органи. В Правилника на 42-рото НС съществуването на процедура за избора им беше пожелателно, а в 43-тото и 44-ото НС – тя стана задължителна. Това обаче не направи провеждането на изборите по- прозрачни и състезателни, защото самата процедура е формална, повърхностна и се занимава предимно със срокове, които обаче също не се спазват от Народното събрание. Понякога дори се изпреварват. Така например, кандидат си беше извадил свидетелство за съдимост за конкретната позиция, преди въобще ресорната парламентарна комисия да беше стартирала процедурата.Народното събрание има богат опит в грубото погазване на демократичния принцип за мандатността, когато се отнася до регулаторите. Членовете на тези органи или предсрочно се сменят, или се оставят на позицията си извън мандат. Две години и половина бившата председателка на Инспектората на Висшия съдебен съвет заемаше поста извън мандат.Мандатът на Комисията за регулиране на съобщенията е изтекъл през 2015 г., а този на Комисията за публичен надзор над регистрираните одитори - през 2016 г.Остава да гадаем защо не са започнали процедури за избор на тези органи: вероятно ръководствата не създават проблеми и колаборират добре с всяка власт или договорка не е била възможна в рамките на мандатите им и затова се изчакват по-добри политически времена.През 2017 г. Народното събрание ще трябва да избере нови състави на Комисията за защита от дискриминация и на Комисията по досиетата. Влизането на Бисер Петков в правителството ще наложи гласуването на нов управител на НОИ.Защото Народното събрание следва да избира управлението на независими органи, които да гарантират, че общественият интерес е защитен. Когато обаче се назначават кукли на конци, опасността за превземането на тези институции и подчиняването им на частни, корпоративни интереси се превръща в норма. Органите се използват и като \"бухалки\" – преследване на неудобни 2 политически или икономически субекти (случаят с тефтерчето \"Златанов\" е най-показателен).Големият проблем е в политическите партии и то не защото издигат за тези позиции партийни функционери. Всичко щеше да е наред, ако те успеят да предоставят достатъчно данни, че това са професионалисти с безупречна биография.Проблемът е, че центрове за влияние извън парламента \"отглеждат\" свои кадри, които охотно поставят във \"въртяща се врата\" –Типичен пример е изборът на новата председателка на КЗК и отказът на Столична община да ни предостави декларацията й за конфликт на интереси, в качеството й на заместник-кмет; отказ, за който общината беше осъдена на първа инстанция.Изборите предстоят Знаем, че депутатите гласуват закони. Знаем и че ги нарушават.Миналата седмица, правната комисия на 44-ото Народно събрание прие процедурните правила за избора на парламентарната квота във Висшия съдебен съвет. Макар чл. 93, ал. 5 от парламентарния правилник да предвижда възможност да се изискват допълнително документи от кандидатите,Комисията по правни въпроси се отказа от това свое правомощие, за да не се стигнело до \"отсрелване на кандидати\". Подобно решение буди единствено съмнения за намеренията на народните представители и предварително дискредитира кандидатите, защото, ако последните са професионалисти, не би било проблем да представят допълнителни документи, като например справка за принадлежност към органите на бившата Държавна сигурност.Ако процедурните правила минат през пленарна зала във вида, в който са гласувани в комисия, това би било нарушение на сроковете, посочени в Закона за съдебната власт.Но, както обяви председателят на правната комисия, касае се само за няколко дни. Очевидно, малкото нарушение на закона не е нарушение, особено пък ако се прави от парламента.С последните промени на Конституцията парламентът ще трябва да избере с мнозинство от две трети 11 юристи. Най-вероятно това ще се случи по модел с основен критерий квотното разпределение на местата по политически групи, без оглед на личните качества на кандидатитеЧаст от имената на потенциалните кандидати за ВСС - правителството на съдебната власт, както го наричат, вече се прехвърлят на листчета сред народните представители.В навечерието на четиригодишнината от опита за назначаване на Делян Пеевски за председател на ДАНС, думите на великия Алеко Константинов тегнат като карма: \"Пази боже сляпо да прогледа!\" - казва българската поговорка и много на място го казва. Не от прогледналия физически слепец се отвръща българинът, а от слепеца - простак, издигнат от нищожество, от тинята, благодарение на случайни обстоятелства, достигнал, без разбор на средствата, до висота, която той омърсява със своето присъствие...\"", "date": "2017.05.31", "title": "Предстоят избори на независими органи - ще има ли промяна"}
{"url": "http://www.dnevnik.bg/sviat/2017/05/31/2980619_evrokomisiiata_izliza_s_predlojeniia_za_razshiriavane/", "text": "Европейската комисия се очаква да представи в понеделник предложения за задълбочаване на Икономическия и паричен съюз, предадоха \"Франс прес\" и БТА.Европейската комисия се стреми да направи приемането на еврото по-привлекателно за членките на Европейския съюз, които са извън валутното обединение, съобщи миналата седмица еврокомисарят за икономическите и финансовите въпроси Пиер Московиси, цитиран от \"Ройтерс\".Предложенията ще бъдат в проект за бъдещето на еврозоната, който е част от по-широк план, иницииран от Европейската комисия във връзка с това как да бъде реформиран съюзът след Брекзит и на фона на възхода на евроскептичните нагласи. \"Ще се опитаме да изготвим рамка, която е достатъчно привлекателна, която е като, както казват във филмите, оферта, на която не можете да устоите\", каза Московиси пред журналисти, попитали го за детайли по неговите предложения за \"довършване на Икономическия и паричен съюз до 2025 година\". Московиси, който говори на форум на европейския бизнес в Брюксел (European Business Summit), предупреди и за \"бунт\" в еврозоната заради икономическите различия между юга и севера, които Еврокомисията иска да изглади.Страните от ЕС, с изключение на Великобритания и Дания, са задължени да въведат еврото, но няма краен срок за това, припомня \"Ройтерс\".Общественото мнение в държавите извън еврозоната често е срещу присъединяването към единната валута. Противопоставянето е силно и във Великобритания, Чехия, Швеция, Дания и България, докато унгарците, хърватите и румънците в по-голямата с част са благоразположени към валутния съюз, отбеляза \"Ройтерс\".В Полша 57 процента от анкетираните са против еврото, сочат данни от Евробарометър, публикувани през декември. Варваша ще започне да дебатира дали да се присъедини към еврозоната, едва когато блокът стане стабилна и прозрачна единица, заяви миналата седмица Конрад Шимански, полският заместник-министър на външните работи, отговарящ за европейските въпроси, на форум, посветен на инвестициите в Централна и Източна Европа.Чешкият премиер Бохуслав Соботка обаче каза, че страната му трябва да определи дата за приемане на еврото и има \"амбицията да принадлежи към най-развитите европейски държави\". На същия форум Кшищоф Шчерски, старши съветник на полския президент Анджей Дуда, коментира, че ако да бъдеш в групата с най-бърза скорост в Европа се изисква едновременно членуване в шенгенското пространство, еврозоната и участие в разговорите за нова политика на сигурността в блока, то само Словакия и Словения биха изпълнявали всички критерии. Според него Румъния, България, Хърватия, Полша, Чехия и Унгария, както и балтийските страни, по различни причини, биха останали отвън.Коментарите на Шчерски се прибавят към безпокойството, изразявано на изток в ЕС, във връзка с идеята за \"Европа на скорости\", която печели все по-голяма подкрепа в Германия, Франция и други страни членки, откакто Великобритания реши да напусне блока.", "date": "2017.05.31", "title": "Еврокомисията излиза с предложения за разширяване на еврозоната"}
{"url": "http://www.dnevnik.bg/bulgaria/2017/05/31/2980650_gerb_i_bsp_produljiha_s_obidite_v_deklaracii/", "text": "Каранцицата и обвиненията между БСП и ГЕРБ продължиха в парламента под формата на декларации. Бившият син кмет на Пловдив Спас Гърневски отговори на  от петък, която беше прочетена от Антон Кутев и в която се прочетоха части от книгата на сегашния депутат от ГЕРБ Антон Тодоров за Бойко Борисов.\"От преливащия със злоба и откровен цинизъм текст на цяла България стана ясно, че нереформираната столетница още не се е отърсила от кошмара на изборната загуба. Още не е преглътнала поредната политическа плесница, с която избирателите отново я приземиха\", прочете Гърневски.\"Да, г-н Кутев, след 45 години комунистическа диктатура и 27 години лицемерен преход българският народ и особено младите поколения са наясно, че основните белези, основните характеристики, с които партията ви се отличава през всичките години на своето съществуване, са арогантността, наглостта, демагогията, двуличието, грабителството, а най–безспорните й качества са кръвта и насилието\", каза Гърневски.\"В декларацията си от петък се подразнихте от твърдението, че комунистическата партия е избивала невинни българи, така както са го правили и турците. Напълно съм съгласен с вас. Българските комунисти избиха цвета, елита на нацията ни, така както наистина никой друг не може да го направи, така както могат да го направят само истинските комунисти – да убиват българи без съд и справедливи присъди.След окупацията през 1944 г. комунистическата държава изгражда многократно повече концентрационни лагери за мъчения и убийства на достойни българи от самата нацистка Германия и нейния съюзник в началото на Втората световна война - болшевишкия Съветски съюз, взети заедно\", каза Гърневски. Според него проблемите на страната ни в икономиката, в социалната сфера, в демографията, здравеопазването, образованието, културата и останалите сектори на обществения живот са плод на десетилетия вървене в обратната на нормалното човешко развитие посока.Той припомни, че от окупацията на България през 1944 до днес – 2017, ни делят 73 години. \"В цели 63 от тях с явни или коалиционни правителства е управлявала вашата комунистическа партия с три поколения дейци: Първото – безродници и убийци, които със сопи и куршуми налагат дивашкия комунизъм – днес заклеймен и обявен за престъпен; Второто – синовете им, партийната номенклатура, която разграби държавата, а след ноември 1989 г. се превъплъти в ролята на строител на съвременния капитализъм с отвратителния олигархичен вариант по руски образец;Третото поколение – достойните внучета, днес от лявата страна в парламентарната зала демагогски ни проповядат социална справедливост, морал и нравственост. Е, как няма да сме най-бедната и изостанала страна в Европейския съюз\", каза Гърневски.\"Е, г-н Кутев, не се наемам да коментирам заклинанията ви от миналата седмица, че няма да допуснете ГЕРБ да управлява цели 30 години. Сигурен съм обаче, че с поведението ви от дните след изборите до днес вашата партия може да спечели избори само в Северна Корея или в Сибир. Не знам дали това ще е добре за народите в онези ширини, но поне в България най-после ще настане мир!\", завърши декларацията на ГЕРБ.Антон Кутев отговори пак в декларация от името на БСП, след като председателят на парламента Димитър Главчев не го остави да говори в лично качество. Той каза, че се е опитал да бъде толерантен миналата седмица.\"В тази книга се говори за връзката на Бойко Борисов с Цветелина Бориславова и Пашата\", каза Кутев. Той добави, че двамата с Корнелия Нинова никога не са били членове на БКП, но Бойко Борисов, Цецка Цачева и общо 18 души от ГЕРБ са били.\"Всяко едно решение на България може да има и лява, и дясна част. След 25 години преход ние трябва да търсим левите решения. Не съм говорил за лагерите, както не съм говорил за безочието на хората, които сменят по пет политически сили\", заяви Кутев. Той добави, че баща му е бил почтен човек и е бил заклет комунист.", "date": "2017.05.31", "title": "ГЕРБ и БСП продължиха с обидите в декларации"}
{"url": "http://www.dnevnik.bg/sviat/2017/05/31/2980648_trump_predlaga_mobilniia_si_nomer_na_svetovnite_lideri/", "text": "Американският президент Доналд Тръмп съветва световни лидери да го търсят направо на мобилния му телефон в разрез с дипломатическия протокол, съобщава агенция \"Асошиейтед прес\", цитирайки бивши и настоящи служители на администрацията на САЩ.Подобна необичайна подкана поражда притеснение у експерти по сигурността, че разговорите на президента могат лесно да се подслушват от чужди правителства.Според източниците на агенцията Тръмп е дал мобилния си номер на премиера на Канада Джъстин Трюдо и на президента на Мексико Енрике Пеня Нието. Същото направил с френския президент Еманюел Макрон, когато разговарял с него по телефона след избирането му, според представител на Париж. Трюдо вече се е възползвал от възможността да се свърже с американския държавен глава, твърдят служителите.Идеята държавни лидери да не използват телефонна линия с висока степен на сигурност, за да общуват помежду си, не е чужда за Тръмп, който не скрива недоверието си към официалните канали на общуване. Достъпните за американските президенти телефони в Белия дом и в лимузината на държавния глава обаче предпазват комуникациите от подслушване в степен, каквато не осигуряват дори мобилните телефони на правителството, отбелязват експерти по сигурността.През 2013 г., след като информацията на Едуард Сноудън беше публикувана, германският канцлер Ангела Меркел научи, че  от американските съюзници. \"Ако сте Макрон или лидерът на която и да било държава и получите мобилния номер на президента на САЩ, би могло да се предположи, че ще го предадете на разузнаването си\", твърди Ашли Дийкс, професор по право в Университета на Вирджиния и бивш правен съветник по политически и военни въпроси в Държавния департамент на САЩ.Самият Тръмп отправяше миналата година обвинения към опонента си в кандидатпрезидентската кампания , че е използвала  като държавен секретар, и настояваше, че тя не бива да получава достъп до класифицирана информация, защото тя може да се използва от чужди служби. Американският президент обаче също се превърна в мишена на подобни действия, след като части от разговорите му с австралийския премиер Малкълм Търнбул, мексиканския президент и  се оказаха достъпни за медиите.", "date": "2017.05.31", "title": "Тръмп предлага мобилния си номер на световните лидери"}
{"url": "http://www.dnevnik.bg/bulgaria/2017/05/31/2980643_bulgariia_moje_da_zapochne_da_izrabotva/", "text": "България може да започне да изработва свои бойни машини за сухопътните войски. Това обяви пред \"Нова телевизия\" вицепремиерът и министър на отбраната Красимир Каракачанов. Той уточни, че са нужни около 340 нови бронетранспортьора, които можело да бъдат купени, но това щяло да струва много по-скъпо на държавата.\"Проектите за модернизация на армията трябва да се движат успоредно. Добре е да бъде ангажирана и българският военнопромишлен комплекс, когато се харчат парите на данъкоплатците. Така те остават в икономиката ни\", допълни Каракачанов.Той добави, че все още се правят анализи дали страната ще може да започне да изработва свои бойни машини. Не се знае и колко би струвал един бронетранспортьор, като се чака мнението на командващите сухопътните войски. Тъй като България нямала традиция в производството на бойни самолети, Каракачанов каза, че такива ще трябва да се купят.\"Има три предложения – американският F-16, \"Юрофайтър\" и шведският \"Грипен\", заяви военният министър.По думите му  Изплащането на закупената техника пък можело да става на по-малки вноски за по-дълго време.Каракачанов добави, че дебатът в обществото дали да има задължителна военна служба е показал, че това е важна тема. Според него е важно мнението на гражданите и заради това идеята за доброволна военна служба няма да бъде реализирана към момента. Въвеждането на военно обучение в училищата пък щяло да стане след съгласуване с Министерството на образованието и науката.", "date": "2017.05.31", "title": "България може да започне да изработва бронетранспортьори за своите нужди, обяви Каракачанов"}
{"url": "http://www.dnevnik.bg/biznes/2017/05/31/2980633_izplashtaneto_na_pojizneni_pensii_ot_chastni_fondove/", "text": "Универсалният пенсионен фонд ще може да изплаща допълнителна пожизнена пенсия за старост една година преди да се навърши пенсионна възраст. Това предвиждат промени в Кодекса за социално осигуряване, които са публикувани за обществено обсъждане.Това обаче е само в случай че натрупаната сума по партидата на осигурения е достатъчна за пенсия, не по-малка от минималната за осигурителен стаж. Също така се запазва въведената забрана полът на осигурявания да не бъде актюерски фактор за определяне на размера на пожизнената пенсия за старост.Тъй като статистически жените живеят по-дълго, затова и тяхната месечна пенсия е по-ниска. Това изменение се прави с цел съобразяване с европейската директива за постепенното прилагане на принципа за равното третиране на половете в сферата на социалното осигуряване.Комисията за финансов надзор публикува за обсъждане през август миналата година промени, които трябваше да бъдат подложени на гласуване при предишния кабинет, но заради подадената оставка това не се случи. Някои от тях са запазени и в сега предлагания проект, а други са отпаднали, пише в днешния си брой .Други промени, които се предлагат с текстовете, са свързани с инвестициите, които могат да правят пенсионните фондове с парите на осигурените. Дружествата няма да може да делегират управление на инвестиционен портфейл на друга компания, специализирана в тази дейност.В предишния вариант на измененията, който Комисията за финансов надзор публикува, имаше цяла нова глава по темата, припомня изданието.Сегашните текстове дават възможност на дружествата да купуват дял до 20% от дадена емисия ценни книжа. Подобно е положението и с инвестирането в колективни инвестиционни схеми.За да са част от управителния съвет на пенсионни дружества, мениджърите трябва да имат минимум 5 години професионален опит във финансовата сфера.", "date": "2017.05.31", "title": "Изплащането на пожизнени пенсии от частни фондове да започва по-рано, предвиждат промени"}
{"url": "http://www.dnevnik.bg/citat_na_deniia/2017/05/31/2980638_citat_na_denia_bsp_moje_da_specheli_izbori_ili_v/", "text": "Това заяви депутатът от ГЕРБ и бивш син кмет на Пловдив Спас Гърневски в декларация от името партията.", "date": "2017.05.31", "title": "Цитат на деня: БСП може да спечели избори или в Северна Корея, или в Сибир"}
{"url": "http://www.dnevnik.bg/politika/2017/05/31/2980682_kabinetut_naznachi_novi_oblastni_upraviteli_na_ruse_i/", "text": "На днешното си заседание Министерският съвет реши да назначи нови областни управители на Русе и Добрич, съобщиха от правителствената пресслужба. От заеманите до момента длъжности са освободени съответно Стефко Бурджиев и Детелина Николова.Галин Григоров става областен управител на Русе. Той е магистър по мениджмънт на търговската дейност в Стопанската академия на Свищов. Преди да бъде назначен на поста, е бил експерт \"Финансови и стопански операции\" в частна фирма.Красимир Кирилов пък става областен управител на Добрич. В последните години той е бил зам. главен счетоводител във \"ВиК Добрич\" АД. И Кирилов е завършил висшето си образование в Свищов, като е магистър по икономика.Новите областни управители са от квотата на \"Обединени патриоти\". Григоров е общински в Русе от ВМРО, а Кирилов е бил лидер на младежката организация на същата партия в Добрич.", "date": "2017.05.31", "title": "Кабинетът назначи нови областни управители на Русе и Добрич"}
{"url": "http://www.dnevnik.bg/bulgaria/2017/05/31/2980674_nadprevarata_za_sudebniia_suvet_ot_kvotata_na/", "text": "Надпреварата за съдебния съвет от квотата на парламента започна с приемането на правилата за провеждане на избора. Депутатите трябва да излъчат 11 от 25-те членове на кадровия орган на Темида. Номинации ще могат да се правят до 21 юни, а изборът вероятно ще е в началото на септември.Петгодишният мандат на Висшия съдебен съвет (ВСС) изтича на 3 октомври. По закон новият състав трябва да бъде избран месец преди това, но за председателя на правната комисия в Народното събрание този срок е инструктивен.В момента текат изборите за другите 11 членове на съвета от квотата на магистратите (следовател, четирима прокурори и шестима съдии). Вече има избран един следовател - шефът на Националното следствие Евгени Диков. Тази събота ще станат известни и четиримата обвинители, а в средата на юни и шестимата съдии. От квотата на магистратите членовете се избират пряко на общи събрания.,че за избран се смята кандидатът, получил 2/3 от гласовете, или повече от 160 гласа. При разположението на политическите партии в Народното събрание в момента това означава, че ще трябва да бъде постигнат консенсус между управляващите от ГЕРБ и БСП, или и с ДПС.Освен това беше прието, че е възможно да се стигне и до балотаж. Това ще се случи, ако повече кандидати получат необходимия брой гласове, между тях се провежда балотаж. За избран се смята този, който е получил най-много гласове, но не по-малко от 2/3 от общия брой на народните представители. За първи път при тази процедура номинациите ще се правят за конкретна колегия на съвета.", "date": "2017.05.31", "title": "Надпреварата за съдебния съвет от квотата на парламента започна"}
{"url": "http://www.dnevnik.bg/sviat/2017/05/31/2980656_snimka_na_denia_skandinavskite_lideri_pokazaha_na/", "text": "Снимката с футболна топка, на която позират премиерите на пет северноевропейски държави, може да изглежда съвсем тривиална. Тя всъщност е необичайно хумористично послание към американския президент Доналд Тръмп, египетския му колега Абдел Фатах ас Сиси и саудитския крал Салман бин Абдулазиз ас Сауд.По време на  в чужбина, което , тримата бяха заснети как полагат ръце върху светещо кълбо по време на церемонията за откриване на център за борба срещу естремизма в Рияд.С този жест, често изпълняван от лошите герои в комиксите и киното, и заради специфичното осветление в залата те неволно се превъплътиха от злодеи от фантастични филми, които се борят, за да завладеят света.Кадрите от церемонията  с терористичната организация \"Хидра\" от комикс вселената на \"Марвъл\", с палантирите на Саурон и Саруман от \"Властелинът на пръстените\" и с епизод на \"Стар трек\" от 1968 г.На среща в норвежкия град Берген по-рано през май премиерите на Швеция, Дания, Норвегия, Финландия и Исландия създадоха собствена версия на снимката. Eрна Солберг, премиерът на Норвегия,  във \"Фейсбук\" като коментар над двете изображения: \"Кой управлява света? Рияд срещу Берген.\"\"Не знам какво са си мислели тези на горната снимка. На долната са петима северноевропейски премиери, които държат топка с целите на устойчивото развитие. Надяваме се, че те ще бъдат пътна карта за бъдещето.\"", "date": "2017.05.31", "title": "Снимка на деня: Скандинавските лидери показаха на Тръмп \"кой управлява света\""}
{"url": "http://www.dnevnik.bg/bulgaria/2017/05/31/2980672_pravitelstvoto_izteglia_ot_parlamenta_doklada_za/", "text": "Правителството реши да оттегли внесения за разглеждане в Народното събрание  през 2016 г., реши на днешното си заседание кабинетът. Той беше одобрен от служебното правителство през април.Сред констатациите в него беше и тази, че българските въоръжени сили вече само частично са в състояние да изпълняват задачите си. Като аргумент за изтеглянето на доклада се посочва, че той представлява и ангажимент на редовно избран парламент и изпълнителна власт за бъдещото осъществяване на политиките в областта на отбраната на страната.\"След проведените предсрочни парламентарни избори се налага извършването на нов, задълбочен преглед на документа и неговото повторно внасяне в актуализиран вид за разглеждане от страна на правителството и Народното събрание\", се казва още в съобщението от правителството.Докладът ще бъде оттеглен по-малко от две седмици след като , че е нужна редакция на документа, защото в сегашния си вид внася смут в армията и съмнения в обществото.", "date": "2017.05.31", "title": "Правителството изтегля от парламента доклада за състоянието на армията"}
{"url": "http://www.dnevnik.bg/sport/2017/05/31/2980589_manchestur_junaited_e_nai-cenniiat_klub_v_evropa/", "text": "Манчестър юнайтед\" е най-ценният футболен клуб в Европа със стойност малко над 3 млрд. евро, показва анализ на одиторската компания KPMG. В основата на изследването са разгледани бизнес показатели от сезон 2014-2015 и 2015-2016, като са взети предвид договори за телевизионни права, финансово състояние, популярност, спортен потенциал и собственост на стадионите.В анализа са включени общо 32 клуба. В тройката влизат двата водещи испански отбора \"Реал\" (Мадрид) и \"Барселона\". Шест от челната десетка са представители на Висшата лига.Авторът на доклада Андреа Сартори обясни, че се забелязва ръст във футболната индустрия през последната година. Според него в основата са интернационализацията на търговските сделки, които клубовете сключват, бумът при телевизионните права, инвестициите в частни спортни съоръжения и устойчивите модели на управление.Сартори допълни, че по отношение на медийните права Висшата лига е далеч напред, но останалите водещи първенства на континента имат добре изградени стратегии да се борят за вниманието на привържениците по света.\"Манчестър юнайтед\" е първият клуб, чиято стойност в годишната класация на KPMG надхвърля границата от 3 млрд. евро. Разликата с \"Реал\" (Мадрид) остава малка, а с над 2 млрд. евро в челото се нареждат \"Барселона\" и \"Байерн\".Тази година първите десет преминават границата от 1 млрд. евро. За сравнение - в миналогодишния доклад клубовете в тази графа бяха с два по-малко. \"Тотнъм\" изпревари ПСЖ и влезе в десетката.", "date": "2017.05.31", "title": "\"Манчестър юнайтед\" е най-ценният клуб в Европа, показа анализ на KPMG"}
{"url": "http://www.dnevnik.bg/sviat/2017/05/31/2980723_suzdateliat_na_android_pusna_sobstvena_marka_smartfoni/", "text": "Анди Рубин, един от създателите на мобилната операционна система \"Андроид\", пусна на пазара собствена марка смартфони. Днес той представи компанията си Essential Products, която ще продава смартфони висок клас и гласов домашен асистент, съобщава \"Ройтерс\".Смартфонът използва операционната система \"Андроид\". Той е с голям дисплей - 5.7 инча, титаниево и керамично покритие и две камери - 13 и 8 мегапиксела. Като допълнителен аксесоар смартфонът има и 360-градусова камера, за която компанията казва, че е най-малката, създавана досега. Ще се продава в САЩ на цена от 699 долара, което го поставя директно до високия клас смартфони на Apple и Samsung, отбелязва \"Ройтерс\".Днес компанията представи и гласовия си асистент Home. Устройството ще разпознава глас и образи и ще комуникира с домакински уреди като лампи и термостати директно през домашната мрежа, вместо да изпраща информация към външни сървъри. Home се конкурира с гласово управляваните Echo на \"Амазон\" и Google Home, които използват гласовите услуги съответно Alexa и Google Assistant.От Essential посочват, че устройството ще позволи на потребителите да изберат между Alexa, Google Assistant или Siri (на Apple). Ройтерс отбелязва, че докато \"Амазон\" и \"Гугъл\" разпространиха софтуерите си, необходими за домашните гласови асистенти, Apple все още не е направила това.", "date": "2017.05.31", "title": "Създателят на Android пусна собствена марка смартфони"}
{"url": "http://www.dnevnik.bg/politika/2017/05/31/2980751_pravitelstvoto_izbra_novi_predsedateli_na_dve_durjavni/", "text": "Кабинетът назначи нови председатели на две държавни агенции. Това стана на днешното редовно заседание на Министерския съвет, съобщиха от правителствената пресслужба.За ръководител на Държавната агенция за метрологичен и технически надзор беше избран Петър Горновски. Той заменя на поста Валтер Василев, който изпълняваше временно длъжността, след като предишният председател на агенцията Александър Манолев стана зам.-министър на икономиката. Досега Горновски беше главен секретар на Българския институт по метрология.Държавната агенция за българите в чужбина също има нов председател. Това е Петър Харалампиев. Той заменя на поста временно изпълняващия длъжността Димитър Владимиров. Предишният ръководител на агенцията Борис Вангелов беше освободен по негова молба, тъй като беше избран за депутат.От декември 2014 г. досега Петър Харалампиев е заместник областен управител на област София. Той е бил и изпълнителен директор и член на управителния съвет на фондация \"Българе\". Харалампиев е лидер на национално движение \"БГ патриот\", което е част от коалицията \"Обединени патриоти\".", "date": "2017.05.31", "title": "Правителството избра нови председатели на две държавни агенции"}
{"url": "http://www.dnevnik.bg/bulgaria/2017/05/31/2980757_bsp_poiska_ostavkata_na_predsedatelia_na_parlamenta/", "text": "БСП поиска оставката на председателя на Народното събрание Димитър Главчев и внесе в деловодството на парламента необходимите за това подписи. Според лидера на БСП Корнелия Нинова Главчев не изпълнява правилника на Народното събрание и не наказва народните представители, че отправят заплахи, думи, които увреждат доброто име, и непристойно поведение.\"Г-н Главчев не взема отношение, когато от трибуната се случва това, и то от политическата партия, която представлява\", каза Нинова. Според нея парламентът не работи вече шеста седмица, защото правителството и мнозинството нямали управленска и законодателна програма, а проектите на БСП не се гледали дори в комисиите.По това време ГЕРБ чете декларации пълни с омраза и конфронтация, които целят да прикрият управленската им немощ, каза Нинова и цитира \"небългарска социалистическа партия\", \"клахте българите, както и турчин не ги е клал\".Главчев отговори, че ако трябва да е необходимият виновник за това да работи парламентът, той е готов да се жертва.", "date": "2017.05.31", "title": "БСП поиска оставката на председателя на парламента Димитър Главчев"}
{"url": "http://www.dnevnik.bg/morski/2017/05/31/2980736_festivalut_varnalit_predstavia_nai-dobroto_ot/", "text": "\"Писателите като читатели\" - така е наречена срещата на трима от най-популярните български писатели Георги Господинов, Теодора Димова и Захари Карабашлиев с варненската им публика. Тя ще се състои тази вечер от 18 ч. в Аулата на Икономическия университет в града, а събитието е част от програмата на първия Международен литературен фестивал . Той е организиран от община Варна и е фокусиран върху детската и юношеска литература.Официалното откриване ще се състои в 14 ч. днес, а в програмата, която ще продължи до 3 юни, ще участватна .Координатор на проекта е писателят Захари Карабашлиев. \"Четенето трябва да стане нещо, което търсим, за което говорим, с което изкушаваме децата, каза той при представянето на събитието. Не можем да чакаме децата да отидат при литературата, трябва литературата да отиде при децата. Те трябва да видят, че книгите, които четат, се пишат от живи хора, някои от тях ще са им интересни, други скучни, но трябва да ги провокираме\", каза още Карабашлиев.Сред останалите участници са Константин Трендафилов, Юлия Спиридонова, Зорница Христова, Радостина Николова и създателят на проект \"Златна ябълка\" Димитър Петров.Специално за \"ВарнаЛит 2017\" на първото си пътуване из страната ще пристигне и проектът на поета Илиян ЛюбомировПоетът пристига във Варна с мобилната с книжарница за съвременна българска литература. С нея той ще да пътува из България през летните месеци, \"за да запали нови читатели по любимите си книги\". Илиян Любомиров ще представи на 1 юни от 17 ч. и специалния си гост Константин Трендафилов, автор на хитовия роман \"Затворисърце\" и на стихосбирката \"За кого се сещаш, когато се сещаш за някого\".За 1 юни, Деня на детето, е планирано събитието, на което писателят Георги Господинов ще разкаже как се е появила детската му книга \"Сватби на животни и неща\", написана заедно с дъщеря му Рая. Срещата ще се състои в регионалната библиотека \"Пенчо Славейков\" във Варна.Същият ден от 15 ч. в кнжарница \"Сиела\" във Фестивалния и конгресен център във Варна Димитър Петров от Студио \"Змей\" ще представи своя късометражен анимационен филм \"Легенда за първия кукер\" и ще разкаже повече за предстоящия сериал и за книгите от проекта \"Златната ябълка\".които ще вземат участие във \"ВарнаЛит 2017\", са Сали Грийн от Великобритания, американците Стефан Пастис, Кийра Кас и Рашел Мийд, както и Тадей Голоб от Словения.Сали Грийн е автор на поредицата \"Полулош\", която е преведена на 47 езика, а Стефан Пастис е създал хитовата поредица комикси за \"Тими Провала\".Срещите с Кайра Кас, автор на aнтиутопичната поредица \"Изборът\" и Рашел Мийд, станала известна с поредицата си \"Академия за вампири\" се преминат като видеоразговори, организирани в арт зоната \"На тъмно\" на ул. \"Стефан Стамболов\" 2 във Варна. Те са планирани за 2 юни от 15 и 18 ч.На същото място и в същия формат, но на 3 юни, ще се състои срещата савтор на бестселър поредиците \"Нивганощ\" и \"Илумине\".Сред най-интересните участници във фестивала са и влогърите Емил Конрад и Стан.Дебютният роман на YouTube звездата Стан, познат в социалните мрежи и като inStanT, щебъде представен на 2 юни пак в книжарница \"Сиела\" във Фестивалния и конгресен център във Варна.На 3 юни от 11 ч. Емил Конрад ще представи в центъра комедийния си спектакъл \"Изкуството дабъдеш мързелив\".На фестивала \"ВарнаЛит\" ще бъде посветено и поредното издание на литературното предаване на БНТ \"Библиотеката\", което ще бъде излъчено от Варна на 3 юни.В рамките на проекта 20 съвременни литературни творци ще влязат в 30 варненски училища. Специална програма е предвидена за училището, специализирано за деца със зрителни проблеми във Варна, както и за училищата в кварталите с преобладаващо ромско население.Повече информация и пълната програма за фестивала може да бъде открита на сайта .", "date": "2017.05.31", "title": "Фестивалът \"ВарнаЛит\" представя най-доброто от съвременната литература за деца"}
{"url": "http://www.dnevnik.bg/kultura/2017/05/31/2980380_zritelite_shte_pripoznaiat_neshto_bulgarsko_v/", "text": "Спектакълът \"Сервантина\" на испанската театрална трупа \"Рон Лала\" ще гостува в Театър \"Азарян\" на 4 юни от 19.30 ч.\"Гледал съм много представления на трупата, но най-много съм се смял на това\", каза културният аташе на Кралство Испания Хайме Ермира на пресконференция за испанската културна програма у нас през юни. То ще представлява пътешествие в света на Мигел де Сервантес, като използва хумор, поезия, ритъм и музика, добави той.Това ще е вторият спектакъл на \"Рон Лала\" в България, като трупата е гостувала у нас и преди две години с представлението Somewhere in Quixote (\"Някъде в Кихот\"). Миналият им успех в София накарал организаторите да резервират по-голяма зала за тазгодишното събитие.\"Може да припознаете нещо българско в спектакъла, спомена Ермира. Когато бяха тук преди две години, те се влюбиха в София и пожелаха да включат нещо в сегашното си представление.\"Спектакълът \"Сервантина\" ще е на испански език, но ще има субтитри на български. Билетите са на цена от 12 и 15 лева.Другото събитие, което беше обсъдено на пресконференцията, беше първото турне на Националния балет на Испания у нас, което ще премине през София на 7 юни, Русе на 10 юни и Варна на 14 юни.40-членната трупа ще бъде акомпанирана от жива музика за спектакъла си от 4 части - \"Болеро\", Ritmos, Soleá del Mantón и Alento. Хореографи на представлението са Алберто Лорка, Бланка дел Рей, Рафаел Агилар и артистистичният директор на балета Антонио Нахаро.Ермира каза, че е изключително трудно да се съберат тези две събития заедно със  на едно място дори в Мадрид.", "date": "2017.05.31", "title": "Зрителите ще припознаят нещо българско в испанския спектакъл \"Сервантина\""}
{"url": "http://www.dnevnik.bg/bulgaria/2017/05/31/2980759_cvetanov_poiskal_sudiia_miroslava_todorova_da_mu_plati/", "text": "За казуса с разноските на Цветанов става ясно от акт на Пловдивския районен съд, който оставя без разглеждане молбата на адвокатите му да бъдат платени от Мирослава Тодорова, обяснява Медиапул.На 20 февруари 2017 Софийският окръжен съд е отменил оправдателната присъда на Пловдивския съд и е прекратил делото поради изтекла давност, но не се е произнесъл по въпроса за разноските. Адвокатът на Цветанов се обръща към Пловдивския районен съд, оттам обаче прехвърлят отново казуса към Софийския окръжен съд.За отбелязване е, според юристи, че изтичането на давността само по себе си не може да попречи да продължи разглеждането на наказателно дело от частен характер:Същото се отнася и за имунитета му - той би могъл да се откаже от него, както направи по някои от делата, които прокуратурата заведе срещу него. По делото на Мирослава Тодорова обаче Цветанов не посмя да се бори да чуе финално \"невинен\".", "date": "2017.05.31", "title": "Цветанов поискал съдия Мирослава Тодорова да му плати за адвокатската защита"}
{"url": "http://www.dnevnik.bg/bulgaria/2017/05/31/2980764_dojivotnata_prisuda_na_checi_za_ubiistvoto_na_iana/", "text": "Софийският апелативен съд (САС) призна Николай Русинов - Чеци за виновен за убийството на Яна Кръстева в Борисовата градина през 2011 г. Магистратите наложиха наказание на подсъдимия от 20 години затвор при първоначално строг режим. Решението не е окончателно и подлежи на обжалване или протест в 15-дневен срок.  Това се разбира от сайта на САС.Тричленният състав с председател Пламен Дацов и членове Татяна Грозданова и Петър Гунчев измени  от октомври 2014 г., с която Чеци бе осъден на доживотен затвор. Причината за намаляване на наказанието е, че апелативните магистрати са оправдали подсъдимия за квалификацията в обвинението, че е извършил престъплението \"в съучастие с неустановени по делото лица\" и с \"особена жестокост\". Русинов ще трябва да плати и съдебните разноски в размер на близо 3675 лв.Делото започна три пъти отначало пред втората съдебна инстанция. Първоначално апелативният съд постанови 19 години затвор за Русинов. През лятото на миналата година обаче  за ново разглеждане в Апелативния съд заради съществени процесуални нарушения и липсата на достатъчна яснота за автора на деянието.След това процесът започна наново, защото съдията докладчик Христина Михайлова излезе в продължителен болничен и на нейно място чрез системата заНиколай Русинов е в ареста от 27 април 2012 г., което време ще се приспадне от наложеното му наказание, се посочва още в съдебното решение. В началото на тази година Чеци поиска да излезе от ареста, но Апелативният съд не уважи молбата му.Видно от решението съдебно-медицинската експертиза е показала, че умъртвяването на Яна е станало чрез механична асфиксия - удушаване, чрез притискане на тялото и дихателните отвори.Най-значимото нараняване, което тя получила, било счупено ребро, което станало заради притискане, но не и заради нанасянето на удари.\"Следователно в разглежданата хипотеза не се установяват множество и значителни по сила удари, които самостоятелно да са причинили сериозни и болезнени наранявания и увреждания, от което да се направи извод за наличието и проявяването на една необуздана и безсмислена (в рамките на извършеното умишлено деяние) агресия на дееца\", аргументират се магистратите.По делотоКоето съдът приема като допълнително основание, че деянието не може да се квалифицирано като извършено с \"особена жестокост\".\"В тази насока, в подкрепа на обвинителната теза не са събрани конкретни доказателства, поради което така повдигнатото обвинение остава в сферата на предположението\", се посочва в съдебното решение. По делото няма доказателства, че Русинов е има контакт с други хора, след като е напуснал заведението, в което е бил преди убийството.Според съда не може да се приеме за доказано по несъмнен начин, че убийството е извършено от Чеци в съучастие с други само въз основа на иззетите косми, които според заключението на експертизата принадлежат на други двама души, неустановени до момента. Магистратите посочват, че мястото, където е намерено тялото на Яна Кръстева е нестерилна и замърсена среда, в която \"са видни следите от неизвестно по време човешко присъствие - извод, който се налага от откритото на същото място шалте, пластмасови бутилки от кока-кола и други боклуци\".\"Тази среда обективно създава възможност върху тялото на пострадалата да се закрепят и косми от друго лице, пребивавало на мястото по неустановено време\", посочва още съдът.Яна Кръстева беше убита на 9 юли 2011 г. в Борисовата градина. Тялото ѝ бе намерено няколко дни по-късно, а Чеци беше задържан половин година след убийството.Първоначално той беше неоткриваем и беше обявен за национално издирване. Русинов се включи в скайп разговор с Мартин Карбовски няколко седмици след това. Впоследствие той беше задържан за кратко на летище София и след това освободен. Първоначално арестуван беше Пламен Трифонов, който прекара четири месеца в ареста, а впоследствие прокуратурата свали всички обвинения, защото нямаше никакви доказателства срещу него.Разследващите се насочиха към Русинов, след като излязоха резултатите от международно изследване на намерените по тялото на Яна косми. Тогава се разбра, че два от тях са на Русинов и той призна, че двамата са имали сексуален, но доброволен контакт, след което Чеци си е тръгнал, като оставил момичето да спи в храстите.", "date": "2017.05.31", "title": "Доживотната присъда на Чеци за убийството на Яна Кръстева бе намалена на 20 години затвор (обновена)"}
{"url": "http://www.dnevnik.bg/sport/2017/05/31/2980683_fenovete_na_levski_boikotirat_macha_s_cherno_more/", "text": "Организираните фенове на \"Левски\" обявиха, че ще бойкотират последния домакински мач за сезона. Днес сините посрещат \"Черно море\" от 20.00 часа в двубой от последния кръг в първата шестица, а сектор \"Б\" на \"Герена\" ще остане празен, обявиха от Националния фенклуб на привържениците.\"Бездушниците на терена нямат нашата подкрепа и са срам за фланелката, която носят\", се казва в изявлението на сайта на НКП. От фенклуба все пак призовават всички привърженици \"да подкрепят вековния клуб от секторите А и В\".В неделя част от феновете реагираха много остро на втората поредна загуба с 0:3 от ЦСКА и след последния съдийски сигнал атакуваха играчите. Те взеха фланелките на част от тях, а капитанът Веселин Минев дори беше ударен. По-късно привържениците се събраха на \"Герена\", за да искат обяснение на играчите и ръководството.Спортният директор Даниел Боримиров заяви днес, че разбира гнева на феновете, и им се извини за слабото представяне. Той обаче каза, че по никакъв начин не толерира поведението им спрямо футболистите.\"Ще разговарям със стюардите, защото \"Левски\" им плаща. Това нещо трябва да се прекрати и повече да не се случва. Всички ни боли, но все пак тези футболисти играят за \"Левски\", за да радват привържениците. Аз като директор се извинявам на феновете, но като клуб няма да толерираме подобно поведение\", каза той на пресконференция при .\"Трябва да гледаме какво се прави в Европа и да вървим към изграждането на такива отношения между клуб и привържениците. Ще направим среща, на която да изясним всичките тези неща\", допълни спортният директор на \"Левски\".В същото време Боримиров отново даде уверение, че Николай Митов ще остане старши треньори и през следващия сезон. По думите му до една седмица ще стане ясно и дали бившият нападател на ЦСКА Серджиу Буш ще акостира на \"Герена\".\"Искаме до началото на подготвителния период (11 юни) треньорът да има желаните играчи. Може един-двама да закъснеят, не искаме да бързаме. Когато вземем даден играч, той трябва да повиши качеството на състава\", обясни Боримиров.", "date": "2017.05.31", "title": "Феновете на \"Левски\" бойкотират мача с \"Черно море\", Боримиров ще прави среща с тях"}
{"url": "http://www.dnevnik.bg/sport/2017/05/31/2980782_sinia_bulgariia_postavi_ultimatum_na_spas_rusev_-/", "text": "Tръстът на привържениците \"Синя България\" постави ултиматум на собственика на \"Левски\" Спас Русев да се срещне с представителите на организацията до края на настоящия сезон. В противен случай тръстът ще се възползва от правото си да свика общо събрание като миноритарен акционер в клуба.\"На срещата, на която г-н Русев беше поканен от тръста и за която беше потърсено съдействие от изпълнителния директор на клуба Красимир Иванов, ще се обсъдят въпроси, свързани с управлението на клуба, финансовата му стабилност и стратегията за развитие на представителния отбор\", заявиха от \"Синя България\". Ако срещата не се осъществи и се стигне до свикване на общо събрание, на него тръстът ще предложи за гласуване смяна на Русев като член на надзорния съвет заради \"липса на контрол върху управлението\".Друга от точките в дневния ред, които \"Синя България планира, е стартиране на процедура за превръщането на \"Левски' в публично акционерно дружество. Подобни планове бяха заявени още след връщането на Васил Колев като председател на тръста.\"Управителният съвет на тръста взе решение да изпрати официално писмо до изпълнителния директор Красимир Иванов с въпроси, свързани с финансовото състояние и управление на клуба, в което очаква конкретни отговори съгласно закона и в качеството си на миноритарен акционер\", допълват от \"Синя България\". ", "date": "2017.05.31", "title": "\"Синя България\" постави ултиматум на Спас Русев - среща или общо събрание"}
{"url": "http://www.dnevnik.bg/politika/2017/05/31/2980777_mareshki_poiska_deklarirane_na_homoseksualen_i/", "text": "Лидерът на \"Воля\" Веселин Марешки предложи депутатите да декларират \"хомосексуален конфликт на интереси\". Това стана между партии в декларации и от парламентарната трибуна.\"Преди седмица всички ние подадохме декларации за конфликт на интереси и понеже много хора си позволиха коментари. От името на парламентарната група призоваваме освен икономическия конфликт на интереси да бъде записано да се обявява хомосексуален конфликт на интереси, конфликт поради зависимост от алкохол и наркотични вещества\", каза Марешки, който е подсъдим, след като се отказа от имунитета си след искане от главния прокурор Сотир Цацаров.Няма да допусна отявлен хомосексуалист да ми задава въпрос къде имам право да бъда, добави Марешки, като вероятно имаше предвид реакциите срещу включването му в българската държавна делегация за среща с папа Франциск.Абсолютен цинизъм е такива хора да се подвизават във властта, някои от тях в Народното събрание, каза Марешки. Председателят на парламента Димитър Главчев го помоли да не споменава имена. \"Надявам се, както в декларацията на Антон Кутев, сами да се разпознаят или тихомълком да напуснат Народното събрание\", отговори му Марешки.", "date": "2017.05.31", "title": "Марешки поиска деклариране на хомосексуален и алкохолен конфликт на интереси"}
{"url": "http://www.dnevnik.bg/sviat/2017/05/31/2980785_kitai_arestuva_aktivist_razsledval_usloviiata_na_trud/", "text": "Активист, разследвал завод за обувки в Китай, работещ за търговския , е арестуван, а други двама са изчезнали. Това съобщи днес синдикално сдружение, цитирано от агенция \"Франс прес\" и БТА.От март насам тримата са проучвали условията за труд в ред фабрики, произвеждащи продукция за модната линия на дъщерята на американския президент, уточни за АФП централата на \"Чайна лейбър уоч\".Синдикалистите призоваха  да настои за освобождаването им пред китайските власти.Арестуваният активист Хуа Хайфън е работил под прикритие в завод от групата \"Хуацзян\" в централната китайска провинция Цзянси, посочи сдружението, базирано в САЩ. Обвинен е, че е записвал незаконно разговори, заяви ръководителят на асоциацията Ли Цян.  Тримата активисти са в неизвестност от неделя. Съпругата на Хуа Хайфън е била уведомен едва вчера по телефона от регионалните власти в Цзянси, че нейният мъж е задържан. За другите двама обаче не се знае нищо.За 17 години, изтекли от създаването ѝ, асоциацията \"Чайна лейбър уоч\" е осъществила \"безброй подобни разследвания без никакви проблеми\" и обвиненията на властите в Цзянси са абсолютно безпочвени, заяви Ли.\"Призоваваме президента Тръмп и самата , както и свързаните с нея брандове, да упражнят натиск, за да издействат освобождаването на нашите активисти\", добави той.Също като баща си , днес съветничка в Белия дом, увери, че временно е отстъпила на близки хора всекидневното ръководство на своите предприятия. Нейната модна къща няма собствено производство в Китай, но част от продукцията ѝ идва от фирми, произвеждащи в тази страна облекло, обувки и чанти, напомня АФП.", "date": "2017.05.31", "title": "Китай арестува активист, разследвал условията на труд във фабрики, работещи за Иванка Тръмп"}
{"url": "http://www.dnevnik.bg/sport/2017/05/31/2980840_pochina_bivshiiat_mejdunaroden_sudiia_bogdan_dochev/", "text": "Бившият футболист и международен рефер Богдан Дочев е починал в понеделник на 81-годишна възраст, съобщи Българския футболен съюз (БФС).Дочев остава в историята като част от съдийската бригада, която зачита скандалния гол с ръка на Диего Марадона в двубоя между Аржентина и Англия в четвъртфиналите на световното първенство през 1986 г.Дочев е роден на 26 юни 1935 г. във Варна. Като футболист е играл за местния \"Спартак\" (1958-1961 г.), столичния \"Левски\" (1961-1964 г.) и \"Кремиковци\" (1964-1966 г.). Бившият нападател има и две срещи за националния отбор.Веднага след края на състезателната си кариера Дочев става съдия. През 1977 г. той влиза в списъка на международните рефери на УЕФА. Като главен съдия има 148 срещи в А група и 47 двубоя в европейските клубни турнири.Най-голямото постижение в съдийската му кариера е участието в световните първенства през 1982 г. в Испания и през 1986 г. в Мексико. През 1982 г. е главен рефер на двубоя между Италия и Камерун (1:1) от груповата фаза.Четири години по-късно е страничен съдия от близката страна, когато Марадона отбелязва попадението с \"божията ръка\", което по думите на Дочев съсипва по-нататъшната му кариера.", "date": "2017.05.31", "title": "Почина бившият международен съдия Богдан Дочев"}
{"url": "http://www.dnevnik.bg/politika/2017/05/31/2980802_v_ministerstvoto_za_bulgarskoto_predsedatelstvo_na_es/", "text": "Новото Министерство за българското председателство на Съвета на ЕС ще има 70 служители и ще използва за нуждите си сградата на НДК, която ще бъде и основният домакин на събитията по време на самото председателство. Това се разбира от устройствения правилник на ведомството, приет днес от правителството.Бюджетът на ведомството за 2017 г. ще е 3 млн. лева, които ще са за сметка на намаляване на разходите по бюджета на Министерския съвет.Администрацията на министерството е структурирана в четири дирекции – две в общата и две в специализираната администрация. Общата численост на персонала е 70 щатни бройки. Основната дейност по подготовката и провеждането на българското председателство ще се осъществява от двете специализирани дирекции - \"Подготовка и провеждане на председателството\" и \"Комуникация и пресцентър\".Администрацията ще използва за нуждите си части от сградата на НДК - четири кабинета на първия етаж в главната сграда на НДК и спомагателна зала към зала 3. За целта правителството възложи на министър Лиляна Павлова да сключи с НДК договор за учредяване на безвъзмездно право на ползване върху части от сградата на НДК за срок до 31 декември 2018 г.", "date": "2017.05.31", "title": "В Министерството за българското председателство на ЕС ще работят 70 чиновници"}
{"url": "http://www.dnevnik.bg/biznes/2017/05/31/2980846_krasimir_purvanov_shte_predstavliava_durjavata_v/", "text": "Заместник-министърът на енергетиката Красимир Първанов, предложен за поста от \"Обединени патриоти\", е новият представител на държавата в надзорния съвет на \"Лукойл Нефтохим Бургас\" АД, съобщиха от ресорното министерство.Той е избран от акционерите на редовното годишно общо събрание на дружеството днес в Бургас, допълват от ведомството.За работата си като член на надзорния съвет на \"Лукойл Нефтохим Бургас\" АД Красимир Първанов няма да получава възнаграждение. Промените влизат в сила след вписване на решенията в Търговския регистър към Агенцията по вписвания.Чрез своя представител в надзорния съвет държавата е собственик на т.нар. златна акция в \"Лукойл Нефтохим Бургас\" АД, която дава специфични права. Така държавата може да участва при взимането на важни решения в дружеството, като например промяна на предмета на дейност, прехвърляне на дружеството на трето лице, съкращаване на щата и други. Държавата притежава 1 акция Клас А с особени права от капитала на дружеството на основание чл. 226 от Търговския закон. Текстът му дава основание всеки акционер да може да упълномощи лице, което да го представлява в общото събрание. ", "date": "2017.05.31", "title": "Красимир Първанов ще представлява държавата в \"Лукойл Нефтохим Бургас\""}
{"url": "http://www.dnevnik.bg/sviat/2017/05/31/2980843_jivotut_produljava_siriiski_rejisyori_snimat_seriali/", "text": "Гръм от експлозия стряска обитателите на Дамаск и хората се стичат в очакване да видят кръвопролитие. Но става ясно, че взривът е специален ефект - просто се снима телевизионен сериал.Минути преди това режисьорката Раша Шарбатги, грабнала мегафона, въдворява тишина, преди да започне обратното броене до експлозията.Надошлите зяпачи откриват на площад \"Армус\" в центъра на сирийската столица кола, избухнала в пламъци, и човешки тела, прострени на паважа. Някой мърмори разочаровано, открил, че страховитият взрив е само сцена от \"Шок\", последният сериал на Раша Шарбатги.Няколко сирийски творци черпят вдъхновение от, взел над 320 000 жертви от март 2011 г., независимо че войната е свила производството на телевизионни програми. \"Шок\" е сред сериалите, излъчвани по време на едномесечния мюсюлмански пост -, и радостно посрещани от зрителите след ифтара (вечерята, прекъсваща постенето) по залез слънце.\"Доскоро сериалите се изчерпваха с любовни истории, комедии и исторически поредици. Малко бяха филмите за всекидневието - всеки искаше да се откъсне от\", обяснява Шарбатги.\"От три години насам търсех убежище в любовните филми, но човек не може все да бяга от реалността. И реших тази година да заснема поредица, директно свързана с кризата\", споделя тя.\"Шок\" разказва за отвличанията и хората, изчезнали по време на конфликта. Действието се развива на фона на битки, смърт и разрушения. \"Никак не бе лесно да го направим, но не и по-трудно от всекидневния ни живот\", уверява тя.  снабдява кинотворците с жизнен материал, но същевременно ограничава възможностите им. Някои много търсени навремето снимачни площадки са станали твърде опасни, а редица актьори са в чужбина и не могат да се върнат \"по икономически, политически причини и съображения за сигурност\", посочва Шарбатги.Телеиндустрията е в упадък и заради обезценяването на сирийската лира, съчетано с икономически спад. Режисьорът Самир Хюсейн е избрал да снима своя сериал \"Фауда\" (\"Хаос\") в квартала Касаа - през него и съседния Джобар минава важен фронт, разделящСамир описва този \"хаос\" чрез \"трудностите, внасяни от конфликта в любовните връзки и човешките отношения\". Снимачният екип е превърнал местна къща в свой временен щаб - едната стая служи за гримьорна на актьорите, в друга се снимат сцени от филма.Прозорците остават отворени, за да не се изпочупят стъклата в случай на бомбардировка. \"Площадките, където снимахме преди войната, вече са недостъпни днес\", пояснява Самир Хюсейн пред прозорец с изглед към Джобар.Някои режисьори избират местности, опустошени от войната - като Ахмад Ибрахим Ахмад, заснел последния си филм \"Ма Уард\" (\"Розова вода\") в Дарая, недалеч от Дамаск. Докато трае снимачният период през 2016 г., битките между  не спират; накрая, през август, правителствените войски отвоюват Дарая, където цари разруха.\"Транснационални компании пръскат хиляди долари, за да пресъздават сцени на разрушения или бойни полета - ние обаче не харчим нито цент, декорите са си истински\", казва той. \"Глухият артилерийски тътен във филма, звуците от престрелки също са истински\", добавя Ахмад.Други обаче отказват да търсят вдъхновение във войната. Четвъртият сезон на \"Таук ал банат\" (\"Огърлиците на момичетата\") е заснет в Яфур, на 20 км западно от Дамаск. Действието се развива през 40-те и 50-те години, а уличките на Яфур са досущ като тези в Дамаск по онова време. \"Тук не се чуват нито оръдейни гърмежи, нито експлозии\", отбелязва актьорът Рашид Асаф, облечен с традиционни сирийски дрехи.И казва, че за него е удоволствие да играе в сериал, сякаш пренасящ хората в друг свят: \"Вече им е писнало от военни истории. Те искат да се забавляват по време на рамазана, а не да им се напомня за всички трагедии.\" /БТА", "date": "2017.05.31", "title": "Животът продължава: Сирийски режисьори снимат сериали на фронта"}
{"url": "http://www.dnevnik.bg/bulgaria/2017/05/31/2980853_kabinetut_otpuska_novi_800_hiliadi_leva_za_goliamata/", "text": "Правителството отпуска нови 800 хиляди лева за консервационни и реставрационни дейности в археологическия резерват \"Ранносредновековен град Плиска\". Решението беше взето на днешното заседание на кабинета.От съобщението на правителствената информационна служба става ясно, че парите ще се използват за консервация и реставрация на обектите \"Свещения кладенец\" (Аязмото), \"Баптистерия\" (Кръщелната) и \"Ротондата\" на територията на археологическия резерват.Публичните средства, отделени до момента от правителството за , стават общо 2.4 млн. лв, показва справка на Министерството на финансите за \"Дневник\". Според данните това е петият и най-голям транш по проекта от юли 2014 г. до сега.Цялостната реставрация по сметките на един от големите идеолози на проекта - Божидар Димитров, ще излезе към 7 милиона лева, но ясни планове откъде ще дойдат парите засега няма.", "date": "2017.05.31", "title": "Кабинетът отпуска нови 800 хиляди лева за голямата базилика в Плиска"}
{"url": "http://www.dnevnik.bg/politika/2017/05/31/2980831_reformatorite_pitat_prezidenta_kanil_li_e_putin_za/", "text": "Писмо до президента Румен Радев с питане дали е  за патрон за честванията за 3 март изпратиха от Реформаторския блок. Писмото, подписано от Петър Москов, има и втори въпрос: \"Предложено ли е националният празник да се проведе и под патронажа на президента на Руската федерация?\"\"Смисълът на патронажа е покровителство. Считаме, че е неуместно една от символните дати на българското освобождение и независимост да бъде свързвана с покровителство от страна на други държави\", пишат от блока. В писмото се напомня, че честванията по повод 140 години от Освобождението на България ще съвпаднат с българското председателство на Съвета на ЕС на фона на много противоречия и нерешени проблеми между Европейския съюз и Русия. Това ще даде лош знак към нашите партньори от европейския и евроатлантическия съюз, смята Москов.\"В контекста на манипулативното интерпретиране на исторически факти, свързани със създаването и разпространението на българската писменост от страна на президента на Русия, считаме, че поканата за провеждане на националния празник под егидата на политици, които изопачават основни исторически факти, формиращи българската национална идентичност, е предателство на националния интерес\", пише още в писмото.Идеята Путин да бъде поканен в България по повод годишнината от руско-турската война лансира президентът от 2002 до 2012 г. . Той уточни, че след една такава визита ще се \"отпушат икономическите отношения\" между двете страни.В първото си интервю за българска медия като държавен глава , че с Путин ще са патрони на тържествата за 140-тата годишнина от Освобождението\".", "date": "2017.05.31", "title": "Реформаторите питат президента канил ли е Путин за патрон на 3 март"}
{"url": "http://www.dnevnik.bg/bulgaria/2017/05/31/2980851_i_mujete_v_armiiata_da_mogat_da_polzvat_maichinstvo/", "text": "Да се дадат равни възможности на жените и мъжете военнослужещи да използват родителски отпуск – това предвиждат промени в Закона за отбраната и въоръжените сили на Република България, предложени от правителството.В момента според Закона за отбраната и въоръжените сили жените военнослужещи ползват в пълен обем правата, свързани с използването на различни видове отпуски за отглеждане на малко дете. Военнослужещите мъже обаче могат да ползват само някои от тези видове отпуск, и то при смърт, тежко заболяване на майката или когато сами се грижат за отглеждане на детето.Предлаганата редакция предоставя възможност на мъжете военнослужещи да ползват родителски отпуск при условията и реда на общото трудово законодателство.Поправката е свързана с европейска директива от 2010 г. Транспонирането ѝ в закона ще предотврати започване на наказателна процедура срещу страната за нарушение на европейското законодателство.", "date": "2017.05.31", "title": "И мъжете в армията да могат да ползват майчинство предлага кабинетът"}
{"url": "http://www.dnevnik.bg/sviat/2017/05/31/2980865_ot_goliamo_mnozinstvo_na_mei_do_pobeda_za_korbin_-_kak/", "text": "Седмица преди британските избори  преднина на премиера Тереза Мей според проучванията отслаби паунда и увеличи притесненията дали тя ще спечели с огромното мнозинство, което се очакваше само преди месец. Британската валута падна с 1.5 процентни пункта спрямо долара след проучване на YouGov, според което тя може да остане без абсолютното мнозинство, което й позволява да управлява самостоятелно.Част от изследванията от последните седмици ѝ даваха мнозинство от над 100 места в британския парламент (консерваторите имат едва 12) и сочеха, че тя може да достигне преднината на Маргарет Тачър от 144 места през 1983 г. или дори да достигне тази на Тони Блеър от 1997 г., който получи мнозинство от 179 места. Според проучване на YouGov, публикувано в сряда, е възможно Мей дори да загуби 20 места и така да има по-малко от 326, необходими за правителство.Вотът  ще бъде решаващ за това дали Мей или нейният основен опонент, лидерът на лейбъристите Джеръми Корбин, ще управлява Великобритания, втората най-голяма европейска икономика, по време на преговорите за напускане на Европейския съюз. Именно заради Брекзит Мей свика предсрочните избори в опит да си издейства по-голяма свобода в преговорите, да спечели време, за да се справи с последиците и да утвърди позициите си сред консерваторите. Тя пое поста не след парламентарен вот, а след оставката на Дейвид Камерън заради резултата на референдума през юни миналата година.На фона на колебаещите се проучвания \"Ройтерс\" предлага обобщение на сценариите, които финансовите пазари анализират като възможен резултат от изборите.Британският паунд отбеляза голям скок, когато Мей свика изборите, тъй като инвеститорите залагаха на идеята, че значителната ѝ преднина в проучванията ще ѝ осигури голямо мнозинство, и това намали несигурността по въпроса дали тя ще има нужния мандат, за да преговаря с ЕС от името на Великобритания и впоследствие успешно да прокара сделката в парламента.С извънредните избори се измества и датата на следващия планиран вот – той трябва да се проведе през 2022 г., а не през 2020 г., както предвиждаше предишният график. Великобритания трябва формално да напусне ЕС и след това Мей, ако отново стане премиер, ще има не една, а три години, за да приложи на практика сделката за Брекзит и да намали евентуалния политически риск, който крие осъществяването ѝ.По-голямо мнозинство би ѝ позволило и по-голяма гъвкавост в отношенията с Брюксел. Сегашният подход дава приоритет на теми като миграцията и търговията пред достъпа до единния европейски пазар.Първоначалните прогнози за убедителна преднина засилиха и паунда, който миналата седмица скочи до най-високата си стойност за последните осем месеца – 1.3048 долара.\"Сити банк\" обяви, че мнозинство от над 100 места намалява риска от хаотично напускане ан ЕС, но намалява и шанса Великобритания да остане част от единния пазар на ЕС. \"Напоследък мислим, че при голямо мнозинство за консерваторите, което ще даде тежест на плана за \"твърд, но гладък\" Брекзит, намаляващият риск от несигурност може да поведе съотношението паунд-долар към 1.34 в краткосрочен план\", казват стратези от \"Сити\" в бележка от 19 май.Преднината на консерваторите рязко намаля, след като Мей обяви план да накара възрастните гласоподаватели . Корбин увеличи подкрепата за себе си заради предложения като ренационализация и по-високи данъци за богатите. Въпреки че повечето проучвания все още дават сигнал, че премиерът ще получи по-голямо от сегашното мнозинство от 12 депутати, спечелено от Камерън, намаляващата разлика между подкрепата за нея и Корбин може да доведе до предимство, много по-малко от 100 места.Анализатори от банковия сектор казват, че това няма да повлияе на основните сценарии, които помогнаха на паунда през поледния месец, но е възможно той да падне и под сегашните си нива. \"Корелацията беше много ясна през последния месец: колкото по-голямо е (очакваното) мнозинство, толкова по-добре се справя паундът\", казва Адам Коул от \"Ар Би Си кепитъл маркетс\" (RBC Capital Markets) в Лондон. \"Сегашната цена отговаря на мнозинство от над 100 (места) и първата реакция при и резултат от 50 до 100 (депутати повече за Мей) ще бъде тя да намалее.\"Ако Мей не подобри значително резултата на Камерън от 2015 г., изборната ѝ авантюра ще се окаже провал. Тя ще има по-малка възможност да прокара реформите, необходими за Брекзит, през парламента, а позициите ѝ, , ще са по-слаби. Обратната теза гласи, че с по-малко възможности за маневри у дома тя ще успее да отхвърли компромиси, предлагани от Брюксел, и да си издейства по-добра сделка, знаейки, че преговарящите в Брюксел не биха искали Мей да изпълни заплахата си .За инвеститорите вероятно ще преобладава несигурността за това дали ще има сделка за Брекзит и как ще изглежда. \"Потенциалната зависимост на Мей от малцинства като привържениците на \"твърдия Брекзит\" или на оставането (в ЕС) би увеличило риска от \"хаотичен Брекзит\", но и шанса за много \"по-мек\" Брекзит, отколкото тя иска в момента\", обяви \"Сити\".Според банката реакцията в краткосрочен и средносрочен план би била спад на паунда до 1.20 долара, но с потенциала стойността му да се увеличи до 1.50 долара, ако политическата ситуация се промени по начин, който принуди Мей да смекчи исканията си за Брекзит.Ако нито една партия не спечели мнозинство, пазарите ще трябва да се справят със значителна несигурност за това кой ще формира следващото правителство и какви компромиси ще трябва да прави евентуалният министър-председател, за да получи подкрепа от другите партии. През 2010 г., когато либералдемократите бяха балансьорите във властта, пазарите реагираха на несигурността, като продаваха паунди. Този път изборът им ще е още по-неясен, тъй като либералдемократите ще са много по-слаби, а проевропейската Шотландска национална партия вероятно ще има повече влияние.Позицията на консерваторите за Брекзит и в по-малка степен други вътрешнополитически въпроси като бюджетните икономии не предполагат те да могат да си намерят коалиционен партньор, желаещ да работи с тях. Така правителство, водено от лейбъристите, ще е най-вероятният сценарий на парламент без мнозинство.Според \"Джей Пи Морган\", независимо от несигурността, подобен резултат би могъл да поведе паунда нагоре. \"Парламент без мнозинство в по-нормални обстоятелства би могъл да се разглежда като крайно неблагоприятен за паунда\", каза анализаторът Пол Медиеси в бележка, разпространена до медиите във вторник и изпратена на клиенти миналата седмица. \"В света след референдума (за Брекзит) обаче всички политически развития трябва да се разглеждат през призмата на Брекзит и може да се твърди, че парламент без мнозинство, осъществил или предложил възможността за коалиция около \"по-мек Брекзит\" на левоцентристките партии... всъщност може да е положителен за паунда.\"Ясна победа за Корбин – който за по-малко от две години начело на лейбъристите не се ползва с добър рейтинг и управлява разединена партия, в която имаше опит за пуч срещу него – може да принуди много инвеститори да променят концепцията си както за Брекзит, така и за фискалната прогноза.Историята показва, че паундът отслабва при пи-добри резултати за лейбъристите според проучванията. \"В случай на подобно \"политическо земетресение\" незабавната реакция ще е рязък спад за паунда. В този сценарий бихме предположили, че рискът за съотношението паунд-долар може да достигне 1.10 долара\", обяви \"Сити\" по-рано този месец.В дългосрочен план анализатори от редица банки подчертават потенциала както за повече заеми, които да финансират икономическите стимули, така и по-голяма вероятност Корбин да договори по-близка търговска връзка с ЕС, отколкото би направила Мей. \"В началото паундът може да пострада заради наклоняването на Великобритания към лявата част на политическия спектър и очакванията на инвеститорите за разходи на базата на дефицит\", отбелязаха анализатори от японския финансов холдинг \"Номура\". \"Същевременно заради по-високата доходност, която бихме очаквали, и надеждите за мек Брекзит – или въобще да няма Брекзит – това в крайна сметка ще подкрепи валутата\", казват те.", "date": "2017.05.31", "title": "От голямо мнозинство на Мей до победа за Корбин - как британските избори ще повлияят на Брекзит"}
{"url": "http://www.dnevnik.bg/zdrave/2017/05/31/2980774_tjutjunousheneto_sred_uchenicite_v_evropa_se_uvelichava/", "text": "Тревожно пада възрастовата граница на пропушване и расте делът на младите хора, които пушат в Европа. От 25% пушещи младежи между 15 и 24 години през 2014 г., делът им е нараснал на 29% през 2017 г.Това отбелязва европейският здравен комисар Витенис Андриукайтис по повод днешния . показа, че България е водеща по този показател с 28.8% от българските ученици, употребяващи тютюн и тютюневи изделия. В групата между 13 и 15 години повече от половината български подрастващи вече са опитвали цигара.Ранното пропушване е сериозен проблем, защото е доказано, че ако тютюнопушенето не започне в ученическа възраст, вероятността това да се случи по-късно е много по-малка, коментират от Националния център по обществено здраве и анализи (НЦОЗА). Същевременно и шансът възрастен пушач да се откаже от цигарите е толкова по-малък, колкото по-рано е пропушил, така че превенцията на пушенето сред подрастващите трябва да е приоритет в борбата с цигарите.Високите цени на тютюневите изделия, спазването на забраните за тютюнопушене, задължителното здравно образование в училищата могат да помогнат за това, смятат от здравната служба. Националното сдружение на общопрактикуващите лекари в България пък участва на европейско ниво в разработването на приложение, което да помага при отказването на цигарите, както и провежда проучване дали електронните цигари имат ефект в процеса.. Тютюнопушенето е фактор за един от три смъртни случая при хора във възрастовата група от 30 до 44 години и за всеки втори в групата от 45 до 59 години. Над една пета (23%) от преждевременната смърт при мъже се дължи на заболяванията, които са доказано свързани с цигарения дим, и около една десета при жените, обобщават от НЦОЗА.Най-показателна в мрачната статистика е заболеваемостта от рак на белия дроб, който в 82% от случаите е свързан с продължително тютюнопушене или излагане на тютюнев дим. През 2015 г. от това са починали над 3500 българи, като от тях мъжете отново са четири пъти повече от жените.По наблюденията на Световната здравна организация, подобна , където попада България. Според статистиката за Европейския съюз страната ни е на второ място по масовост на навика с 36% пушачи сред населението. Лидер е Гърция с 37%, а на челните места са също и Франция и Хърватия (36% и 35%).", "date": "2017.05.31", "title": "Тютюноушенето сред учениците в Европа се увеличава"}
{"url": "http://www.dnevnik.bg/biznes/2017/05/31/2980858_kachestvoto_na_hranite_da_se_obosnovava_medicinski/", "text": "Трябва да се определят ясни и категорични критерии за качество на храните и да се намери институционално и законодателно решение за неговата правна рамка. Това каза Десислава Танева - председател на парламентарната комисия по земеделие, храни и гори, при откриването на на кръгла маса \"Информиран ли е българският потребител за качеството на храните\".Форумът е организиран от Съюза по хранителна промишленост под патронажа на Българската агенция по безопасност на храните. Целта му е да бъдат обсъдени задълженията на българските производители за правилното информиране на потребителите, за нови европейски практики за контрол на качеството на храните.За да може потребителят да направи информиран избор, определението за качествена храна трябва да бъде обосновано медицински. Информираният избор чрез описание на съдържанието на продуктите вече не е достатъчно и трябва да се надгради със стандарти за качество, е мнението на Танева.\"За тях трябва да помисли държавата и подготвяният нов Закон за храните, който трябва да заработи от юли, ще даде правната рамка в тази насока\", посочи председателят на земеделската комисия.В противен случай по думите й лесно може хората да станат жертва на медийната манипулация и на вредни реклами. \"Когато не сме осигурили обективна медийна среда, страдат и потребители, и производители\", каза още тя, цитирана от БТА.Десислава Танева коментира, че стандартите - доброволни и браншови, за качество трябва много ясно да са аргументирани от медицинска гледна точка с безусловни критерии за това. По този начин потребителите няма да са така силно повлияни от различните \"експертни\" и често противоречащи се едно на друго становища, от медийния натиск и рекламите, каза Десислава Танева.Задължение на производители и преработватели е да произвеждат качествени храни, заяви Светла Чамова - председател на Съюза по хранителна промишленост\".\"Когато говорим за храни, толкова верни и неверни информации излизат в публичното пространство, че не знаем как да реагираме\", коментира тя. Чамова посочи, че често разпространяваните неистини по отношение на храните отблъскват потребителите от \"българското\", и най-важно - хората заболяват от новата болест орторексия (неистов стремеж към здравословно хранене), която може да доведе до пълен отказ от хранене.", "date": "2017.05.31", "title": "Качеството на храните да се обосновава медицински, предлага Десислава Танева"}
{"url": "http://www.dnevnik.bg/sport/2017/05/31/2980781_ludogorec_bi_mogul_da_igrae_evromachovete_si_v_razgrad/", "text": "\"Лудогорец\" може да приеме всички мачове от европейските клубни турнири през следващия сезон в Разград, заяви изпълнителният директор на шампионите Ангел Петричев. За да стане това възможно, \"Лудогорец\" трябва да завърши ремонта на сектор В до средата на юли.Във вторник на \"Лудогорец арена\" е минала комисия от УЕФА, за да направи оценка.Ако строителството на новата трибуна завърши до 45 дни и отборът се класира, УЕФА ще даде разрешение на \"Лудогорец\" да играе и мачовете си от групова фаза на Шампионска лига или Лига Европа в Разград. Досега тимът приемаше съперниците си в плейофния кръг и групите на Националния стадион \"Васил Левски\".\"Има две важни условия – да се класираме и да изградим сектор В до средата на месец юли. След това комисията ще дойде и ще провери дали всичко е направено според плановете. Представителите на УЕФА ни казаха, че на един от терените на базата \"Гнездо на орли\" могат да се играят мачове от предварителните кръгове на Лига Европа\", коментира Петричев пред \"Гонг\".Заместник изпълнителният директор на БФС Павел Колев каза пред \"Дневник\", че ключова в случая би била оценката на втората комисия, която ще мине по-късно.в края на февруари и първоначално обяви срок между 8 и 9 месеца. Ако успее да го завърши до средата на юли, ще го направи предсрочно.Проектът предвижда ВИП ложата да се измести в новия сектор, а настоящият ВИП, който е в сектор А да бъде трибуна за медиите.Единствено стадиони от четвърта категория на УЕФА могат да приемат мачове от групите на Шампионска лига или Лига Европа.Шампионите получиха \"Лудогорец арена\" на концесия за 35 години. Според договора . Президентът на \"Лудогорец\" Александър Александров заяви преди време, че строежът на сектор В ще струва около 8-9 милиона лева.През ноември 2014 г. собственикът на \"Лудогорец\" Кирил Домусчиев каза, че е готов да изгради наново целия стадион, ако държавата се включи с 20% от инвестицията. Впоследствие държавата отпусна средствата за трибуна \"Моци\", която беше открита през 2015 година.", "date": "2017.05.31", "title": "\"Лудогорец\" би могъл да играе евромачовете си в Разград, ако завърши сектор В до 45 дни"}
{"url": "http://www.dnevnik.bg/bulgaria/2017/05/31/2980855_pusheneto_uvelichava_bednostta_tvurdi_svetovnata/", "text": "Тютюнопушенето убива повече от 7 милиона души всяка година и струва на домакинствата и правителствата в глобален план над 1.4 трлн. щатски долара от разходи за здравеопазване и загуба на производителност. Тези данни публикува Световната здравна организация по повод днешния Ден без тютюнев дим.Всяка година от 1988 г. насам на този ден медици от цял свят се включват в кампаниите за намаляване на тютюнопушенето. Тази година мотото на кампанията е\"Тютюнът заплашва всички ни\", казва генералният директор на Световната здравна организация д-р Маргарет Чан. Тютюнът увеличава бедността, намалява ефективността на икономиките, става причина за лош хранителен избор на домакинствата и замърсява въздуха.\"Тази година акцентът в кампанията срещу тютюнопушенето е поставен върху заплахата, която тютюневата индустрия представлява за устойчивото развитие на всички страни, като застрашава здравето на хората и тяхното икономическо благополучие.Според доц. д-р Диана Петкова, председател на Българското дружество по белодробни болести,както при възрастните, така и при децата. \"Това означава, че както лекарите, така и институциите, но и обществото не са си свършили работата, казва Петкова. Световните статистики показват, че в трудни периоди на развитието, особено за държави, които имат проблеми в икономиката, тютюнопушенето е отдушник или псевдоспасителен модел, към който се придържат част от хората. Но те трябва да знаят, че този избор е неправилен и утежнява още повече и финансовото, и здравословното им състояние.\"Петкова каза още, че има различни световни програми и модели за спиране на пушенето, които са познати и у нас, но същественото е това да започне да се възприема като задача на държавата и обществото. Едва тогава според нея ситуацията би могло да бъде променена. \"Борбата на неправителствените организации и на лекарите е факт, но надали би довела до сериозен успех, ако няма масови кампании, ако нямаи ако проблемът не бъде поставен на необходимата висота, твърди Диана Петкова.Докладът на СЗО \"Тютюнът и въздействието му върху околната среда\" посочва смущаващи факти за въздействието на този продукт върху природата. Тютюневите отпадъци например съдържат над 7000 токсични химикала, които отравят околната среда, включително канцерогени. Емисиите на тютюнев дим замърсяват околната среда с хиляди тонове канцерогени, токсични вещества и парникови газове. Това са ив световен мащаб. Цигарените угарки представляват 30-40% от всички елементи, събрани при почистване на бреговете и градовете.Тютюнът застрашава жените, децата и поминъка на населението и е свързан пряко с бедността. Около 860 милиона възрастни пушачи живеят в страни с ниски и средни доходи. Много проучвания показват, че в най-бедните домакинства разходите за тютюневи изделия често представляват повече от 10% от общите разходи на домакинствата, т.е. остават по-малко пари за храна, образование и здравеопазване.Между 60% и 70% от работниците в тютюневата промишленост са жени, които са в тесен контакт с опасни химикали. Тютюнопушенето е фактор при развитието наОт Световната здравна организация смятат, че данъчното облагане може да бъде мощен инструмент за контрол на тютюна. Правителствата събират годишно приходи от акцизи в размер на приблизително 270 млрд. долара, но това може да се увеличи с над 50%, генерирайки допълнително 141 млрд. щатски долара, просто чрез увеличаване на данъците върху цигарите с едва 0,80 долара на пакет във всички страни. Идеята е повишените приходи от данъчно облагане на тютюна да засилят мобилизацията на местните ресурси, като създадат фискално пространство, необходимо на страните да отговорят на приоритетите за развитие по програмата за 2030 г.Мерките за действие са посочени в Рамковата конвенция на Световната здравна организация за контрол на тютюнопушенето, която цели до 2030 г. да се намали с 1/3 преждевременна смърт от незаразни болести, включително сърдечни и белодробни заболявания, рак и диабет, за които употребата на тютюн е ключов рисков фактор.", "date": "2017.05.31", "title": "Пушенето увеличава бедността, твърди Световната здравна организация"}
{"url": "http://www.dnevnik.bg/bulgaria/2017/05/31/2980896_sled_godina_zabaviane_mediiniiat_regulator_zapochva_da/", "text": "Съветът за електронни медии (СЕМ) обяви процедура за избор на генерален директор на Българската национална телевизия.Кандидатите имат срок до 30 юни да подадат документите си, се разбира от съобщение на сайта на регулатора. Новата процедура включва четири етапа - формално разглеждане на документите за допускане на кандидатите до участие, разглеждане по същество, изслушване и избор. Изслушванията на допуснатите кандидати ще се проведат на 31 юли и 1 август, а изборът на нов генерален директор ще бъде направен на 2 август.Вторият и последен мандат на сегашния генерален директор на държавната телевизия Вяра Анкова изтече още през август 2016 г. Оттогава медийният регулатор отлага избора на шеф на БНТ, като . На заседание в края на ноември миналата година , като гласуваха единодушно \"въздържал се\" при обявяването на процедурата.Членът на СЕМ Иво Атанасов днес коментира, цитиран от БТА, че очаква конкурс, в който да победи известен с професионализма си кандидат, \"а не кандидат, който \"ни е известе́н\".Бетина Жотева отбеляза, че членовете на СЕМ са се подготвяли дълго и добре за процедурата. \"Убедена съм, че няма човек от СЕМ, който би се възпротивил на старта на тази процедура именно защото ние се готвихме доста добре\", посочи и Мария Стоянова.", "date": "2017.05.31", "title": "След година забавяне медийният регулатор започва да търси генерален директор на БНТ"}
{"url": "http://www.dnevnik.bg/sport/2017/05/31/2980882_oshte_trima_ruski_atleti_poluchiha_razreshenie_da_se/", "text": "Международната федерация по лека атлетика (IAAF) даде разрешение на още трима руски спортисти да се състезават под неутрален флаг. Това са копиехвъргачката Вера Ребрик, състезателката на 400 метра гладко бягане Ксения Аксьонова и състезателката на 400 м с препятствия Вера Рудакова.Ребрик е европейска шампионка за жени от 2012 г. и световна за девойки от 2008 г. Аксьонова има златен медал от европейското през 2010 г. с щафетата. Рудакова има световна и европейска титла при девойки, както и злато от европейския младежки олимпийски фестивал.С тях общият брой имащите право да се състезават под неутрален флаг руски лекоатлети става 15. По-рано разрешения получиха Анжелика Сидорова, Кристина Сивкова, Алексей Сокирский, Данийл Циплаков, Яна Смердова, Сергей Шубенков, Сергей Широбоков, Олга Мулина, Илия Мудров и Мария Кучина.През 2016 г. разрешение беше дадено на обявените за национални предателки в родината си Юлия Степанова и Дария Клишина. Клишина беше единственият руски лекоатлет на олимпийските игри в Рио де Жанейро, докато Степанова не беше допусната заради предишно допинг провинения.Разрешението важи за всички международни турнири под егидата на IAAF. Всички останали руски лекоатлети засега остават със забрана за международно участие. през ноември 2015 г., когато доклад на независима комисия на Световната антидопингова агенция (WADA) установи държавно организирана и спонсорирана схема за прикриване на положителни проби.IAAF съобщи, че от началото на годината са получени над 130 заявки от руски лекоатлети да се състезават под неутрален флаг. От тях 45 са били отхвърлени, а в момента се разглеждат още 27.", "date": "2017.05.31", "title": "Още трима руски атлети получиха разрешение да се състезават под неутрален флаг"}
{"url": "http://www.dnevnik.bg/zdrave/2017/05/31/2980872_dermatolozi_ot_vma_shte_konsultirat_bezplatno_za/", "text": "Специалисти от Клиниката по дерматология и венерология към Военномедицинска академия (ВМА) в София ще извършват безплатни профилактични прегледи за пигментни петна по лицето следващата седмица, съобщават от лечебното заведение.Консултациите ще се проведат на 8 и 9 юни 2017 г. (четвъртък и петък), между 10 и 13 ч., в кабинет 227 в поликлиниката на ВМА, но с предварително записан час.Предварителното записване става на телефони: всеки работен ден между 9 и 14 ч.)", "date": "2017.05.31", "title": "Дерматолози от ВМА ще консултират безплатно за пигментни петна по лицето"}
{"url": "http://www.dnevnik.bg/sviat/2017/05/31/2980864_sled_otpadaneto_na_tpp_vietnam_shte_tursi_dvustranno/", "text": "Сделки на стойност между 15 и 17 млрд. долара се очаква да подпишат Виетнам и САЩ днес, по време на посещението на премиера Нгуен Суан Фук във Вашинтон. Фук ще бъде първият лидер от Югоизточна Азия, срещнал се с американския президент Доналд Тръмп.Виетнам, който е управляван от същото комунистическо правителство, което разгроми САЩ във войната преди 40 години, е доста необичаен избор за първа среща на регионален лидер с новия американски президент.Връзките между двете държави се нормализираха през 1995 г., така че начеващите отношения са сред най-новите за Америка. В последните години обаче двете страни усилено се ухажват поради бързия темп на  и взаимните безпокойства от китайските териториални претенции в Южнокитайско море.Според виетнамски политически експерти премиерът Фук се надява да се върне у дома със споразумение за засилено сътрудничество в областта на сигурността и нови търговски сделки.\"Убеден съм, че двустранната търговия ще е една от основните теми в дискусиите\", каза директорът на виетнамския държавен Централен институт за икономическо управление Нгуен Дин Кунг и добави, че базираната на износа икономика на страната му се нуждае от по-голям достъп до американския пазар.В отсъствието на споразумението за свободна търговия, известно като  (ТТП), което би премахнало митата за виетнамския износ за САЩ,\"След като г-н Тръмп реши да се оттегли от ТТП, Виетнам заговори за възможност за договаряне със САЩ на ново двустранно споразумение\", отбеляза той. Макар Китай да е най-големият търговски партньор на Виетнам, САЩ са най-голямата износна дестинация за Ханой с експорт за 39 милиона долара през 2016 г.Дейвид Браун, пенсиониран американски дипломат, който е служил във военновремененпрез 60-те години на миналия век, а през 2005 г. се върнал във Виетнам като консултант по околната среда и университетски лектор, предполага, че на срещата вероятно ще бъде обсъдена някакъв вид търговска сделка.\"Много възможно е Тръмп и Фук да обявят, че висши търговски представители ще проучат евентуално двустранно търговско споразумение, но не очаквайте подробности\", каза той и добави, че в правителството на Тръмп има съветници, които се отнасят с подозрение към търговията на САЩ с разчитащи основно на износ страни като Виетнам.Виетнамският икономист Нгуен Куанг А, бивш директор на вече несъществуващия Институт за изследване на развитието и известен радетел за политически реформи, изтъкна, че е много важно да се повдигне въпросът за .Китай претендира за почти цялата територия на , което се явява ключов морски път и е смятано за богат на природни ресурси район. Неговите , които впрочем никога не са били официално определени, изглежда, включват обширни области отКакто Китай, така и Виетнам засилиха в последните години, а Китай милитаризира изкуствени острови. Правителството на Тръмп, както и това на Барак Обама преди него сериозно оспориха китайските претенции.Според Нгуен Куанг А Тръмп трябва да дефинира официална последователна политика, за да се противопостави на, които арбитражен съд в Хага обяви миналата година за невалидни съгласно международното право. \"Ако американското правителство не поддържа и не засили присъствието си там, сигурността в района ще бъде застрашена\", каза той.Продажбата на оръжие на Виетнам може да се окаже привлекателна и за двамата лидери, отбеляза Браун. \"Фук може да занесе на Тръмп \"подарък\", като изрази желанието на ВиетнамПродължаващата конфронтация на обаче може да накара Тръмп да избегне твърде сурова риторика относно Южнокитайско море, подчерта Браун.\"Той се нуждае от сътрудничеството на Китай по този проблем, така че Тръмп може да бъде посъветван да отговаря двусмислено на въпроси за положението в Южнокитайско море\", допусна бившият дипломат и добави: \"Само че двусмислието не е в стила му.\"Браун каза, че независимо от изхода на срещата посещението на Фук във Вашингтон ще е от голямо значение за виетнамския лидер. \"Това е голям момент за Фук, който, както всички днешни виетнамски ръководители, не е особено познат в САЩ\", допълни той.", "date": "2017.05.31", "title": "След отпадането на ТПП Виетнам ще търси двустранно търговско споразумение със САЩ"}
{"url": "http://www.dnevnik.bg/tehnologii/2017/05/31/2980917_nad_32_hil_sa_odobrenite_zaiavki_za_zashtiteni/", "text": "Общественият съвет по информационни технологии и управление на интернет към транспортното министерство одобри 32 хил. защитени интернет имена на кирилица, съобщиха от ведомството. Те са на географски и културни забележителности, както и на държавни и общински институции.Запазени са общи понятия като \"община\", \"област\", \"село\", наименования на политически партии и на държави. Резервирани са имена на върхове, езера, водопади, реки, планини и обекти на ЮНЕСКО. Списъкът съдържа още музеи, паметници, пещери, природни паркове и резервати. Заявени са интернет имена на кирилица на манастири, обичаи и ритуали като нестинарство и сурва, както и на курорти.2986 компании и частни лица също са изразили желание да регистрират общо 6900 интернет имена на кирилица. От 1 юни техните заявки ще бъдат анализирани, преди да бъдат регистрирани като интернет имена в домейна \".бг\".Общественият съвет тепърва ще реши дали да има специални изисквания към организациите, които биха искали да регистрират домейн \"деца.бг\". Според Центъра за безопасен интернет всеки трети потребител на онлайн пространството е под 18 години и затова трябва да има по-сериозни мерки за сигурност при регистриране на домейни на всички езици, които са свързани с деца.Първоначално срокът за регистрация на интренет имена на кирилица беше до 8 май, но заради големия интерес ", "date": "2017.05.31", "title": "Над 32 хил. са одобрените заявки за защитени интернет имена на кирилица"}
{"url": "http://www.dnevnik.bg/bulgaria/2017/05/31/2980923_plevneliev_se_obiavi_protiv_razsekretiavaneto_na/", "text": "Президентът на България (2012 - 2017 г.) Росен Плевнелиев изрази несъгласието си за разсекретяването на стенограмата от консултативната среща при държавния глава на 29 юни 2014 г. по повод КТБ и ситуацията във финансовия сектор.Плевнелиев декларира позицията си в отговор на получено от администрацията на президента Румен Радев писмо, съобщават от офиса на бившия държавен глава, цитирани от БТА. Той посочва, че банковата стабилност е един от ключовите елементи на националната сигурност и че въпреки изминалите почти три години от проведените консултации общественото мнение в страната е твърде чувствително по отношение на банковата система. Според Плевнелиев от тази гледна точка е  на информация за банковата система.Точно това е причината, поради която в редица закони е предвидено, че подобни данни са \"тайна\", не защото общественият интерес от тяхното узнаване е маловажен, а защото обществените интереси, които могат да бъдат накърнени в случай на нестабилност в банковата система, са в пъти по-големи, казва Плевнелиев. Той изтъква, че като един от основните гаранти за националната сигурност президентската институция е призвана да направи внимателно тази преценка.\"Искам още веднъж да обърна внимание върху важността на това именно  и в кризисни за страната моменти да намират решения\", пише президентът Плевнелиев. Ако подчиним този подход на търсенето на евтини медийни ефекти, рискуваме да загубим едно силно и проверено през годините демократично средство за преодоляване на най-тежките кризи, посочва още той.Преди седмица президентът . Той обаче посочи, че е изпратил писма до всички 20 участници в разговора да дадат писмено съгласие тяхното лично участие да бъде оповестено. От администрацията на държавния глава така и не изясниха какво ще се случи, ако някой от присъствалите не даде съгласието си за това. Очаква се .", "date": "2017.05.31", "title": "Плевнелиев се обяви против разсекретяването на стенограмата за КТБ"}
{"url": "http://www.dnevnik.bg/bulgaria/2017/05/31/2980944_prokurorskata_kolegiia_otkaza_na_supruga_na_sonia/", "text": "Прокурорската колегия на Висшия съдебен съвет (ВСС) отказа да премести обвинителя Веселин Найденов във Върховната касационна прокуратура. В момента той работи във Върховната административна прокуратура, която е същата по ранг.Решението бе взето с 10 \"за\", като главният прокурор Сотир Цацаров не присъства на заседанието, . Колегията се председателстваше от Румен Боев като най-старши, съобщи сайтът defakto.bg.Веселин Найденов, който е съпруг на Соня Найденова от съдийската колегия, която след като бе отстранена като представляващ съвета, стана част от т.нар. малцинство и нееднократно е критикувала Цацаров, е поискал да се премести, за да е натоварен с повече и по-съществена работа. Веселин Найденов често е споменаван от самия главен прокурор в споровете му с Найденова.Молбата му е била изпратена \"за становище\", след което Комисията по атестирането и конкурсите е предложила тя да не се уважава.\"Натоварването във ВАП е не по-малко, проблемите са достатъчно значими, а хората – три пъти по-малко\", обяви Румен Боев.Прокурорската колегия е решила още Милена Даскалова да бъде отстранена като зам.-шеф на районната прокуратура във Варна за три месеца. Това решение бе подкрепено със седем гласа \"за\". Трима не участваха в гласуването, като не станаха известни причините за това.Срещу Даскалова и шефа на прокуратурата във Варна Цветанка Гетова има по две образувани дисциплинарни дела – за натиск да се оттегли жалба за закана за убийство и Преди две седмици стана известно, че  двете прокурорки преди края на дисциплинарните производства срещу нея. Гетова бе командирована във Видин, а Даскалова в Монтана.", "date": "2017.05.31", "title": "Прокурорската колегия отказа на съпруга на Соня Найденова преместване в едната върховна прокуратура"}
{"url": "http://www.dnevnik.bg/sport/2017/05/31/2980962_venger_prepodpisa_s_arsenal_i_se_priceli_v_titlata/", "text": "Мениджърът на \"Арсенал\"  подписа нов договор. 67-годишният французин удължи контракта си до лятото на 2019 г., съобщи мажоритарният собственик на \"топчиите\" Стан Крьонке чрез официалния сайт на клуба.\"Нашата цел е да спечелим Висшата лига и останалите значими отличия в Европа. Арсен е идеалният човек, за да успеем да постигнем това. Той има страхотни резултати и ние го подкрепяме напълно\", коментира Крьонке., заяви, че гледа към бъдещето с оптимизъм и вълнение. \"Обсъдихме какво сме свършили добре и какво можем да подобрим. Имаме страхотна група от футболисти и с още няколко попълнения ще постигнем големи успехи\", каза французинът.Венгер води \"Арсенал\" от септември 1996 г., като в този период спечели три пъти титлата на Англия, седем пъти ФА къп и шест пъти \"Къмюнити шийлд\".В последните няколко месеца мнозинството от феновете на \"Арсенал\" се обявиха срещу мениджъра на тима и дори стартираха мащабна кампания, наречена \"Венгер аут\". Това доведе до бойкот на няколко мача и хиляди празни места на стадион \"Емиратс\". След победата срещу \"Челси\" във финала за ФА къп обаче напрежението спадна.Освен договора на Венгер \"Арсенал\" отчете и най-сериозните инвестиции в историята си. За последната година \"топчиите\" похарчиха 110 млн. паунда за нови футболисти и още 40 млн. паунда в подобряване на тренировъчната си база в Колни.", "date": "2017.05.31", "title": "Венгер преподписа с \"Арсенал\" и се прицели в титлата"}
{"url": "http://www.dnevnik.bg/sviat/2017/05/31/2981007_rusiia_otvurna_na_moldova_kato_izgoni_5_neini_diplomati/", "text": "Русия обяви реципрочна ответна мярка на изгонването на петима нейни служители от посолството в Кишинев, като в сряда обяви, че обявява за нежелани на своя територия петима души от посолството на Молдова. Това става в момент, когато проруският президент на страната Игор Додон е на посещение в Санкт Петербург.В се казва, че молдовците трябва да напуснат до 72 часа. \"Руската страна изрази надежда, че в Кишинев ще осъзнаят контрапродуктивността на своите неприятелски действия по отношение на Руската федерация и деструктивния характер на предприетата от молдовската страна крачка, който е в разрез с принципите на партньорство и взаимно доверие\", се казва в текста.Правителството изгони руснаците на 29 май с обяснението, че такава е препоръката на спецслужбите. Сред тях според местни и руски медии е и помощникът на военният аташе Александър Грудин, станал известен като вербовчик покрай ареста на бившия молдовски депутат Юрие Болбочану, обвинен в шпионаж и държавна измяна в полза на Русия.В понеделник Додон веднага обвини правителството, че действало по поръчка от Запада \"и дори отвъд океана\", и обяви, че категорично осъжда решението да бъдат гонени руски дипломати. Ден по-късно той каза, че би искал да обсъди въпроса с президента Владимир Путин, макар да няма правомощия да променя решението. Москва отвърна, че очаква Додон в Санкт Петербург на местния икономически форум с участието на Путин.Това е третата визита на молдовския президент в Русия, откакто спечели изборите на 13 ноември 2016 г. След среща с Владимир Путин в средата на март той бе единственият чуждестранен държавен глава, уважил Парада на победата на Червения площад на 9 май.Сега му бе оказана чест да произведе в 12 часа на обед топовен изстрел от Петропавловската крепост - традиция, датираща още от 1865 г.", "date": "2017.05.31", "title": "Русия отвърна на Молдова като изгони 5 нейни дипломати"}
{"url": "http://www.dnevnik.bg/sport/2017/05/31/2980927_grigor_dimitrov_stigna_tretiia_krug_v_parij_s/", "text": "Григор Димитров се класира за третия кръг на \"Ролан Гарос\" след убедителна победа над испанския ветеран Томи Робредо. Българският тенисист се наложи с 6:3, 6:4, 7:5 в двубой, в който показа изключително стабилна и концентрирана игра и не остави никакви шансове на съперника.Димитров сервираше много солидно, контролираше темпото на мача и доминираше почти във всяко разиграване, за да стигне до втората си победа от пет мача срещу 35-годишния Робредо.С днешния успех българинът изравни най-доброто си класиране на червените кортове в Париж. Досега той беше стигал до третия кръг само през 2013 г., когато беше спрян от тогавашния лидер в световната ранглиста Новак Джокович.В опит да постигне личен рекорд на \"Ролан Гарос\" Димитров ще се изправи срещу победителя от мача между поставения под №20 Пабло Кареньо Буста от Испания и японския квалификант Таро Даниел.Григор Димитров влезе ударно в мача с Робредо и спечели с лекота първия сет. Той беше много по-агресивен от Робредо, контролираше разиграванията с мощни форхенди, а началният му удар също работеше перфектно.Българският тенисист вкара 72% от първите си сервиси и загуби едва пет точки на начален удар - по една във всяко едно от петте си подавания в този сет. Впечатление направи и страхотната му игра при мрежата - 10 точки от 11 излизания.След като пропусна две точки за пробив в първото подаване на Робредо, Димитров стигна до още две във второто и успя при четвъртата възможност. До края на сета световният номер 13 печелеше безпроблемно подаванията си и не даде никакъв шанс на испанеца да навакса изоставането си.Първите колебания на Димитров на начален удар дойдоха в третия гейм на втория сет. В него той допусна първата си двойна грешка и даде на съперника първа възможност за пробив. Тя обаче се оказа и единствената, до която испанецът се добра в този мач.Българинът запази спокойствие и спаси подаването си, а още в следващия гейм реализира пробив. При солидната му игра и стабилния сервис това се оказа напълно достатъчен за спечелването на втората част.Димитров имаше ранна възможност да поеме контрол и върху третия сет, но пропусна две поредни точки за пробив в третия гейм. След това Робредо беше доста по-стабилен в своите подавания и съумяваше да печели подаванията си до 5:5.В 11-ия гейм обаче Димитров вдигна оборотите и стигна до нова точка за пробив, която беше с цената на \"скрит\" сетбол. Българинът не пропусна възможността, след което спечели скоростно подаването си, за да сложи точка на двубоя след два часа и 13 минути игра.", "date": "2017.05.31", "title": "Григор Димитров стигна третия кръг в Париж с безупречна игра"}
{"url": "http://www.dnevnik.bg/sport/2017/05/31/2980999_alonso_moje_da_napusne_formula_1_sled_kraia_na_sezona/", "text": "Пилотът на \"Макларън\" Фернандо Алонсо обяви, че не е сигурен за бъдещето си във Формула 1. Двукратният световен шампион минава през поредния си труден сезон със \"сребърните стрели\", като все още не е спечелил точка през 2017 г.В интервю за испанската програма \"Планета Кайеха\" Алонсо заяви, че ще се оттегли от най-популярната автомобилна надпревара още след края на настоящия шампионат, ако има значително увеличение на броя на състезанията.\"Четох, че новите собственици искат да направят календара от 25 състезания. Когато аз започнах да се състезавам, бяха 16 старта, а сега са 20. Ако обаче ми кажат, че ще караме в 25 старта догодина, ще се пенсионирам\", каза Алонсо.Испанецът коментира и спекулациите, че може да смени \"Макларън\" със световните шампиони от \"Мерцедес\".\"Може и да отида в друг отбор, още не знам какво ще е бъдещето ми. Може да е \"Мерцедес\" или пък друг отбор. Ако \"Рено\" започне отново да доминира, защо да не отида там\", каза Алонсо, който стана шампион с \"Рено\" през 2005 и 2006 г.През миналия уикенд испанецът се включи в най-престижната автомобилна надпревара в САЩ . Няколко дни след състезанието беше обявено, че той е спечелил малко над 305 хил. долара от наградния фонд. Победителят в състезанието Такума Сато е получил близо 2.5 млн. долара.", "date": "2017.05.31", "title": "Алонсо може да напусне Формула 1 след края на сезона"}
{"url": "http://www.dnevnik.bg/bulgaria/2017/05/31/2980972_sled_priznata_vina_prisudata_za_ubiistvo_na_dete_v/", "text": "Двамата подсъдими за грабеж, придружен с убийството на 13-годишната Александра от Провадия, получиха доживотни присъди, които заради съкратеното съдебно следствие бяха намалени на по 20 години затвор при строг режим, съобщи пресцентърът на прокуратурата. Присъдата не е окончателна и подлежи на обжалване и протест.Пред съда бяха изправени 20-годишният Красимир Тодоров и 19-годишната му приятелка Ивалена Маринова по обвинение в грабеж, придружен с убийството, а Тодоров и за изнасилване на детето. Двамата признаха всички факти и обстоятелства от обвинителния акт, както и вината си. Те поискаха процесът да се гледа при условията на съкратено съдебно следствие, което се отразява на наказанията, които се намаляват с една трета от предвиденото в закона.Варненският съд е признал Тодоров за виновен за изнасилването на детето и е постановил наказание от 15 години затвор, което намали заради съкратеното съдебно следствие на 10 години. За грабежа, придружен с убийството, съдът произнесе две доживотни присъди спрямо двамата подсъдими, които наказания намали на по 20 години затвор.Състав на Варненския окръжен съд уважи гражданските искове на родителите на убитото момиче в размера, в който са били предявени.13-годишната Александра от Провадия изчезна от дома си в Провадия на 22 март 2016 г. Издирването на момичето продължи 21 дни – до 12 април 2016 г., когато двама полицейски  на бивш ресторант в града, покрито със стари дрехи и изтърбушена седалка. При извършения оглед на тялото на Александра липсвали златните ѝ обици, синджир, пръстен и гривна, които тя носела постоянно. Само ден по-късно – на 13 април 2016 г., , била намерена разписка от заложна къща във Варна, където двамата продали пръстена на Александра ден след грабежа, придружен с убийството.Тодоров и Маринова често гостували в дома на Александра. \"Родителите на момичето работели в Германия и стандартът на семейството му будел завист у подсъдимите. Александра носела винаги златни накити – обици с тегло 5 г, пръстен със сини и бели камъчета с тегло 4.4 г, 4 г гривна и синджир 4.25 г.\", се казва в съобщението на прокуратурата.Двамата решили да я ограбят, след което да я удушат. Предварителният им замисъл, в който водеща била Маринова, включвал продажба на златните накити в заложни къщи веднага след убийството ѝ.На 22 март 2016 г., възползвайки се от отсъствието на бабата на момичето, която не ѝ позволявала да излиза сама, Тодоров предложил на Александра да пушат марихуана. Извел я от дома ѝ и я прилъгал да влязат в изоставената сграда, където я е изнасилил. След това дошла и приятелката му. С пуловер, преметнат през врата на 13-годишното момиче, тя започнала да го души, а Тодоров свалил златните ѝ накити и започнал да я души с ръце, като я стискал за гърлото. После двамата придърпали мъртвото тяло на жертвата в най-тъмната част на помещението на изоставената сграда. Пуловерът, с който 13-годишната Александра била удушена, останал на врата ѝ.Веднага след това продали обиците на мъртвото момиче. Наели свой познат да ги откара до Варна и започнали да предлагат златните накити на заложни къщи. В една от тях при продажбата поискали лична карта и Маринова дала своята.", "date": "2017.05.31", "title": "След призната вина присъдата за убийство на дете в Провадия беше намалена на 20 години затвор"}
{"url": "http://www.dnevnik.bg/sviat/2017/05/31/2981002_rusiia_planira_ikonomicheski_reformi_za_koito_shte/", "text": "Доходите в Русия ще се върнат на предкризисните си нива едва през 2022 г., но това не може да се каже за пенсиите, тъй като министерството на икономиката в Москва предвижда да замрази реалния им ръст за следващите 18 години. Това сочи прогнозата на ведомството, която посочва начини Русия да повиши икономическия си ръст, цитирана от вестник \"Ведомости\".Според документа на институцията, видян от изданието, целта ще се постигне чрез увеличаване на броя на работещите, повишаване на инвестиционната активност и на производителността на труда. Първата задача може се изпълни с вдигане на пенсионната възраст до 65 години за мъжете и 63 за жените – мярка, предложена от център за икономически анализи, която министерството поддържа и която въведе за държавните служители, считано от 1 януари тази година. Понастоящем всички останали мъже и жени в Русия се пенсионират на съответно 60 и 55 години.Ако тази мярка бъде приложена, към 2035 г. броят на пенсионерите в Русия ще е намалял с 23 на сто, или със 7 милиона души, сравнен с 2017 г., а ако реформата не се проведе, пенсионерите ще се увеличат с 5.4 милиона души. Размерът на пенсиите ще бъде намален от 35 на сто до 22 на сто от заплатата.Реформата би трябвало да увеличи дела на заетите в Русия с 1 милион души. Ако тя в пенсионната система не се осъществи, броят им през 2035 г. ще е с 3.2 милиона по.малък, отколкото през настоящата годинаТова значи, че най-малко една пета от жителите на Русия няма да спечелят нищо от планираното вдигане на темпа на икономическия ръст, а ще изгубят, защото доходите им силно ще спаднат в сравнение с останалите, отбелязва \"Ведомости\".Двойното съкращение – както на съотношението между средната пенсия и средната заплата, така и на броя на пенсионерите – почти двукратно ще понижи трансферите към осигурителния институт на страната, Фонда за плащане на труда, ще доведе до ръст на инвестициите ще могат да нараснат 1.5-2 пъти по-бързо от икономиката, а производителността – по-бързо от заплатите. Заплатите и доходите обаче ще растат по-бавно от икономиката в близките две десетилетия и този ръст ще бъде трудно осезаем, отбелязва \"Ведомости\".Министерството на икономиката твърди, че при успешна реализация на реформите икономическият растеж ще достигне 3.5 на сто от брутния вътрешен продукт към 2026 г., а после малко ще се забави. В това време обаче световният ръст ще е по-малък, прогнозира институцията. В резултат реалните доходи на населението, намалели с 10% за последните три години, едва през 2022 г. ще са на нивата от 2013 г. Към 2035 г обаче размерът на пенсиите все още ще е с 4 на сто по-малък, отколкото през 2013 г.Странно е, че икономиите от повишаването на пенсионната възраст не се отразяват поне частично на размера на пенсиите, казва за \"Ведомости\" експерт, запознат с документа, който не иска името му да се споменава, за да не влиза в спор с Министерството на икономическото развитие.\"Всички последни предложени нововъведения в пенсионната сфера (. . .) наподобяват опит застрахователните пенсии да бъдат превърнати в помощи за бедни\", коментира социологът Юрий Горлин от Института за социални изследвания и прогнози. \"Вдигането на пенсионната възраст дава някаква икономия, ще е справедливо тя да бъде споделена с пенсионерите\", смята колежката му Татяна Малева.\"Фактическо замразяване на пенсиите за 20 години напред - това са някакви фантазии\", заявява трети руски експерт, Оксана Синявская. \"Това е социално опасно\", предупреждава тя.Главният икономист към компанията БКС Владимир Тихонов счита, че ниският размер на инвестициите е глобален проблем, свързан с ниските нива на потреблението. \"Компаниите не инвестират нито с оглед на исторически ниските ставки, нито на колосалния размер на средствата в бюджета. Когато потреблението не расте, няма смисъл да се впускаш в експанзия. Крайно съмнително е, че в Русия може да е наобратно.\" Според него в страни, където съкращаването на пенсионните разходи действително е стимулирало инвестициите, последните са били свързани с автоматизация и съкращаване на работни места и това ще увеличи производителността на труда, но не и заетостта.", "date": "2017.05.31", "title": "Русия планира икономически реформи, за които ще платят пенсионерите"}
{"url": "http://www.dnevnik.bg/biznes/2017/05/31/2981003_sus_70_rastat_investiciite_v_centralna_i_iztochna/", "text": "Първото тримесечие на 2017 г. се характеризира със стабилно макроикономическо развитие на страните от Централна и източна Европа (ЦИЕ). Индустриалното производство, търговията и износът дават предпоставки за позитивни предварителни очаквания за ръста на БВП, който през разглеждания период регистрира внушителни стойности, вариращи между 2.9 и 5.7% на годишна база. Това сочи анализът на компанията за услуги в недвижимите имоти Colliers International.Според него притокът на инвестиции към региона се увеличава със 70% на годишна база през първото тримесечие на 2017 г. Размерът му е 2.8 млрд. евро. Паричните потоци към Чехия (с дял от 56% от общия) и Унгария (19%) допринасят в най-голяма степен за това развитие.Секторът на търговските площи привлича 47% от инвестициите, надминавайки офисите, чиито дял е 21%. С потенциал и с най-бърз растеж е секторът на хотелите, където е била реализирана транзакция с портфолио от имоти, възлизаща на 415 млн. евро (15% дял).Местните инвестиции между държави от ЦИЕ са в размер на 27%, а трансграничните – на 18%.\"Инвестициите от Чехия към Словакия, Унгария, Румъния и Полша са с най-голям принос за това развитие, дори и преди прекратяването на тригодишния режим на ограничаване на валутния курс на чешката крона на 6 април, което вероятно допълнително ще засили бъдещата покупателна способност на инвеститори от страната. От другите големи източници на капитал през 2016 г. азиатските инвестиционни фондове са реализирали едва 2% транзакции в ЦИЕ през първото полугодие на 2017 г., а южноафриканските - нула. Съответно европейските са си възвърнали част от пазарния дял, който достига 31%.\" Това коментира Марк Робинсън, специалист проучвания в компанията. Стабилното макроикономическо развитие в региона през първото тримесечие изненада повечето анализатори: силният период за индустриалното производство, търговията, износа (включително към Германия) доведе до ръст на БВП в ЦИЕ между 2.9 и 5.7% на годишна база.Индексът на института Ifo, определящ нивото на бизнес климата в Германия, за май регистрира най-високите си стойности – 106.5, което допълнително затвърждава позитивните очаквания за недвижимите имоти в ЦИЕ. Основният риск остават високите разходи за финансиране на инвестиционни транзакции в резултат на увеличението на възвращаемостта от облигациите. До момента няма достатъчно индикации, че този риск ще се материализира, за което свидетелства и развитието на пазара през разглеждания период, сочи анализът. ", "date": "2017.05.31", "title": "Със 70% растат инвестициите в Централна и Източна Европа до март"}
{"url": "http://www.dnevnik.bg/zelen/2017/05/31/2980997_poveche_kompostirane_e_kljuchovo_za_namaliavane_na/", "text": "Значително нарастване на дела на компостираните биоотпадъци трябва да е един от основните приоритети при третирането на отпадъците в България. Това мнение изрази заместник-министърът на околната среда и водите Николай Кънчев на втория семинар от конкурса \"Екообщина\" - \"Устойчиво управление на битовите отпадъци - от събирането до икономическото и енергийното им оползотворяване\" във Френския институт.Според него усилията при управление на отпадъците трябва да бъдат насочвани много повече към рециклируеми суровини, повторна употреба и възможности на алтернативно влагане на отпадъците в модерни технологични решения за материално и енергийно оползотворяване.Във Франция 73% от общия отпадък вече се оползотворява чрез рециклиране и енергийно оползотворяване. Това съобщи заместник-ръководителят на отдел \"Събираемост и оползотворяване на отпадъците\" във френската Агенция по околна среда и овладяване на енергията Рафаел Гуастави, който сподели с представители на българските общини френския опит.Франция си е поставила за цел до 2025 г. да намали наполовина (или с 50% ) количествата депонирани отпадъци. Това обяснява и приоритетите във френската нормативна база: овладяване на количествата образувани отпадъци, както и върху намаляване с 10 % на битовите отпадъци до 2020 г.Другите цели на национално ниво са рециклиране на 65% от неопасните отпадъци на домакинства и предприятия през 2025 г., оползотворяване на 70% от отпадъците от строителство и ремонтни дейности до 2020 г.До 2022 г. всички пластмаси във Франция трябва да се събират разделно. Държавата подкрепя финансово бизнеса за рециклиране на пластмаса с 15 млн. евро.През януари 2016 г. в страната беше въведена пълна забрана на найлоновите торбички в супермаркетите, напомни Гуастави. За \"Дневник\" той уточни, че в момента в магазините не се предлагат пликчета за еднократна употреба, а като алтернатива клиентите могат да си закупят плик за многократна употреба, хартиена или платнена торба.Производителите вече предлагат биоразградима алтернатива на найлоновите торби. Забраната е била приета от гражданите по-скоро позитивно и без недоволство, а причината за това е била широка информационна кампания за гражданите и за бизнеса, които са успели да се подготвят за нея доста време преди въвеждането на законовата рестрикция.Франция води \"битка с планираното излизане от употреба\" на продуктите, като държавата стимулира производство с рециклируеми и по-дълготрайни материали.Въвеждането на практики от модела \"нулвеи отпадъци\" – като например събиране на отпадъци \"от врата до врата\" в Ил и Вилен (Бретон) е довел до бърз и съществен резултат в намаляването на количеството на нерециклируемия отпадък.Само за 3 години (от 2012 до 2015 г.) количеството е спаднало на 86 кг/год на жител – за сравнение то е било 212 кг/год през 2012 г.До 2023 г. в България ще влязат в експлоатация технологии и техника за рециклиране на отпадъци с капацитет 105 000 тона годишно. Ще бъде осигурен и допълнителен капацитет за оползотворяване на битовите отпадъци от 180 000 тона на година. Това съобщи Жаклина Методиева - експерт в ГД \"Оперативна програма околна среда\".Зам.-кмет на Търговище Митко Панайотов представи добрите практики в устойчивото управление на битовите отпадъци в общината: събиране на отпадъците, оползотворяване на биоотпадъци и разяснителна кампания, насочена към гражданите. Търговище е един от победителите в миналогодишното издание на конкурса в категорията \"Устойчиво управление на отпадъците\" за град над 10 000 жители.Успешните практики в управлението на отпадъци в метрополия Лил представи Мишел Льопилие.Тя обединява 90 общини и над 1.2 млн. жители, които през 2016 г. са произвели над 660 000 тона битови отпадъци.За по-ефективното използване на отпадъците, метрополия Лил е разработила поредица от дейности: от въвеждане на пет вида контейнери за разделното им събиране до изграждане на инсталации за енергийно оползотворяване (350 000 тона/год.) и за оползотворяване на органичната фракция (108 000 тона/год.) и сепарирането.", "date": "2017.05.31", "title": "Повече компостиране е ключово за намаляване на отпадъците в България"}
{"url": "http://www.dnevnik.bg/video/2017/05/31/2981065_video_chehiia_veche_ne_e_ubejishte_za_pushachite/", "text": "От снощи в Чехия влезе в сила забрана за тютюнопушене в барове, ресторанти и кафенета и така страната вече няма да е едно от последните убежища за пушачите в Европа, предаде \"Асошиейтед прес\".След години на разгорещени дебати забраната, която се отнася за закритите части на барове и ресторанти, както и за обществени места като кината беше одобрена от парламента и подписана от президента Милош Земан - заклет пушач.За разлика от преобладаващата част от Европа досега чехите проявяваха  - от собствениците на ресторантите и други подобни заведения зависеше дали в тях . От днес нарушаването на забраната се наказва с глоба до 5000 крони (190 евро).Повечето хора приветстват забраната, но някои смятат, че новите правила увеличават списъка с регулации за собствениците на барове, а това ще се отрази негативно на пъб-културата в страната и ще постави края на една епоха, посочва \"Ройтерс\".Според Петър Самек, който държи кръчма от 20 години, забраната е в разрез с присъщия открай време на чешката култура начин на живот. \"Около какво се въртят нещата за чехите? Около бирата. Хората винаги са в кръчмите. Дядо ми, чичо ми ходеха в кръчмата да , лула, да играят карти\", казва той.Чехия, с население 10.6 милиона души и родина на оригиналната бира \"Пилзнер\", може да се похвали с най-високата консумация на бира в света - около 140 литра годишно на човек от населението. Пак най-много в света (40%) от това количество е наливната бира, която се изпива в кръчмите. Пушачите в Чехия са около 28% - малко над средното в ЕС.", "date": "2017.05.31", "title": "Видео: Чехия вече не е убежище за пушачите"}
{"url": "http://www.dnevnik.bg/zelen/2017/05/31/2981079_lipsvashti_stupala_i_parapet_na_ekoputekata_krai_erma/", "text": "Липсващи стъпала в стръмни участъци на екопътека \"Ждрелото\" при река Ерма, липсващ парапет на стълби и мост в добро състояние са установили по време на проверка от екоинспекция-Перник заедно с зам. Кмета на община Трън. Това съобщават от пресцентъра на Министерство на околната среда и водите.Повод за проверката е сигнал, че пътеката е в \"изключително опасно и лошо\" състояние. Освен констатции за състоянието на пътеката обаче, от РИОСВ не\"Част от стъпалата на стръмната част на пътеката липсват, при стълбите водещи към моста липсва парапет, но мостчето над реката е във видимо добро състояние,\" пише в съобщението на министерството. Описаната част на пътеката започва от границите на защитената територия и преминава през горска територия.В края на екопътекатата – землището на село Банкя, е поставена табела \"Забранено преминаването – ремонтни дейности\". Малка част от нея преминава през територията на защитената територия. Община Трън е поела ангажимент за поставянето на допълнителни предупредителни табели, указващи влошеното състояние на пътеката. Към настоящия момент е сключен договор с Българска асоциация за селски и екологичен туризъм за \"Изготвяне на доклад за състоянието на екопътеката и идеен проект с цел реконструкцията на трасето на пътеката\". Не са установени нарушения по режима на дейности на самата защитена територия. В началото на парка при с. Ломница е поставена дървена бариера и информационна табела, отчитат проверяващите, цитирани от МОСВ.По данни на община Трън екопътекатата е изградена пред 1997 г. със средства по програма PHARE. Дължината й е 13.2 км, като е разделена на две части - първата минава по ждрелото на река Ерма, а втората - покрай р. Ябланишка, в землището на с. Банкя. Екопътеката е изградена и се поддържа от община Трън. ", "date": "2017.05.31", "title": "Липсващи стъпала и парапет на екопътеката край Ерма е установила проверка"}
{"url": "http://www.dnevnik.bg/sviat/2017/05/31/2981072_nova_sistema_triabva_da_zameni_vinetkite_predlaga/", "text": "Европейската комисия представи иницатива за замяна до 2027г. на таксуването с винетки с нова такса, основана на изминатото разстояние и изхвърлените вредни емисии. Освен това Еврокомисията предложи в сряда ограничаване броя на дните, в които чуждестранни шофьори на камиони ще могат да пътуват из единня пазар, работейки срещу ниско заплащане.Предложенията от Брюксел са част от инициативи за промяна на мобилността и транспорта в 28-те страни членки. Те тепърва ще се обсъждат и за да станат факт се нуждаят от одобрението на всички страни членки и на Европейския парламент.Отмяната на винетките е с нов акцент върху т.нар. въглероден отпечатък на колите и камионите. Еврокомисията изтъкна, че не принуждава никоя страна да въвежда пътна такса, а обяснява, че би трябвало да се следват определени принципи. Пътният транспорт създава почти 20% от вредните емисии в ЕС и Брюксел предлага таксата да зависи от изминатите километри, регистрирани от специално монтирано устройство.\"Предлагаме въвеждането на принципа, че плаща потребителят и и замърсителят\", обясни еврокомисарят по транспорта Виолета Булц. Приходите би трябвало да отиват за подобряване на инфраструктурата, за което според Еврокомисията не достигат около 60 млрд. евро.-  ще важи 75% намаление на пътната такса.- Страните членки ще могат при желание да въвежат  на конкретни места.- Държави като , Дания, Люксембург, Холандия и Швеция, използващи винетки, както и Германия, която планира скоро да въведе годишни или по-краткосрочни винетни стикери за колите, .- За тежкотоварните камиони се предлата  до 2023г., а за останалите коли - до 2027г.Що се отнася да новите инициативи за шофьорите на камиони, те са отговор на натиска на страни като Германия и Франция, където водачите недоволстват от конкуренцията на колегите им от Източна Европа, готови да извършват превози срещу по-малки заплати.\"В момента в този сектор цари пълна бъркотия\", коментира Булц. \"Ние сме все повече обвързани и зависими един от друг. Шофьорите на товарни камиони са много важна част от логистиката и трябва да разполагат с ясни правила.\"Друго от предложенията на Еврокомисията е водачи да могат до 5 дни да правят вътрешни курсове извън родината си след доставка на товар от нея. Сегашният режим позволява до 3 каботажни операции в рамките на една седмица, но той трудно се контролира и много често е обект на злоупотреби.Водачите на камони ще трябва след всеки 6 работни дни зад волана задължително да си почиват 45 часа, или почти две денонощия, извън кабината.Френският президент Еманюел Макрон е сред най-настойчивите критици на сегашното положение. В предизборната си кампания, както и след като влезе в Елисейския дворец, той казва, че има дълг да защити френските работници и трябва да се прекрати \"социалният дъмпинг\" от Източна Европа. С този термин се нарича процесът, в който - според по-богатите държави в ЕС - властите в новите страни членки не повишават стандарта на живот и оставят гражданите си да си изкарват прехраната на Запад като подбиват там пазара на труда с приемането на по-ниско заплащане.Отговорът от Източна Европа е, че това са протекционистични мерки, противоречащи на принципа на свободно движение на хора и услуги в ЕС.", "date": "2017.05.31", "title": "Нова система трябва да замени винетките, предлага Еврокомисията"}
{"url": "http://www.dnevnik.bg/sviat/2017/05/31/2981078_avstraliia_iska_da_zabrani_na_pedofilite_da_putuvat_v/", "text": "Австралия няма да позволява на осъденида пътуват в чужбина, гласи първи по рода си в света проектозакон, дело на правителството.Властите в Канбера предлагат на регистрираните  да не се дават паспорти. Забраната ще засегне близо 20 000 осъдени, които вече са изпълнили присъдите си, но все още са под наблюдение.Тези, които не са в регистъра, ще имат право да пътуват. 3200 души никога няма да излязат легално от страната, тъй като ще бъдат наблюдавани доживот.\"Нито една държава досега не е вземала толкова решителни и строги действия, за да спре гражданите си от пътувания в чужбина, често в уязвими държави, в които могат да \", заяви министърът на правосъдието Майкъл Кийнан.През 2016 г. 800 регистрирани са пътували в чужбина, показва статистика, цитирана от Би Би Си.Отиваш в Бали, в Пном Пен, в Сием Риап и какво виждаш – бели, австралийци на средна възраст, с местно дете. Те не ходят там, за да трупат тен, заяви сенатор Дерни Хинч, отдавнашен активист за по-строги закони спрямо .", "date": "2017.05.31", "title": "Австралия иска да забрани на педофилите да пътуват в чужбина"}
{"url": "http://www.dnevnik.bg/zelen/2017/05/31/2981090_chetiri_obshtini_poluchiha_sredstva_za_merki_sreshtu/", "text": "Общините на Гълъбово, Димитровград, Монтана и Несебър получиха общо 644 008 лв. за мерки срещу мръсния въздух. Средствата ще се използват за разработване на общински програми за намаляване нивата на замърсителите и постигане на утвърдените норми за ФПЧ10, азотни оксиди, серен диоксид и други, информират от пресцентъра на МОСВ.Основен проблем за четирите общини е превишаването на нивата на фини прахови частици, но наред с това в Гълъбово ще трябва да бъдат набелязани мерки за намаляване на емисиите на серен диоксид.Проектите се финансират по оперативна програма \"Околна среда 2014-2020 г.\" Договорите за предоставяне на безвъзмездната финансова помощ бяха подписани днес между министъра на околната среда и водите Нено Димов и кметовете – на Гълъбово Николай Колев, на Димитровград Иво Димов, на Монтана Златко Живков и на Несебър Николай Димитров.\"Надявам се скоро да се стигне и до изпълнението на конкретни мерки за подобряване качеството на въздуха, за което има осигурено финансиране. Когато има средства, те трябва да се използват по най-добрия начин\", каза министър Димов.Безвъзмездната финансова помощ за Гълъбово е 150 294 лв., за Димитровград - 182 000 лв., за Монтана - 182 672 лв. и 129 042 лв. за Несебър. Със средствата ще се извърши оценка на качеството на въздуха. Ще се анализират източниците на замърсяване и ще се предложат конкретни мерки за подобряване чистотата на въздуха.Проектите се реализират по процедурата \"Разработване/ Актуализация на общинските програми за качеството на атмосферния въздух\", която е с бюджет 3 млн. лв.. Първите три договора бяха подписани с Пловдив, Асеновград и Враца на 15 май 2017 г. Трите общини получиха 355 хил. лв. за актуализация на общинските си програми.Предстои създаване на работна група между Министерството на околната среда и водите, Министерството на вътрешните работи и Министерството на транспорта, информационните технологии и съобщенията за набелязване на мерки за трайното решаване на проблема с фините прахови частици в цялата страна.", "date": "2017.05.31", "title": "Четири общини получиха средства за мерки срещу мръсния си въздух"}
{"url": "http://www.dnevnik.bg/sviat/2017/05/31/2981112_trump_obmislia_kak_da_ottegli_sasht_ot_sporazumenieto/", "text": "Президентът Доналд Тръмп ще обяви в следващите няколко дни, че САЩ ще се оттеглят от глобалното споразумение за борба с отрицателното въздействие на човешката дейност върху климата на планетата. За промяната, която ще задълбочи разминаването между страната и нейните партньори, съобщиха в сряда няколко издания и световни новинарски агенции, позоваващи се на свои източници от Вашингтон.В Брюксел говорителка на Европейската комисия заяви пред \"Ройтерс\", че няма информация Брюксел да е бил информиран предварително за подобен ход.Ако той бъде предприет, САЩ ще се окажат в една група със Сирия и Никарагуа - единствените, които не са подписали Парижкото споразумение за климата. Последиците ще са сериозни за съдбата на споразумението, което в значителна степен се основава на ангажимента на големи замърсители, сред които са и САЩ, да намалят вредните емисии на газове, посочвани от учените като причинител на повишаващо се морско равнище, суша и зачестяващи бури.Важно е какво точно ще предприеме Тръмп, като има варианти той да потърси среден път и да задържи САЩ в рамките на споразумението, но да започне преосмисляне на целите, които американците си поставят и поетите ангажименти. Така страната ще продължи да участва в разговорите за световните мерки, а президентът ще може да твърди, че политически се е дистанцирал от действията на предшественика си Барак Обама, без да затваря вратата към окончателно напускане на споразумението от Париж и Рамковата конвенция на ООН за климатичните промени от 1992 г.Пактът, договорен от почти 200 държави в Париж през 2015 г. под егидата на ООН, има за цел да намали количеството изхвърлян въглероден диоксид и други газове, отделяни от използването на изкопаеми горива. Ангажиментът на САЩ е към 2025 г. страната да изхвърля с 26-28% по-малко от нивото през 2005 г. В света само Китай изхвърля в атмосферата повече вредни газове, но в началото на май президентът Си Цзинпин обеща да брани споразумението.В медиите вече се спори какво ще се случи след оттеглянето на американците. Според едни то няма да доведе до ликвидиране на Парижкото споразумение, а според други то ще изгуби значителна част от смисъла си и може да бъде напуснато и от други страни.Андрю Хамънд от LSE IDEAS написа в сингапурското издание Business Times, че едва ли ще последва отстъпление в глобалните усилия за борба с климатичните промени. Парижкото споразумение е достатъчно гъвкаво и стабилно, за да устои на напускането от САЩ, включително заради подкрепата на китайците и на ЕС, казва той.", "date": "2017.05.31", "title": "Тръмп обмисля как да оттегли САЩ от споразумението за климата"}
{"url": "http://www.dnevnik.bg/biznes/2017/05/31/2981094_tokut_moje_da_poskupne_s_138_ot_juli/", "text": "Поскъпване на тока за битовите потребители от 1 юли средно с 1.38% предвижда Комисията за енергийно и водно регулиране. Това става ясно от доклад на Регулатора за утвърждаване на цени в сектор \"Електроенергетика\", публикуван на интернет страницата.За абонатите на \"ЧЕЗ Електро България\" АД предвижданото увеличение е 1.99%, за \"ЕВН България Електроснабдяване\" EАД - 1.50%, за \"ЕНЕРГО-ПРО Продажби\" АД - 0.22%.Предложението на комисията е доста по-малко от това на електроразпределителните дружества, чиито искания варират от 1 до 9 на сто. Искане за по-висока цена е постъпило и от АЕЦ \"Козлодуй\".Окончателното решение на КЕВР за утвърждаване на цените през новия едногодишен регулаторен период ще бъде прието на закрито заседание на регулатора на 30 юни 2017 г.През април цената на тока се повиши с 0.95%. Тогава най-много поскъпна цената на газа - с 30%, което доведе до поскъпване и на парното двуцифрено с различен процент за отделните дружества. На фона на протести председателят на регулатора се ангажира енергията да поевтинее през есента.", "date": "2017.05.31", "title": "Токът може да поскъпне с 1.38% от юли"}
{"url": "http://www.dnevnik.bg/biznes/2017/05/31/2981106_bjudjetut_zavurshva_april_s_izlishuk_ot_16_mlrd_lv/", "text": "По данни от месечните отчети на първостепенните разпоредители с бюджет месец април завършва с излишък от 1.6 млрд. лв. или 1.6% от прогнозния брутен вътрешен продукт. Резултатът се отнася до салдото по консолидираната фискална програма, която включва освен републиканския бюджет и бюджетите на социалното осигуряване, бюджета на съдебната власт, бюджетите на общините, бюджетите на ВУЗ, БАН, БНТ и БНР, извънбюджетни фондове и сметки и др.Излишъкът се формира от този по националния бюджет в размер на 1.6 млрд. лв. и този по европейските средства в размер на 29.7 млн. лева.Постъпилите приходи и помощи към април са 12 млрд. лв. или 33.9 % от годишните разчети. Съпоставени със същия период на предходната година, данъчните и неданъчните приходи нарастват с 6.8 %, докато постъпленията от помощи са по-ниски.Данъчните постъпления са близо 10 млрд. лв. или 35.6 % от планираните за годината, което е ръст спрямо миналата година с 8.7 %.Разходите към април 2017 г. възлизат на 10.4 млрд. лв., което е 28.4 % от годишните разчети. Спрямо първите четири месеца на предходната година разходите нарастват от 9.8 млрд. лв. тогава. От Министерството на финансите посочват, че това се дължи на по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., разходите за субсидии и ръст на осигурителните вноски, свързан с увеличения размер на осигурителната вноска за фонд \"Пенсии\" за служителите от сектор \"Сигурност\".Прогнозите на финансовото ведомството са, че през май консолидираният бюджет също ще има излишък. По предварителни данни той ще е 1.6 млрд. лв. или 1.7% от прогнозния брутен вътрешен продукт.", "date": "2017.05.31", "title": "Бюджетът завършва април с излишък от 1.6 млрд. лв."}
{"url": "http://www.dnevnik.bg/sport/2017/05/31/2981124_dimitur_berbatov_shte_se_zavurne_na_old_traford_za/", "text": "Димитър Бербатов отново ще облече екипа на \"Манчестър юнайтед\" на \"Олд Трафорд\". Той ще участва в специален двубой, организиран за Майкъл Карик, с полузащитникът който ще отбележи 10 години, откакто премина при \"червените дяволи\". Средствата ще отидат за благотворителност.В срещата съперници ще бъдат отборът на \"Юнайтед\" от 2008 г. и сборен отбор на звезди, водени от Хари Реднап. На пейката за \"Манчестър юнайтед '08\" ще бъде сър Алекс Фергюсън. Двубоят ще се проведе на 4 юни от 16:30 ч.\"Бях поканен на мача на Майкъл Карик, който има...не е точно бенефис, но някой като направи 10 години в отбора, му правят мач. \"Манчестър юнайтед\" му правят такъв мач и бях поканен да участвам, и ще се видя с повечето момчета, които ще идват на моя мач. И сър Алекс ще е там. ще си говорим и ще видим какво ще излезе от това\", каза Бербатов пред \"Гонг\".В неговия отбор за тази среща ще са Ван дер Сар, Гари Невил, Браун, Евра, Фърдинанд, Видич, Силвестре, Харгрийвс, Гигс, Парк, Карик, Скоулс, Флетчър, Саха и Рууни. \"Звездният\" отбор ще бъде съставен от Гивън, Салгадо, Абидал, Капдевийя, Фил Невил, Карагър, Тери, Мендиета, Джерард, Лампард, Зеедорф, Дъф, Ричард Гарсия, Сена, Роби Кийн, Оуен и Гудьонсен.Той добави, че организаторите на двубоя в София, който ще се проведе на 14 юни, чакат и финала на Шампионската лига, където ще играят \"Реал\" и \"Ювентус\".\"Това е много важен мач и чакаме и той да мине. Разбира се, програмата на много от тези футболисти е натоварена, но изненадите, може би, тепърва предстоят\".Бербатов каза още, че му се иска Националния стадион \"Васил Левски\" да се напълни за благотворителния мач срещу отбора на Луиш Фиго.\"Ето шанс да помогнем на децата като дарители. След това тези талантливи деца ще мога да покажат пред света наистина България какви таланти произвежда\", допълни нападателят.", "date": "2017.05.31", "title": "Димитър Бербатов ще се завърне на \"Олд Трафорд\" за благотворителен мач"}
{"url": "http://www.dnevnik.bg/sport/2017/05/31/2981143_voleibolistkite_zapochnaha_s_ubeditelna_pobeda/", "text": "Женският национален отбор по волейбол започна убедително участието си в световната квалификация в столичната зала \"Христо Ботев\" Отборът се наложи с 3:0 (25:8, 25:9, 25: 20) над Швейцария в първия си двубой от Група С. Срещата продължи 65 минути.Състезателките на селекционера Иван Сеферинов се представиха на изключително високо ниво и дадоха само 37 точки на съперничките си. След убедително спечелените първи два гейма треньорът на тима направи няколко промени в стартовата шестица и даде шанс за изява на почти всички от състава.Най-резултатни бяха Нася Димитрова и Емилия Николова, които завършиха с по седем точки. За Швейцария с девет приключи Мая Щорк .В първия мач за деня Турция победи Косово с 3:0 (25:5, 25:13, 25:10). В последния мач за деня от 20:00 ч. Румъния излиза срещу Черна гора.В четвъртък е вторият двубой на българките срещу Румъния. Срещата стартира в 20:00 ч.Селекционерът Сеферинов обяви, че мачът със румънките ще бъде тежък и добави, че се надява на убедителна победа.\"Доволен съм, понеже успях да пусна всички състезателки да играят, за да мога да съхраня останалите състезателки за утрешния ден. Бих казал, че наистина имаме достойни смени, но като че ли някои предварително бяха решили, че мачът е приключил и допуснаха грешки в посрещане\", каза той.", "date": "2017.05.31", "title": "Волейболистките започнаха с убедителна победа световната квалификация"}
{"url": "http://www.dnevnik.bg/sviat/2017/05/31/2981121_estoniia_i_rusiia_progoniha_vzaimno_po_dvama_svoi/", "text": "Руското външно министерство нареди двама естонски дипломати да напуснат страната в идните пет дни, след като по-рано Талин прогони двама руски консули.Генералният консул вЯнус Кирикмае и директорката на консулската секция в Псков Катрин Канарик са били обявени за персони нон грата, а посланикът в Москва Арти Хилпус е бил привикан в министерството на външните работи вчера, съобщи ТАСС.Москва подчерта, че \"деструктивната линия, следвана от , непременно ще има много негативно влияние върху двустранните отношения\" и че Талин \"ще понесе цялата отговорност за последствията от политиката си\".На 26 май говорителка на естонското външно министерство заяви пред ТАСС, че генералният консул в  Дмитрий Казенов и консулът Андрей Сургаев ще напуснат страната по желание на местните власти до края на месец май. Естонските власти не дадоха обяснение защо.Източници на естонският обществен рускоезичен канал ETV+ твърдят, че причината за действията на Талин не е  (често основание за прогонването на дипломат), а неудачно поведение. Според източниците Казенов и Сургаев наскоро са се срещнали с кмета на град Кивийоли и поведението им е било неуважително. Разговорът между тях е бил записан и вероятно е основната причина за изговането им.", "date": "2017.05.31", "title": "Естония и Русия прогониха взаимно по двама свои дипломати"}
{"url": "http://www.dnevnik.bg/gradska_sreda/2017/05/31/2980953_i_tova_liato_stolicata_shte_bude_blokirana_zaradi/", "text": "От юни Столичната община ще започне ремонти на улици и булеварди из целия град - от бул. \"Цариградско шосе\" до квартал \"Овча купел\". По-сериозни реконструкции ще бъдат извършени на 10 основни булеварда. Същевременно ще се ремонтират и малки квартални улици. Тези новини съобщи днес пред журналисти кметът на София Йорданка Фандъкова. Тя посочи, че ремонтната програма е съобразена с лятната ваканция на училищата, като от общината се надяват всичките дейности да приключат до 15 септември.От началото на месеца ще започне отварянето на булевардите \"България\" (5 юни), \"Патриарх Евтимий\" и тунела по бул. \"Васил Левски\" (около 15 юни). Локалните платна на по бул. \"Гоце Делчев\" ще бъдат отворени на 10 юни, но заради продължаващият строеж на метростанцията \"Красно село\", движението ще бъде спирано, за да се осигурява достъп на строителната техника.На 4 юни започва първи етап от реконструкцията на бул. \"Княз Александър Дондуков\" в частта от ул. \"Кракра\" до бул. \"Васил Левски\". Ден по-късно започва ремонтът на бул. \"Асен Йорданов\" в частта между бул. \"Цариградско шосе\" и бул. \"Шипченски проход\", а след това ще бъде ремонтиран и самият \"Шипченски проход\". В плановете за ремонти попадат и булевардите \"Владимир Вазов\", \"Овча купел\" и \"Прага\" в участъка от бул. \"Скобелев\" и бул. \"Пенчо Славейков\", като павираната настилка ще бъде премахната и заменена с асфалт.Ще започне и изграждането на разширенията на булевардите \"Монтевидео\" при Нов български университет и \"Тодор Каблешков\", както и локалните платна на Северната скоростна тангента на пътя за квартал \"Требич\". За кратко ще бъде затворен и бул. \"Президент Линкълн\" заради строежа на една от 4-те метростанции в \"Овча купел\", като обходният маршрут ще е по ул. \"Зеленика\". През юни ще започнат . Същевременно текат процедури за избор на изпълнители за , както и за ремонт на бул. \"България\" от ул. \"Фритьоф Нансен\" до Бояна, който се очаква да приключи до 2018 г. През есента пък трябва да .", "date": "2017.05.31", "title": "И това лято столицата ще бъде блокирана заради ремонти"}
{"url": "http://www.dnevnik.bg/sport/2017/05/31/2981074_nadal_i_djokovich_preminaha_s_lekota_prez_vtoriia_krug/", "text": "Носителят на рекордните девет титли Рафаел Надал и миналогодишният шампион Новак Джокович преминаха с лекота през втория кръг на \"Ролан Гарос\". Двамата продължават напред без загубен сет от началото на втория за годината турнира от Големия шлем.Испанският тенисист победи холандеца Робин Хаазе с 6:1, 6:4, 6:3 и отново престоя на корта по-малко от два часа, а сърбинът също не срещна особени трудности срещу португалеца Жоао Соуза и спечели с абсолютно същия резултат.Надал постигна 74-а победа в 76-ия си двубой на червените кортове в Париж и 19-и успех в 20-ия си мач на клей през 2017 г. Той имаше нужда от 109 минути, за да се справи със съпротивата на заемащия 46-ото място в световната ранглиста Хаазе. Бившият номер 1 не даде нито един шанс за пробив на съперника в този мач, като вкара 70% от първите си сервиси, а на втори сервис загуби едва три от разиграните 20 точки. В същото време той реализира пет от десетте си възможности за пробив и спечели цели 43% от точките, в които посрещаше. Надал завърши двубоя само с 13 непредизвикани грешки срещу 28 на Хаазе, а освен това испанецът направи много повече печеливши удари - 33 срещу 24 за холандеца.В спор за място на осминафиналите световният номер 4 ще се изправи срещу грузинеца Николоз Басилашвили, който отстрани сърбина Виктор Троицки след три тайбрека - 7:6 (3), 7:6 (2), 7:6 (6).Джокович изигра доста по-солиден мач срещу Соуза, отколкото срещу неудобния Марсел Гранойерс в първия кръг. Сърбинът беше безапелационен в първия сет, като реализира две от петте си точки за пробив и не даде нито една възможност на съперника в своите подавания.Във втората част Соуза оказа по-голяма съпротива и играта беше доста по-равностойна. Джокович проби пръв за 2:1, но португалецът веднага да изравни. Световният номер 2 обаче отново спечели подаването на съперника за 4:2 и този път не изпусна аванса си.В третия сет Соуза продължи да се бори с всички сили и печелеше сервис геймовете си до 3:2. В петия гейм той стигна до точка за пробив и шанс да поведе с 4:2. Джокович обаче се спаси и до края на двубоя не даде нито един гейм на португалеца.Шампионът от 2016 г. стигна до успеха за два часа и шест минути игра. Той завърши двубоя с 34 печеливши удара срещу едва 15 за Соуза, и въпреки че беше много по-агресивен, допусна само две непредизвикани грешки повече - 24 срещу 22 за португалеца.В третия кръг Джокович ще има много коварен съперник в лицето на отлично играещия на червени кортове Диего Шварцман. Аржентинецът се справи убедително с италианския квалификант Стефано Наполитано след 6:3, 7:5, 6:2.По-рано днес място в следващия кръг си осигуриха и двама от \"скритите\" фаворити в Париж - Доминик Тийм и Давид Гофен. Австриецът беше безупречен срещу италианеца Симоне Болели - 7:5, 6:1, 6:3, а белгиецът загуби сет, но елиминира украинеца Серхий Стаховски след 6:2, 6:4, 3:6, 6:3.Голямата изненада днес беше отпадането на поставения под №12 Жо-Вилфред Цонга. В мач, който започна вчера, но беше прекъснат и доигран днес, любимецът на домакините загуби с 5:7, 4:6, 7:6 (6), 4:6 от намиращия се на 91-ата позиция в ранглистата Ренцо Оливо от Аржентина.При жените миналогодишната шампионка Гарбине Мугуруса оцеля в изключително тежък мач срещу естонката Ана Контавейт. Испанската тенисистка загуби първия сет и изоставаше с пробив и 1:3 във втория, но направи страхотен обрат и спечели с 6:7 (4), 6:4, 6:2.Голямата надежда на домакините Кристина Младенович и финалистката от Australian Open Винъс Уилямс също продължават напред. Завърналата се на корта след нападението с нож през декември Петра Квитова обаче приключи участието си в Париж след здрава битка с американката Бетани Матек-Сандс и болезнена загуба с 6:7 (5), 6:7 (5).", "date": "2017.05.31", "title": "Надал и Джокович преминаха с лекота през втория кръг на \"Ролан Гарос\""}
{"url": "http://www.dnevnik.bg/sviat/2017/05/31/2981125_germaniia_prerazglejda_sluchaite_na_desetki_hiliadi/", "text": "Германия обяви, че иска да преразгледа десетки хиляди издадени разрешителни за пребиваване, след като заподозрян в планиране на атентат германски войник успя да се представи за бежанец, предадоха \"Франс прес\" и \"Асошиейтед прес\".Проверките ще започнат през лятото и касаят между 80 000 и 100 000 решения от последните две години за даване на убежище на мигранти на възраст между 18 и 40 години от десетина държави, заяви вътрешният министър Томас де Мезиер.Неотдавна бе разкрито, че  Албрехт, който е заподозрян в подготвяне със съучастници на атентати срещу изтъкнати представители на левицата или чужденци, е успял в продължение на месеци да се представя за сирийски бежанец, без дори да говори арабски.Според разследването  за атентатите, като остави улики за фалшивата си самоличност.Германската служба за мигрантите и бежанците, която интервюира кандидатите за убежище и взема решение по молбата им, е била заблудена и дори дала разрешително за едногодишен престой на 28-годишния военен плюс месечна издръжка от 409 евро. Франко Албрехт, който говори малко френски, се представил за член на френскоезично малцинство в Сирия.Случаят предизвика и доведе до претърсването на всички казарми за нацистки сувенири, след като се оказа, че заподозреният е притежавал такива.", "date": "2017.05.31", "title": "Германия преразглежда случаите на десетки хиляди мигранти заради екстремисткия скандал в армията"}
{"url": "http://www.dnevnik.bg/sviat/2017/05/31/2981135_polsha_zamraziavane_na_evrofondove_zaradi/", "text": "Предложенията да се спират еврофондовете за държави, които не спазват върховенството на закона, нарушават правилата на Европейския съюз.Това заяви полският премиер Беата Шидло по повод, че Берлин работи върху идеята да бъде замразено финансирането за страните, които не спазват демократичните принципи на ЕС.Документът, който е дълъг седем страници, очертава подхода на Германия в предстоящите преговори за бюджета на Евросъюза след 2020 г. поне още две държави подкрепят подобен подход за реформиране на системата за подпомагане на по-бедните страни от ЕС.Агенцията директно посочва Унгария и Полша като държавите в Източна Европа системно критикувани за отстъпление от принципа за върховенство на закона и които в същото време получават милиарди евро от ЕС.", "date": "2017.05.31", "title": "Полша: Замразяване на еврофондове заради върховенството на закона е против правилата на ЕС"}
{"url": "http://www.dnevnik.bg/video/2017/05/31/2981109_video_drugite_novini/", "text": "Акцентите от емисията днес:", "date": "2017.05.31", "title": "Видео: Другите новини"}
{"url": "http://www.dnevnik.bg/video/2017/05/31/2981154_video_sasht_testvaha_uspeshno_unishtojavane_na/", "text": "САЩ проведоха изпитание на нов тип оръжие за защита от нападение с междуконтинентална балистична ракета, за което военните твърдят, че е преминало успешно.Военните смятат, че то демонстрирало, че страната се движи с изпреварващо темпо спрямо растящата заплаха от страни като Северна Корея или Иран, за които се предполага, че може да достигнат способности за подобна атака някъде след 2020г.Разходите по теста възлизат на 244 милиона долара.Изпитанието е било проведено във вторник и е представлявало унищожаване на ракета, изстреляна като симулирано нападение от атола Кваджалейн на Маршаловите острови. Срещу нея е изстреляна ракета-прехващач от военно-въздушната база \"Вандербилт\" в Калифорния.Агенцията за противоракетна защита обясни, че това е било първото изпитание срещу имитация на атака с използването на наземен вариант на отбранителна система за унищожаване на ракетата по средата на нейния полет, разработена от \"Боинг\". Експертите описват това като да уцелиш куршум с друг куршум.Оптимизмът на американските военни идва след спорни резултати от предишни изпитания. От 17 теста от 1999г. насам тази система е успявала да унищожи мишената само в 9 случая, а последният опит е през 2014г.Изпробването от вторник е било малко по-сложно от предишните, защото атакуващата бойна глава е изстрелвала имитации, за да заблуди прехващача.", "date": "2017.05.31", "title": "Видео: САЩ тестваха успешно унищожаване на балистична ракета в полет"}
{"url": "http://www.dnevnik.bg/sport/2017/05/31/2981148_ima_mnogo_oferti_kum_ibrahimovich_obiavi_negoviiat/", "text": "Към нападателя на \"Манчестър юнайтед\" Златан Ибрахимович има \"много оферти от много клубове\", но към момента шведът не е решил в каква посока ще продължи кариерата си, или ще остане на \"Олд Трафорд\", обяви неговият агент Мино Райола.\"Вярно е, че разговаряме с клуба. Искаме да видим и гледната точка на \"Юнайтед\" и дали той все още е важен футболист за тях\", каза Райола.Ибрахимович премина във Висшата лига със свободен трансфер от ПСЖ през миналото лято. Той контузи коляното си през април в Лига Европа и пропусна всички мачове да края на сезона. Агентът посочи, че очаква клиентът му да е напълно възстановен за следващия сезон, но най-вероятно няма да играе и в първия кръг.\"Моето момче, Златан, е щастлив винаги, когато бележи. Надява се, че и от клуба му също са доволни от него. Ще видим какво ще стане\", допълни Райола.Ибрахимович вкара 28 гола в 46 мача през този сезон във всички турнири. Договорът му с \"червените дяволи\" е до 30 юни.", "date": "2017.05.31", "title": "Има много оферти към Ибрахимович, обяви неговият агент"}
{"url": "http://www.dnevnik.bg/sport/2017/05/31/2981164_dunav_bi_cska_i_se_prebori_za_chetvurtoto_miasto/", "text": "\"Дунав\" победи ЦСКА и завърши сезона на четвъртото място в Първа лига. Двубоят в Русе завърши 1:0, а голмайстор стана Самир Аясс през второто полувреме.Русенци доминираха през по-голямата част от срещата, като повечето интересни и опасни положения бяха в тяхна полза. \"Дунав\" игра с титулярите си, а наставникът на червените Стамен Белчев беше заложил изцяло на резерви и юноши.Това беше първо поражение за ЦСКА в плейофната фаза на първенството. Червените ще завършат на второто място с 67 точки.В петък БФС ще обяви дали отборът на Веселин Великов директно се класира за Лига Европа, или ще играе бараж, като до този развой се стигна след  до сезон 2019-20.Двубоят започна добре за гостите, като в осмата минута Георги Търтов си откри пространство пред наказателното поле и след силен удар принуди Станислав Антонов да се намесва решително. Малко след Александър Дюлгеров беше изведен, овладя на гърди и отправи удар от малък ъгъл.Постепенно \"Дунав\" вдигна оборотите, а ЦСКА прие играта в половината си. Мирослав Будинов, Бирсент Карагарен и Васил Шопов направиха пропуски, като в определени моменти и вратарят Александър Конов направи стабилни спасявания. Той беше преодолян в 70-ата минута, когато Аясс засече с глава центриране от ъглов.До края пред домакините се откриха още положения, като Конов отрази много силен удар от разстояние на Диян Димов.Конкурентът на \"Дунав\" за четвъртата позиция - \"Локомотив\" (Пловдив) - победи с 2:1 \"Лудогорец\". \"Смърфовете\", които се надяваха на грешка на русенци, ще завършат пети, като разликата между двата отбора е три точки.Резултатът на \"Лудогорец арена\" беше открит в 32-ата минута, когато Мартин Камбуров се разписа от дузпа. До наказателният удар се стигна, след като Дино Мартинович проби в наказателното поле и след контакт с вратаря Даниел Наумов падна, което беше спорно отсъждане.Мартинович направи 2:0 в 69-ата минута с глава, като засече пас на Пламен Крумов. За разградчани вкара Томас Цвятков, който влезе от пейката. Малко преди попадението Славчо Шоколаров удари гредата от малък ъгъл.", "date": "2017.05.31", "title": "\"Дунав\" би ЦСКА и се пребори за четвъртото място"}
{"url": "http://www.dnevnik.bg/bulgaria/2017/05/31/2981083_shofyorite_i_uchastnicite_v_katastrofi_shte_davat_i/", "text": "Два дни след като министър-председателят Бойко Борисов нареди да се вземат спешни мерки за намаляване на произшествията по пътищата, МВР публикува в портала за обществени консултации нова наредба за тестването на шофьорите и участниците в катастрофи за алкохол и наркотици. Общественото обсъждане по законопроекта ще продължи до 12 юни. Проверката минава няколко етапа като първият се извършва от катаджиите на място - с дрегер или тест за наркотици и техните аналози.Ако проверяваният откаже проверката на КАТ; не приема показанията ѝ; извършената проба от полицаите е некачествена или невалидна или физическото състояние на проверявания не позволява извършването ѝ тогава проверката за алкохол в кръвта ще се прави с доказателствен анализатор или с химическо изследване, а за наркотични вещества или техни аналози ще се проверява с химико-токсикологично изследване. Изследванията с доказателствен анализатор сеизвършват от служители на МВР, преминали специализирано обучение, а останалите - в болнично заведение.Така от шофьорите или участници в катастрофа - по преценка на катаджиите, ще се взема урина или ще им се прави кръвен тест.Главният секретар на МВР Младен Маринов заяви преди няколко дни, че в сегашната наредба за установяване на алкохол и наркотици има пропуски, които се използват от адвокатите за обжалване на съставения акт и съдът обявява пробата за невалидна. Един от текстовете например гласи, че кръвните проби задължително трябва да се взимат от лекар, а не от медицинска сестра. В противен случай пробата може да бъде обявена за невалидна. Новата наредба регламентира, че кръв или урина ще може да се взема не само от лекар, а и от друго медицинско лице.Освен това кръвта за изследвания вече няма да се съхранява в шишенца с гумени тапи, запечатвани с парафин, а в специални вакуумни епруветки. Преди да бъде взета кръв от проверявания, мястото ще се промива с кислородна вода или друг антисептик, който не е на спиртна основа.Решение в наредбата е намерено и за хората, които се страхуват кръв за алкохолна проба. Те ще минават на тестове на стационарни дрегери, определящи промилите в количеството издишан въздух, които са различни от тези, с които разполагат катаджиите.Новата наредба трябва да замени действащата от 2001 г., която урежда \"реда за установяване употребата на алкохол или друго упойващо вещество\". Изменението на Закона за движение по пътищата от 2016 г., което е в сила от 21 януари 2017 г., налага в наредбата да се разпишат по-подробни правила за установяване на употребата на наркотични вещества или техни аналози, се казва в мотивите на проекта. Наредбата е съгласувана с Министерството на здравеопазването.", "date": "2017.05.31", "title": "Шофьорите и участниците в катастрофи ще дават и кръв за наркотици"}
{"url": "http://www.dnevnik.bg/sport/2017/05/31/2981160_valverde_iska_da_napravi_barselona_oshte_po-velik_otbor/", "text": "Новият треньор на \"Барселона\" Ернесто Валверде обяви, че целта пред него е да направи отбора \"още по-велик\". Той пое каталунците, като премина от \"Атлетик\" (Билбао) и замени на поста Луис Енрике, който в последния си мач начело спечели Купата на Краля.\"За мен е привилегия да съм треньор на този отбор. Чувствам се огромен късметлия, че \"Барселона\" се сети за мен и ми предложи тази работа\", каза наставникът.Той добави, че няма търпение да започне новия етап в кариерата си. \"Несъмнено това ще бъде сериозно предизвикателство. Искам да направя \"Барселона\" още по-велик отбор, отколкото е сега\".Също като Енрике, и Валверде е бивш играч на \"Барселона\". Той има два сезона с екипа на блаугранас между 1988 и 1990 г., в които печели Купата на краля и Купата на носителите на купи.\"Сега времената са различни. Напълно съм наясно какво означава да си треньор на този отбор\", добави Валверде.За четири сезона той класира \"Атлетик\" четири пъти в топ 7 и изведе тима до Суперкупата на Испания, финал за Купата на краля и четвъртфинал в Лига Европа. Има и два периода като старши треньор на \"Олимпиакос\", с който печели общо пет трофея. През 2007 г. достига до финала в Купата на УЕФА с \"Еспаньол\", а освен това е бил треньор на \"Валенсия\" и \"Виляреал\".", "date": "2017.05.31", "title": "Валверде иска да направи \"Барселона\" още \"по-велик\" отбор"}
{"url": "http://www.dnevnik.bg/sviat/2017/05/31/2981111_evrokomisiiata_predloji_finansov_ministur_na_evrozonata/", "text": "Европейската комисия представи в сряда \"документ за размисъл\" за задълбочаване на европейския икономически и паричен съюз, в който предлагта идея за създаване пост на своеобразен финансов министър, финансова служба и евентуално бюджет за еврозоната, както и за учредяване на Европейския валутен фонд.По-нататъшната политическа интеграция би могла да включва преосмисляне на баланса между Комисията и Еврогрупата и би могла да оправдае назначаването на постоянен председател на Еврогрупата, както и обединяването на външното представителство на еврозоната. Идеята за създаване на финансова служба на еврозоната с възможност за бюджет за еврозоната и на Европейски валутен фонд също се обсъжда в обществения дебат и може да бъде обмислена в рамките на ЕС на по-късен етап от задълбочаването на икономическия и паричен съюз.На 1 март Комисията представи своята , а сега излага възможни начини за задълбочаване на европейския икономически и паричен съюз.Публикуваният днес документ за размисъл се основава на  от юни 2015 г. и има за цел да стимулира дебата относно  и да спомогне за постигането на обща визия за бъдещата му структура.Представените конкретни стъпки могат да бъдат предприети до европейските избори през 2019 г., а има и няколко варианта за годините след това до 2025г., когато структурата на икономическия и паричен съюз ще бъде завършена.В текста изрично се посочва, че промените са възможни, само ако държавите членки се съгласят да споделят повече отговорности и решения по въпросите от значение за еврозоната. За това ще е нужна обща правна рамка, създадена и чрез договорите на ЕС и неговите институции, междуправителствен подход или, какъвто е случаят понастоящем, комбинация от двете. Постигането на широк политически консенсус относно посоката на действие и наличието на обща пътна карта с ясна последователност, обаче, ще бъдат от решаващо значение за постигането на успех.Като уточняват нуждата от конкретни стъпки в 3 области, от Еврокомисията представят и следните идеи:интегрирана и добре функционираща финансова система- завършване на  и постигането на напредък по отношение на намаляването и споделянето на рисковете в банковия сектор, в това число мерки за повишаване на устойчивостта на европейските банки. - създаване , за да се предоставят по-разнообразни и новаторски възможности за финансиране на реалната икономика- засилване на вече съществуващите елементи, като например  за координиране на икономическата политика и връзката на финансова помощ от бюджета на ЕС за структурни реформи- сближаване между страни членки чрез по-устойчиви икономически и социални структури в отделните държави членки.Икономическият и паричен съюз трябва да продължи да бъде отворен за всички държави — членки на ЕС, посочват от Еврокомисията. Според авторите на текста то е общата валута на 340 милиона европейски граждани в 19 държави членки, седем от които са присъединилите се към ЕС през 2004 г. При все това от , който подготви пътя за единната валута, са изминали само 25 години и едва 15 години от пускането в обращение на първата евро монета. Еврото се превърна във втората най-често използвана валута в света. \"Дойде време да завършим пътуването, което започнахме в Маастрихт, към истински икономически и паричен съюз със силни институции и демократична отчетност\", заяви Пиер Московиси, комисар по икономическите и финансовите въпроси, данъчното облагане и митническия съюз. \"Еврото вече е символ на единство и гаранция за стабилност за европейците. Сега е нужно да го превърнем в средство за споделен просперитет. Само чрез премахване на икономическите и социалните различия в еврозоната ще успеем да победим опасния популизъм, до който водят те.\"\"Еврото е едно от най-значимите постижения на Европа. То е нещо повече от валутна единица. То беше замислено като обещание за просперитет\", каза и Валдис Домбровскис, заместник-председателят, отговарящ за еврото и социалния диалог, финансовата стабилност, финансовите услуги и съюза на капиталовите пазари.", "date": "2017.05.31", "title": "Еврокомисията предложи финансов министър на еврозоната"}
{"url": "http://www.dnevnik.bg/biznes/2017/05/31/2981073_i_sled_10_g_v_es_bulgariia_ne_uspiava_da_stane/", "text": "Българската икономика, теглена от ЕС, продължава бавно да излиза от стагнацията. Но българските политици и бизнес мениджъри не са успели да подобрят конкурентоспособността на страната за 10-те години членство в ЕС. През 2017 г. България заема 49-то място от 63 икономики, което е подобрение с шест позиции спрямо 2015 г., но влошаване спрямо 2007 г. По-добро е представянето й в изготвената за първи път класация за дигиталната конкурентоспособност - 45 място.Това се посочва в Годишника на световната конкурентоспособност 2017 на Института за развитие на управлението (IMD, Швейцария), цитиран от Центъра за изследване на демокрацията.Българската икономика остава сред най‐неконкурентоспособните, като все пак в Европа изпреварва Румъния, Словакия, Унгария, Гърция, Хърватия и Украйна. Дългосрочните фактори на конкурентоспособност на българската икономика остават устойчиво ниски, което прави вероятността за промяна в близките години много малка, без съществена корекция в политиките на българските правителствени и бизнес лидери.Като основни фактори на българската конкурентоспособност се запазват сравнително евтините стоки от първа необходимост (цена на живот), нормата на растеж на реалната икономиката (включително. на глава от населението), приходите от туризъм, валутните курсове, евтините наеми на офиси и липсата на сериозни рискове, които биха довели до преместване нааутсорсинг услугите.Всички тези фактори са пряко свързани с много ниската база, от която тръгва българската икономика, и могат лесно да се променят при смяна в световната конюнктура, посочват от центъра.Според изследването, основните предизвикателства пред управлението на обществения и частния сектор остават застаряването на населението, прилагането на законодателството по отношение на конкуренцията, правораздаването, и финансирането на пенсиите.Бизнесът продължава да оценява като сериозен проблем изтичането на мозъци. За трета поредна година данните за общата и младежката безработица бележат понижение, но въпреки това остават сравнително високи. Това в комбинация с ниското равнище на заплащане в сравнение с Европа в повечето сектори продължава да създава предпоставки за изтичане на квалифицирани кадри зад граница и увеличение на дела на скритата икономика в България.Тежестта от спазването на регулациите и липсата на одитна култура и добри счетоводни практики също са посочени от бизнеса като значителни пречки. Още веднъж се потвърждава нуждата от увеличаване на международния опит, адаптивността и гъвкавостта на българските фирми.Положително се оценяват размера на данък печалба (1-во място сред всички изследвани държави), общият размер на корпоративните и лични данъци, размерът на правителствения дълг, възможността за бързо и безпроблемно регистриране на нови фирми, и регулациите на пазара на труда.Същевременно България се нарежда сред водещите места по инвестиции в телекомуникациите, комуникационни технологии и дигитални умения, което показва потенциала за развитие на таланти и високо обучени кадри, при наличие на необходимите политики, добро управление и инфраструктура. България остава и сред лидерите в областта на ползвателите на широколентов интернет и по скоростта му.Тази година IMD за първи път публикува Класация на дигиталната конкурентоспособност, в която България заема 45-то място от 63 държави. Класацията се базира на 50 индикатора, като въвежда няколко нови критерия за измерване способността на страните да адаптират и изследват приложението на цифрови технологии, с потенциал това да доведе до трансформация в правителствените практики, бизнес модели и обществото като цяло.Водещи в класацията са Сингапур, Швеция, САЩ, Финландия и Дания. България показва сравними с останалите държави показатели по научна концентрация и технологична рамка, но изостава по отношение на гъвкавостта на фирмите и адаптацията на ИТ технологиите.Според авторите на доклада има няколко сфери, на които България трябва да обърне внимание, за да подобри представянето си:- Подобряване работата на съдебната система и справяне с безнаказаността по високите етажи на властта.- Модернизиране на публичната администрация и независимите регулаторни органи с цел намаляване на корупционните рискове и подобряване на пазарната конкуренция.- Подобряване на качеството на здравеопазването и образованието, за да се обърне тенденцията на изтичането на мозъци и намаляването на населението.- Фокусиране на финансирането от ЕС върху икономическите и социални ефекти вместо върху усвояването.- Пълна либерализация и диверсификация на енергийния пазар с акцент върху ангажираността на потребителите и постигане на растеж, базиран на ниски въглеродни емисии.", "date": "2017.05.31", "title": "И след 10 г. в ЕС България не успява да стане по-конкурентна"}
{"url": "http://www.dnevnik.bg/sviat/2017/05/31/2981145_frenskite_djihadisti_v_irak_i_siriia_zaslujavat/", "text": "Родените във Франция джихадисти, които са се присъединили към \"Ислямска държава\", заслужават да умрат.Това се разбра от изявление на говорител на правителството по повод информацията, че по време на битката за Мосул иракската армия, използвайки информация от френските спецчасти, е убила французи.Според \"Уолстрийт джърнъл\" от известно време по поръка на Париж иракски войници целенасочено избиват френски джихадисти с целта те да не се върнат в страната.Близо 700  са се присъединили към . Приоритет на властите е да предотвратят връщането им у дома, където могат да извършат терористични нападения, припомня агенция \"Ройтерс\".\"На всички бойци,  и отишли в чужбина да воюват, казвам: войната означава да поемаш рискове и вие трябва да приемете тези рискове\", заяви говорителят на кабинета Кристоф Кастанер.Външното министерство на Франция също не отрече информацията, която бе разпространена от в. \"Уолстрийт джърнъл\", но заяви, че действа в рамките на международното право. Страната извършва около 5% от , освен това има артилерия в Ирак и спецчасти в Ирак и Сирия.", "date": "2017.05.31", "title": "Френските джихадисти в Ирак и Сирия заслужават смъртта си, заяви говорител на кабинета"}
{"url": "http://www.dnevnik.bg/sport/2017/05/31/2981162_levski_zavurshi_sezona_s_ravenstvo_u_doma_sreshtu/", "text": "\"Левски\" завърши сезона с равенство от \"Черно море\". Двубоят, който се проведе на \"Виваком арена Георги Аспарухов\", завърши 2:2, като отборът на Николай Митов на два пъти изоставаше. Това е втори пореден мач за сините без победа, след загубата 0:3 от ЦСКА.Точни за \"моряците\" бяха Мартин Костадинов и Румен Касабов. Отборът от Варна завърши с 10 души, след като минута преди края на редовното време Александър Цветков получи втори жълт картон. За сините се разписаха Божидар Краев и Роман Прохазка.Сектор Б остана празен заради Преди мача от Националния клуб на привържениците (НКП) обявиха, че \"бездушниците на терена са срам за фланелката, която носят\".Резултатът беше открит в 40-ата минута, когато след центриране от ъглов Станислав Иванов загуби топката от Костадинов, той проби в наказателното поле и с плътен удар се разписа, като прати топката между краката на Николай Кръстев. Пред това Бабатунде Аденджи направи пропуск. Нападателят стреля с глава след пас на Кабов, но вратарят на гостите Михайлов спаси.Сините успяха да изравнят в 74-ата минута, когато влезлият от пейката Антон Огнянов центрира и Краев с глава се разписа. Отговорът на варненци обаче не закъсня и след три минути 17-годишният Касабов върна преднината на гостите с удар от движение от около 11-12 метра.Крайният резултат беше оформен от Прохазка в 81-ата минута. Словакът вкара красив гол със силен удар от голяма дистанция и прати топката в горния ляв ъгъл. ", "date": "2017.05.31", "title": "\"Левски\" завърши сезона с равенство у дома срещу \"Черно море\""}
{"url": "http://www.dnevnik.bg/gradska_sreda/2017/05/31/2981144_ministurut_na_kulturata_se_obiavi_za_zapazvaneto_na/", "text": "За запазването на паветата по столичния булевард \"Княз Александър Дондуков\" се обяви днес министърът на културата Боил Банов, по време на . Банов каза и че от миналата година паветата в София са декларирани като паметник на културата с предварителна категория \"местно значение\"., но все още няма окончателно решение за настилката, която да бъде положена. След като , Столичната община . Този проект обаче трябва да бъде одобрен от Министерството на културата, защото булевардът попада в архитектурен ансамбъл.На продължилото повече от 2 часа обществено обсъждане в Министерството на културата Банов заяви, че министерството ще работи по запазването на паветата на бул. \"Дондуков\".  На обсъждането присъстваха граждани, представители на неправителствени организации и експерти.Проектът за комбинирана настилка предвижда паветата да бъдат положени по цялото продължение на \"Дондуков\", като според зам.-кметът по транспорта на Столичната община Евгени Крусев по този начин те ще са повече, отколкото са в момента. .От няколко дни във \"Фейсбук\" се разпространява гражданска . В петицията, събрала вече 412 подписа, се посочват 10 искания, свързани с опазването на софийския паваж. Едно от тях е гранитните павета да бъдат декларирани за самостоятелна недвижима културна ценност. Преди дни същото искане към Министерството на културата.", "date": "2017.05.31", "title": "Министърът на културата се обяви за запазването на паветата на бул. \"Дондуков\""}
{"url": "http://www.dnevnik.bg/kultura/2017/05/31/2981128_s_izlojba_na_studenti_beshe_otkrito_atelie_v/", "text": "Националната художествена академия (НХА) представи обновеното си \"Ателие 1\", резултат от проекта на компанията \"Перно Рикар\" - \"Деня за социална отговорност\", проведен за седма поредна година.В проекта участват 18 500 служители на компанията по цял свят, които спират работата си за един ден, за да помогнат на обществото, каза изпълнителният директор на \"Перно Рикар\" Александър Рикар на пресконференция в реновираното пространство. В ремонта на ателието са се включили и студенти от Университета по архитектура, строителство и геодезия.Любомир Каралеев, преподавател в НХА, нарече инициативата \"мост между нашата академия и една бизнес организация\", като увери гостите, че съвместните им усилия ще продължат и в бъдещето.Обновяването включва разработването на нова система за окачване и излагане на експонати, подмяна на осветлението, дизайн на нови столове и стативи, пребоядисване на ателието и освежаване на подовата настилка.Откриването на залата беше съпроводено с изложба на студентите на НХА на тема \"Sharing Conviviality\" (\"Споделяне на доброжелателство\"). Творбите включват учебни рисунки, повечето от които са на голи тела, както е традицията на академията, но също и произведения, които са средство за изказ.Картините ще бъдат разгледани от жури и един от авторите ще получи награда - една негова семестриална такса ще бъде покрита от \"Перно Рикар България\".\"Всичко това беше направено за студентите\", обяви Каралеев, акцентирайки върху историческото значение на \"Ателие 1\".Светозар Бенчев, декан на Факултета за изящни изкуства на НХА, каза, че е изключително щастлив да усети запазена енергията на пространството, а и обновена с нова, позитивна такава. \"В това ателие е страшно важно да могат да бъдат изложени тези творби и да бъдат подредени в тези условия\", заяви той.", "date": "2017.05.31", "title": "С изложба на студенти беше открито ателие в Националната художествена академия"}
{"url": "http://www.dnevnik.bg/video/2017/05/31/2981157_video_da_dokosnem_slunceto_-_novata_misiia_na_nasa/", "text": "Американската аерокосмическа агенция се надява да научи повече за въздействието на Слънцето върху електронните уреди на Земята с новата си мисия. \"Паркър\" е сонда, която ще бъде изпратена \"да докосне\" нашата звезда като бъде насочена директно към \"атмосферата\" ѝ.Апаратът ще бъде изстрелян през лятото на 2018г. и трябва да премине на 4 милиона мили (почти 6.5 милиона километра) от повърхността на Слънцето.Никой друг космически апарат, създаден от човечеството, не е бил толкова близко.\"За вас четири милиона мили може да не изглежда чак толкова близко, но ако Земята и Слънцето бяха разделени от 1 метър, това е все едно да достигнем на 4 см от звездата. Така че в действителност си е много, много близко\", коментира Никола Фокс от мисията \"Паркър\".Учените ще опитат да обиколят около Слънцето със скорост от 700 000 км/ч, или 200 км в секунда.При преминаването през атмосферата сондата ще събира данни, за да помогне за изясняването как \"работи\" Слънцето.\"Освен това ще получим много важна информация за по-добро прогнозиране на това как околната среда на Земята реагира на Слънцето\", допълва Фокс.Част от задачата е да се разбере как слънчевите изригвания влияят на електрониката и системите, които вече в значителна степен контролират и управляват всекидневието на нашата планета.Мисията трябва да приключи през юни 2025г.", "date": "2017.05.31", "title": "Видео: Да докоснем Слънцето - новата мисия на НАСА"}
{"url": "http://www.dnevnik.bg/sport/2017/05/31/2981187_trenyorut_na_dunav_chestiti_na_cska_za_emblemata/", "text": "Треньорът на \"Дунав\" Веселин Великов честити на ЦСКА и всички привърженици на червените за емблемата. Във вторник се състоя търгът в Кърджали, като печелившата оферта беше в размер на 8 млн. лева. Той оцени след победата с 1:0 и това, че Стамен Белчев беше заложил предимно на юноши и резерви.\"Съжалявам за ЦСКА, че не получиха лиценз, но честитя на всички армейци, че взеха емблемата. Те си гарантираха второто място и чест им прави на хората, че си пуснаха най-добрите играчи да почиват. Играха с втория състав, така направиха и \"Лудогорец\", каза Великов.Наставникът на русенци, който удължи договора си с клуба до 2019 г., добави, че успеха над червените е една от най-важните.\"Никой не вярваше, че ще се класираме за Европа, така че готови-неготови – трябва да играем за УЕФА (б.а. - Лига Европа). Ние ще играем, така сме говорили с ръководството\", допълни Великов.По този въпрос той посочи, че представители от УЕФА и БФС са правили проверки на стадиона в Русе и са обявили, че \"нещата са горе-долу добре, но трябват още подобрения\". Треньорът каза още, че заради така стеклите се обстоятелства подготовката ще претърпи промени. Отборът ще бъде на лагер в Трявна.\"Трябва да се подсилим почти на всяка линия. Имаме вече двама нови с подписани договори. Търсим вратар и човек в средата на терена, но трябва да подсилим отбора. Утре ще кажат кои са новите попълнения, става въпрос за българи. Единият е от втория отбор на \"Лудогорец\" (Преслав Петров), а другият е от Втора лига\", коментира той селекцията.\"Дунав\" ще се раздели с нападателя Ндуйе Муйеци, Искандар Джилилов и Атанас Атанасов.", "date": "2017.05.31", "title": "Треньорът на \"Дунав\" честити на ЦСКА за емблемата"}
{"url": "http://www.dnevnik.bg/bulgaria/2017/05/31/2981180_signalite_za_narusheniia_s_evrosredstva_kum_olaf_ot/", "text": "Европейската служба за борба с измамите с еврофондовете (ОЛАФ) е получила за миналата година от България 33 сигнала за възможни нарушения. Това показват данните от представения днес годишен доклад на службата, съобщава БТА.Само един от тези сигнали е бил подаден от \"обществен източник\" (институция), а останалите 32 са били получени от \"частен източник\", се посочва в документа. В областта на структурните и земеделските фондове у нас са били засечени 720 нередности през периода 2013-2016 година, като за 38 от тези случаи са били издадени препоръки. За сравнение общо в ЕС за този период и по този показател са били открити над 44 хиляди нередности, които не са били свързани непременно с измама. За  по броя на разследванията за управлението на средства на ЕС на национално или на местно равнище с 11 случая от общо 141. Едва по четири от тези случаи нашата страна е получила препоръки, което означава, че са били потвърдени съмненията за нередности.Европейската служба за борба с измамите със средства на Европейския съюз е допринесла за възстановяването на 631 милиона евро на общностния бюджет, се посочва още в доклада.Отбелязва се, че тази сума е сбор от 346 издадени препоръки към националните власти на ЕС. Разследванията на ОЛАФ засягат случаи, в които се използват европейски бюджетни средства. Когато заключението е, че има измама, службата препоръчва на националните власти да заведат дело. Отчита се, че миналата година службата е закрила 272 производства и е започнала нови 219 разследвания.ОЛАФ пояснява, че обществените поръчки остават област, силно засегната от измами. Най-често измамниците си служат с подкупи и банкови сметки извън ЕС, за да осъществяват дейността си. Обичайно измамниците действат в няколко държави от ЕС.Установени са също измами с фондовете за научни изследвания и за осигуряване на заетост, както и чрез международни схеми за избягване на данъчното и митническото облагане. Отчита се, че при контрабандата на цигари е предприет нов подход - незаконна продажба на произведени законно цигари, които не носят известна скъпа марка и за които не се плащат дължимите данъци, мита и акцизи.Генералният директор на ОЛАФ Джовани Кеслер, чийто мандат изтича, призовава службата да придобие възможности да следи пряко финансовите потоци. Според него е необходимо службата да има достъп до офисите на разследвани дружества и институции. По действащите правила ОЛАФ може да поиска от националните власти извършването на претърсвания и да препоръча образуването на съдебно дело със събраните доказателства и улики. По-рано днес за страни без върховенство на закона .", "date": "2017.05.31", "title": "Сигналите за нарушения с евросредства към ОЛАФ от България са от \"частни\" източници"}
{"url": "http://www.dnevnik.bg/sport/2017/05/31/2981192_fenovete_na_levski_iskat_promiana_i_novi_neshta_zaiavi/", "text": "Треньорът на \"Левски\" Николай Митов коментира бойкота на феновете, които оставиха сектор Б на \"Виваком арена Георги Аспарухов\" празен за мача с \"Черно море\" (2:2), като обяви, че привържениците искат промяна и \"нови неща\".\"Прави са. При такива резултати хората са прави. Те искат промяна, нови неща, така мисля аз. Много са нещата, но имаме, евентуално, още един мач и тогава ще излезем с позиция. Публиката иска положителни резултати, като не са доволни те освиркват. Това е футболът. Оставка няма да подавам, защото има много неща, които трябва да направим\", каза наставникът на сините.Той добави, че срещу варненци е дал път на по-младите и е запазил няколко от титулярите, за да не получат картони.\"Стана открит мач, с много положения. Много пропуски. Едно по-добро второ полувреме за нас. Можехме да затворим мача - имахме положения при 2:2, но отбелязахме и затова не спечелихме. Трябва много повече. Това не е, което трябва да бъде. Играха и много млади момчета, стараят се, но има още много да учат\", допълни Митов.Той каза още, че много по-рано е трябвало да стане ясно дали третият в Първа лига ще играе бараж за Европа.\"Всякакво решение може да има утре, така че трябва да сме готови и за двете решения. Не искам да коментирам това. Трябваше много по-рано да стане ясно. Там има много юридически неща, които... третият да играе, четвъртият да играе... То не пише четвъртият. И шестият може да иска. Те си решават, нищо не можем да направим\", завърши наставникът на \"Левски\".", "date": "2017.05.31", "title": "Феновете на \"Левски\" искат промяна и \"нови неща\", заяви Николай Митов"}
