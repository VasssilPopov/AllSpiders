{"url": "https://www.dnevnik.bg/sport/2019/04/23/3424274_kapitanut_na_cska_poluchi_nakazanie_za_macha_s_botev/", "text": "Капитанът на ЦСКА Николай Бодуров беше наказан и няма да играе във важния двубой с \"Ботев\" (Пловдив) от полуфиналите за Купата на България. Дисциплинарната комисия към футболния съюз обясни, че е получен сигнал от комисията \"Етика и феърплей\". Защитникът е санкциониран заради наплюване на съперник. ЦСКА се подготвя за реванша с \"Ботев\" в полуфиналите за Купата на България, след като  загуби с 2:3 първата среща в Пловдив . Треньорът на червените  Любослав Пенев е уверен, че червените ще спечелят .", "date": "2019.04.23", "title": "Капитанът на ЦСКА получи наказание за мача с \"Ботев\" (Пловдив)"}
{"url": "https://www.dnevnik.bg/sport/2019/04/23/3424287_bfs_globi_surovo_ljuboslav_penev_i_pavel_kolev_za/", "text": "Точка в дисциплинарния правилник за \"уронване на престижа и създаване на негативизъм към българското съдийство\" се оказа в основата на серия сурови глоби, които дисциплинарната комисия наложи след дербито между ЦСКА и \"Левски\". Основните потърпевши станаха двама бивши служители на БФС - треньорът на червените Любослав Пенев и изпълнителният директор на сините Павел Колев. Бившият селекционер на националния отбор ще трябва да плати 8000 лева, тъй като при него това е повторно провинение. Още след идването си в ЦСКА  той беше санкциониран с 9000 лева (5000 за обиди към БФС и 4000 за \"унизителни изказвания срещу съдиите\") . Глобата за Колев, който е бивш заместник изпълнителен директор на футболния съюз, е 5000 лева. Общата стойност на глобите, наложени по тази точка, е 16 000 лева, тъй като с 3000 е наказан и полузащитникът на ЦСКА Кристиян Малинов. От ЦСКА за пореден път останаха силно недоволни от съдийството. Пенев се изказа критично. След това Колев заяви: \"От това, което видях, имат основание да са бесни, ние също. Имаше и от главния съдия, и от помощниците безобразни грешки.\" За изстреляните към привържениците на червените в сектор А пиротехнически средства \"Левски\" е глобен с 3000 лева. Общата глоба за клуба е 4300 лева, а за ЦСКА е 3300 лева.", "date": "2019.04.23", "title": "БФС глоби сурово Любослав Пенев и Павел Колев за \"негативизъм към съдийството\""}
{"url": "https://www.dnevnik.bg/bulgaria/2019/04/23/3424288_universitetut_za_nacionalno_i_svetovno_stopanstvo/", "text": "Едно от най-големите висши учебни заведения у нас - Университетът за национално и световно стопанство (УНСС), изпрати отворено писмо до медиите, в което иска пари от държавата за покриване на задължения за довършване на новия учебен корпус. В противен случай сметките на университета може да бъдат запорирани и да се стигне до фактическа неплатежоспособност. Искането на университета е за 10.3 млн. лева, за да бъде завършен и оборудван новият корпус. Строителството, чийто изпълнител е консорциум между фирмите \"Главчев инженеринг\" ЕООД и \"Вамос\" ООД, е започнало през декември 2016 г. и трябва да приключи през юни т.г. Част от финансирането е по оперативна програма \"Региони в растеж\" - 4.5 млн. лева, а останалата - 7.5 млн. лева, е била ангажимент от страна на държавата, като според ръководството на УНСС са обещани траншове от по 2.5 млн. лева всяка година. В отвореното писмо се посочва, че вече е сигнализирано за забавянето на финансирането, но отговор от държавата няма. Както и се искат не 7.5, а 10.3 млн. лева. \"На 16 април т.г. изпълнителят на проекта отправи покана за доброволно изпълнение на текущите задължения по проекта от страна на УНСС. Нещо повече – има риск сметките на университета да бъдат запорирани, което ще доведе до спиране на изплащането на стипендиите и помощите на студентите и докторантите, на заплатите на преподавателите и служителите\", се посочва в писмото, което е адресирано и до премиера Бойко Борисов. От УНСС искат финансиране от 10.3 млн. лева от държавата в най-кратки срокове, за да продължи изпълнението на проекта и да не бъдат загубени 4.5 млн. лева безвъзмездно финансиране. В писмото се посочва, че проблемът е в навечерието на 100-годишнината на университета, в който се обучават 22 хил. студенти. Министърът на образованието и науката Красимир Вълчев заяви, че ангажиментът за финансирането е поет с писмо от финансовото ведомство през 2016 г., но не е бюджетен, т.е. не са предвидени такива средства в бюджета на ръководеното от него ведомство. От Министерството на финансите обявиха, че няма да осигурят допълнително финансиране, но потвърждават ангажимента за 7.5 млн. лева, но едва след усвояване на ресурса от 4.5 млн. лева по оперативната програма, което към момента не било факт. От позицията на ведомството се разбира, че няма да подкрепи искането за 1.5 млн. лева за обзавеждане, както и 1.2 млн. лева за непредвидени разходи заради открит топлопровод. Предстои финансова инспекция на проекта.", "date": "2019.04.23", "title": "Университетът за национално и световно стопанство обяви, че е заплашен от фалит"}
{"url": "https://www.dnevnik.bg/bulgaria/2019/04/23/3424282_helzinkskiiat_komitet_vloshi_se_sustoianieto_na/", "text": "Състоянието на правата на чоека бележи цялостно влошаване през 2018 г. Това констатира в  годишния си доклад за миналата година  Българският хелзинкски комитет (БХК). Според правозащитната организация институциите нямат достатъчно капацитет за работа по подобряване състоянието на правата на човека. Целенасочено се развива националистическа и ксенофобска пропаганда. В същото време съдебната власт не може да окаже адвкватен отпор на действията на институциите, които противоречат на правовата държава, се казва в доклада. От неправителствената организация посочват и че това е тенденция, формирана през предходните две години с включването на националистически формации в управлението на страната. Повечето от негативните тенденции се отчитат с изменение на законодателството през втората половина на 2018 г., тъй като през първата България бе ангажирана като председател на Съвета на Европейския съюз. Според правозащитната организация тези негативни тенденции са особено видими в някои сфери. Независимост на съдебната власт Едни от най-важните законодателни промени през миналата 2018 г. бяха поправките в Закона за противодействие на корупцията и за отнемане на незаконно придобито имущество и в Закона за ДАНС\". Според БХК с първия е създаден безотчетен орган с права да разследва широк кръг обвинения. Промените, регламентирани във втория, създават възможности за безконтролно тайно следене на граждани и организации. Заради това от неправителствената организажия смятат, че през 2018 г. съдебната система не е успяла да стане коректив на негативните тенденции в сферата на правата на човека. Свобода на медиите В сферата на медиите 2018 г. ще се запомни със Закона за задължителното депозиране на печатни и други произведения и за обявяване на разпространителите и доставчици на медийни услуги, станал известен като \"медийния закон на Пеевски\", който бе приет почти без дебати. По-късно през годината бяха приети и поправките в Закона за защита на личните данни, припомнят от БХК и посочват, че и двата нормативни акта създават свръхрегулация и възможност за ограничаване на свободното разпространяване на информация. Права на жените Едно от емблематичните събития миналата година бе прецедентното решение на Конституционния съд, който обяви Конвенцията на Съвета на Европа за превенция и борба с насилието над жени и домашното насилие (по-известна като Истанбулската конвенция) за противоконституционна. От правозащитната организация посочват, че е отчетен по-висок брой убийства на жени, както и домашно насилие. Предложените в края на годината промени в Наказателния кодекс според БХК са непълни и не се очаква да подобрят защитата от домашно насилие над жените. \"Жените остават приоритетно засегнати от неравенства в заплащането, социално изключване, ограничен достъп на здравно неосигурените до здравеопазване и почи изцяло потърпевши от проблеми като трафика на хора и ранните бракове\", се казва в доклада на БХК. Права на хората с психични разстройства Сред темите, засегнати в доклада на БХК, е и тази за правата на хората с психични разстройства. В България се констатира маргинализация на страдащите от психични разстройства, нехуманни битови условия и практики в домовете за възрастни и деца, липсата на услуги в общността, недостатъчна леглова база и финансиране на специалисти. Положително е обаче приемането на стратегия за деинституционализация, макар че срокът за изпълнение е до 2034 г., което от Комитета отчитат като неразумно дълъг срок. Права на децата в институциите Всяко трето дете в институция е под 3 г., а всяко второ ново настаняване в дом и през 2018 г. е на новородено бебе. \"Около 8000 деца с увреждания изобщо не посещават училище. Не се променят и нивата на детска смъртност в домовете за деца. През миналата година случаите са 43\", посочват в доклада си от БХК. Права на ЛГБТИ хората Докладът отчита влошаване на състоянието на правата на ЛГБТИ хората с отхвърлянето на Истанбулската конвенция. Освен това страничен ефект оказва и произнасянето на Конституционния съд, че евентуален бъдещ закон, въвеждащ процедура за промяна на пола в личните документи на трансджендър лица, би бил противоконституционен – извод, който според правозащитната организация няма опора в Конституцията. Свобода на съвестта и религията Внесените проекти за промени в Закона за вероизповеданията сериозно застрашават свободата на съвестта и религията. Въпреки че не бяха приети, те предвиждаха естриктивни и дискриминационни уредби по отношение на финансирането и възможността за свобоно проповядване, отчитат от правозащитната организация. Освен това припомнят и че през 2018 г. бяха извършени посегателства срещу молитвени храмове и гробища. \"Речта на омразата, насочена срещу определени религиозни общности, продължи да се разпространява безнаказано\", коментират от Хелзинкския комитет. Свобода на сдружаване Хаос и липса на капацитет в Агенцията по вписванията да прилага новите изисквания на Закона за юридическите лица с нестопанска цел доведога до възпрепятстване на дейността на някои организации. От БХК дават като пример необосновани дискриминационни решения при регистрацията на няколко сдружения на македонци в България. Събаряне на незаконни постройки, без да бъде осигурен алтернативен дом Акции по събаряне на незаконни жилища, без да бъде осигурен алтернативен дом на обитателите им, бяха проведени и миналата година в Арман махала в Пловдив, както и в столичния квартал Орландовци. Събарянето на единствения подслон не е подкрепен с институционални мерки и осигуряване на алтернативно настаняване на семействата. Условията в местата за лишаване от свобода Една от темите, които БХК следи от години, е тази за условията в местата за лишаване от свобода. През 2018 г. се отчита подобрение на материалните условия, след като общият брой на затворниците е намален, а освен това са извършени и планирани ремонти. Бежанци, търсещи закрила в страната През 2018 г. броят на лицата, които търсят международна закрила, е намалял. Данните сочат, че спрямо 2017 г. има 5% намаление. Общото ниво на миграционния натиск е ниско, но остават някои проблеми като упражняването на физическо насилие, грабежи и унизителни практики най-вече на границата с Турция. Най-същественото подобрение е осигуряването на правна помощ на административна фаза спрямо търсещите закрила в България.", "date": "2019.04.23", "title": "Хелзинкският комитет: Влоши се състоянието на човешките права през 2018 г."}
{"url": "https://www.dnevnik.bg/sport/2019/04/23/3424214_kubrat_pulev_e_izvun_spisuka_s_kandidati_za/", "text": "Кубрат Пулев е извън списъка с потенциалните съперници на Антъни Джошуа за дебютния му мач в САЩ. Това се разбра от изявление на промотъра на световния шампион Еди Хърн пред ESPN. Британецът посочи шест варианта за двубоя в Ню Йорк. Джошуа трябваше да се изправи срещу непобедения в 24-те си мача на професионалния ринг Джарел Милър. 30-годишният американец обаче беше уличен в употреба на допинг. Той даде положителна проба за кардарин на 20 март. Въпреки това двубой на 1 юни в \"Медисън скуер гардън\" със сигурност ще има. Джошуа никога не се е боксирал извън Великобритания и твърдо иска следващата му среща да е в САЩ, след като миналата година подписа договор с набиращата скорост онлайн платформа DAZN Джошуа ще заложи и четирите си световни титли - на Международната боксова федерация (IBF), Световната боксова асоциация (WBA), Световната боксова организация (WBO) и Международната боксова организация (IBO), като все още се търси съперник.  Най-желаният опонент от Джошуа е Луис Ортис. 40-годишният кубинец има само една загуба в 34-те си мача на професионалния ринг. Тя дойде срещу Дионтей Уайлдър в изключително зрелищна битка за най-престижния пояс в тежката категория - на Световния боксов съвет (WBC). Ортис заяви преди няколко седмици, че е готов да се изправи срещу Джошуа, ако Милър се откаже. Хърн обаче изрази съмнение, че кубинският ветеран ще удържи на думата си.  В понеделник промотърът на Джошуа посочи мексиканеца Анди Руис като друг от възможните съперници. През уикенда Руис победи германеца Александър Димитренко с технически нокаут в петия рунд и записа 32-ата си победа от 33 мача като професионалист. След двубоя в Карсън, Калифорния, Руис заяви, че е заинтересован от възможността да се боксира с Джошуа. 29-годишният мексиканец вече имаше един шанс да спечели световна титла - през декември 2016 г., когато се изправи срещу Джоузеф Паркър за вакантния пояс на WBO. Двамата изиграха много равностоен 12-рундов мач, който Паркър спечели с 2:1 съдийски гласа. През март миналата година новозеландецът загуби титлата си в обединителен мач срещу Джошуа. Другите четири имена, които Хърн посочи като потенциални съперници, са Майкъл Хънтър, Мануел Чар, Тревър Брайън и Агит Кабайел. Джошуа не се е боксирал от септември, когато  нокаутира руснака Александър Поветкин  на \"Уембли\". Световният шампион постигна 22-ата си победа от 22 мача и 21-ата след нокаут.", "date": "2019.04.23", "title": "Кубрат Пулев е извън списъка с кандидати за следващия мач на Джошуа"}
{"url": "https://www.dnevnik.bg/bulgaria/2019/04/23/3424290_zashto_krustovishta_vuv_varna_se_naklaniat_i_stavat/", "text": "Кадрите от елипсовидното и наклонено кръстовище във Варна, излъчени в няколко телевизионни репортажа през последните дни, анкетите с шофьори, в които те твърдят, че съоръжението е опасно заради липсата на видимост, но и мнението на експерти, които споделят същите опасения, се оказаха \"спекулация\". Така ги определи вчера зам.-кметът на Варна Христо Иванов по време на кризисен брифинг, свикан спешно в 17 ч., след като поканата за него бе изпратена до медиите 45 мин. по-рано. Акцията беше предприета в отговор на пресконференцията, дадена по-рано през деня от Камарата на архитектите в България, заради  дефектите на кръстовището на булевардите \"Васил Левски\" и \"Цар Освободител\" в града . Те станаха видими едва след като съоръжението беше отворено за движение след мащабна реконструкция, която до края на април. По време на вчерашната пресконференция от Камарата на архитектите в България обявиха, че реконструкцията на въпросното кръстовище, част от проект, финансирана от правителството с 80.5 млн. лв., е пример за това как заради масово прилаганата практика на т.нар. инженеринг при изпълнение на строителни обществени поръчки с многомилионни бюджети те най-често завършват с незадоволителни резултати. В публикация във фейсбук от камарата дадоха пример и с преразход на материали за ненужните общо три двуетажни кръстовища, построени по проекта, с липсата на възможност за движение на пешеходци в тях, с бетонирането на терени, които би трябвало да бъдат озеленени, и т.н. Председателят на Камарата на архитектите в България Борислав Игнатов припомни, че реконструкцията на бул. \"Васил Левски\" е била извършена по проект от 80-те години, който няма нищо общо със състояние на инфраструктурата във Варна повече от 30 години по-късно. При това по време на самото строителство. \"Световните тенденции са в градовете изобщо да няма пътни магистрали, каза днес пред \"Нова телевизия\" председателят на Камарата на архитектите в България Борислав Игнатов. Колкото по-голяма е една улица, толкова повече трафик привлича тя. Освен това за всички живеещи наоколо ще е проблем – висока скорост, високо замърсяване, висок шум, а освен това и предпоставка за пътни инциденти\", обясни Игнатов. По повод на дефектите по кръстовището, станали видими от снимките, направени с дронове, Игнатов каза: \"Искам да попитам министър-председателя и кмета на Варна те та приемат дефектни ремонти, извършени с тях?\" Човекът, пряко отговорен за приемането на инфраструктурни проекти след ремонт във Варна, е именно зам.-кметът на града Христо Иванов, нарекъл \"спекулация\" очевидното недоразумение с кръстовището на булевардите \"Цар Освободител\" и \"Васил Левски\". Той получи място в администрацията на сегашния кмет на Варна Иван Портних като \"наследство\" след масовите протести през 2013 г. срещу корупцията, довела града до провал. Шествията, в които тогава участваха няколко десетки хиляди души, продължиха близо месец и доведоха до оставката на бившия варненски кмет Кирил Йорданов. Тогава Христо Иванов беше третостепенен чиновник, занимаващ се с организирането на обществени поръчки. Според източници от сегашната кметска администрация във Варна назначаването му за зам.-кмет на Варна е трябвало да осигури \"приемственост\" при смяната на Йорданов с Портних през 2013 г. и да бъде гарант, че изпълнителите на големите поръчки по времето на първия ще запазят позициите си и в мандата на наследника му. беше потвърдена в практиката след 2013 г., когато Портних влезе в първия си мандат. В най-близкия му екип Христо Иванов получи възможността да контролира разходването на практическия целия огромен ресурс, който Варна привлича за инфраструктурни проекти. Любопитна подробност е, че зам.-кметското място той зае въпреки доклад от проверка на Агенцията за държавна финансова инспекция от 2012 г., в който името му бе споменато като участник в  един от най-шумните строителни скандали от времето на бившия кмет на Варна Кирил Йорданов . Става дума за при реализацията на проект за образование на деца в неравностойно положение в градския кв. \"Аспарухово\". Малко след приемането й сградата бе изоставена от община Варна, защото бе напълно неизползваема – без канализация, без водопроводна инсталация и без електрозахранване. А освен това тя нямаше нищо общо с предварително договорената. Един от хората, станали причина за това, бе именно Христо Иванов, тогава заместник-управител на общинското предприятие \"Инвестиционна политика\". Извършената проверка показа, че заедно със Здравко Марков, тогавашен зам.-кмет на Варна,  Иванов слага подписа си под протокол за приемане на обекта,  въпреки че вместо поръчаната по договор едноетажна сграда с дървена сглобяема конструкция на площ 320 кв.м е построена бетонна конструкция с основа от 410 кв.м на терасиран склон без подпорни стени и дренаж. Независимо от това Иванов удостоверява, че строежът е изпълнен \"съгласно одобрените работни проекти\" и следва да бъде предаден на община Варна. Само няколко месеца по-късно и свлечена земна маса, а след това напълно разграбена и срината. По повод на доклада, изготвен от Агенцията за държавна финансова инспекция, новоизбраният варненски кмет Иван Портних даде през 2013 г. няколко шумни пресконференции, на които направи достояние на пресата \"безобразията\", отразени в него. След това обяви, че докладът е предаден на Варненската окръжна прокуратура за извършване на проверка по случаите, описани в него. Но това не му попречи В годините след това името на зам.-кмета нееднократно бе свързвано с приемането на  скандално некачествени ремонти, извършвани по улиците на Варна . Иванов е и сред високопоставените общински чиновници, които въпреки очевидния и срамен провал на проекта \"Интегриран градски транспорт на Варна\" на стойност 115 млн. лв. продължава да публично да твърди, че парите от европейското финансиране по него са успешно усвоени. По пряко наблюдавания от Иванов проект за реконструкцията на бул. \"Васил Левски\" трасето му премина направо през трибуните на градския стадион \"Спаратак\", за да финишира сега в \"уникалното\" елипсовидно и наклонено кръстовище, станало повод за реакцията на Камарата на архитектите в България.", "date": "2019.04.23", "title": "Защо кръстовища във Варна се накланят и стават елипсовидни"}
{"url": "https://www.dnevnik.bg/detski_dnevnik/2019/04/23/3424293_sreden_331_poluchi_durjavata_za_grijata_si_kum_decata/", "text": "Средният успех на държавата в грижата за децата е 3.31 според доклада  \"Бележник 2019: Какъв е средният успех на държавата в грижата за децата?\" , изготвен от Националната мрежа за децата. Оценката отбелязва  , който се отразява и в по-високата обща оценка на държавата. Тази година тя получава най-високата оценка до момента през осемте години, в които се изработва докладът. Миналата година  държавата получи най-ниската оценка  от момента на изготвяне на доклада – среден 2.88. Докладът беше представен едновременно в 8 града София и в още седем града – Варна, Шумен, Враца, Стара Загора, Перник, Пазарджик и Сливен с участието на организации, част от Мрежа за децата и представители на институциите, местната власт, родителски групи и медиите. В работата по проекта са взели участие 152 граждански организации от цялата страна, които работят за и с деца и семейства. За трета поредна година докладът включва и мнението на над 460 деца, млади хора, родители и професионалисти. Той разглежда поети от държавата ангажимента в 8 области: \"Благосъстояние на децата\", \"Закрила от всички форми на насилие\", \"Ранно детско развитие\", \"Детско здраве\", \"Образование\", \"Правосъдие за деца\", \"Семейна среда и алтернативни грижи\", \"Детско участие\". При първия критерий  оценката е  . Според доклада високите равнища на бедност и неравенство продължават да са сериозно предизвикателство, като особено обезпокоително продължава да бъде влиянието върху децата. Отбелязва се, че с разработените през 2018 г. Закон за социални услуги и Националната стратегия за детето 2019-2030 г. се дава заявка в тази посока, но все още не е известно как ще се развият в бъдеще. Оценката за   също е  Въпреки развитията в сферата на закрилата на детето от всички форми на насилие през 2018 г., защото \"продължава да липсва единна, мултидисциплинарна и координирана политика за борба с насилието над деца, както и единна статистика, която да информира политиките и мерките, които следва да се предприемат\". Отбелязва се тревожната тенденция, че има увеличение на случаите на пострадали от престъпления деца и случаите на агресия в училищата.  е с добър   Тя е най-високата от последните две издания на \"Бележник\" насам, предвид разпознатата важност и извеждането на преден план, като приоритет от българските държавни институции. Въпреки намеренията и усилията обаче, все още в страната ни предоставянето на универсални и интегрирани услуги за ранно детско развитие, е недостатъчно, пише в доклада. Идентична е оценката и в категория  Тя се дължи основно на постигнати резултати в намаляването на нивата на детска смъртност и достигането на заложените цели. Акцентира се върху тревожния факт, че има области в страната, в които коефициентът на детска смъртност е много висок, без да се забелязват конкретно насочени мерки за подобряване на ситуацията. Мерките в сферата   са оценени с  . Отбелязва се, че той се дължи на \"категоричното поставяне на образованието като приоритет на правителството\" през последните години и широкото публично говорене по темата. Макар и добрите практики, и новите възможности за привличане на млади учители и преквалификацията на специалисти да се увеличават, предстои да се анализира устойчивостта на тези инициативи, отбелязват авторите на доклада.  е оценена с  Изводът е, че броят на децата, които живеят разделени от родните си семейства, остава относително постоянен през годините, но конкретни действия за справяне с проблема все още липсват. \"Не се наблюдават развития в приемната грижа, осиновяването, както и в закрилата и интеграцията на децата бежанци\", гласи изследването. Най-ниската оценка е за категория   - среден  рез годината е липсвал напредък за осъществяване на реформата в системата за детско правосъдие, въпреки множеството декларации за наличие на политическа воля от страна на Министерството на правосъдието. Според доклада липсва \"каквото и да е разбиране относно нуждата правните процедури да бъдат адаптирани към децата, които участват в тях, така че да бъдат гарантирани техните права\". \"Бележник\" оценява За поредна година се отчита, че участието на децата буксува и стои на нивото на колективния и по-скоро \"институционализиран\" подход. Огромна пречка продължава да бъде и това, че отсъства достъпна за децата информация по отношение на решенията, които се взимат или ще се взимат за тях на национално, както и на регионално и общинско ниво. Според авторите на доклада е необходимо въвеждане на механизми и процедури за отчитане мнението на децата в различните сектори, при досега на децата с институции и професионалисти в ежедневието им. \"Въпреки възходящия резултат общата оценка е все пак среден и напредъкът е незадоволителен, което в много голяма степен се дължи на некоординираните усилия на институциите и работата на парче що се касае до политиките за децата и семействата\", е оценката на Георги Богданов, изпълнителен директор на Национална мрежа за децата, цитиран от пресцентърът на организацията. Тази година водеща тема ще е  .", "date": "2019.04.23", "title": "Среден 3.31 получи държавата за грижата си към децата"}
{"url": "https://www.dnevnik.bg/politika/2019/04/23/3424254_delian_peevski_ne_doide_na_predstavianeto_na_listata/", "text": "Успелият млад човек\" Делян Пеевски (както самият той се описва) беше единственият кандидат за евродепутат на ДПС, който не присъства на представянето на листата за европейските избори. Листата на ДПС е водена от председателя на движението Мустафа Карадайъ и средната възраст на кандидатите в нея е около 30 г. Карадайъ беше посрещнат в залата на хотел \"Рамада\" със ставане на крака, бурни ръкопляскания и скандирания \" ДПС\". Той се ръкува със съпартийците си, стоящи близо до коридора между столовете, и поздрави някои от тях със \"Селям алейкум\" и ръка на сърцето. Водещите събитието Зейнеб и Рахим (както те се представиха) от младежката организация на партията обявиха, че идват важни избори за България и ЕС и \"след един месец ще определим посоката, в която да върви ЕС в следващите 10 г\". Заявиха, че в Европа няма място за \"национализмите\" и че \"Европа не е създадена, за да се дели на държави и нации.\" Посочиха, че ДПС има програма за ускорен, изпреварващ растеж, основани на либерални ценности. Пеевски е \"утвърден политик и авторитет сред избирателите на ДПС\" След това бе представена листата и всеки от кандидатите излизаше да се представи с две думи. Без депутата Делян Пеевски. Той бе представен от водещите като \"утвърден политик и авторитет сред избирателите на ДПС\". Накрая бе обявен водачът - Мустафа Карадайъ. Той се качи на сцената със сълзи в очите и прегракнал от вълнение глас, което предизвика още скандирания \"ДПС\" и овации. Преди да започне речта си, Карадайъ направи подарък по идея на почетния председател Ахмед Доган на певеца Орхан Мурад, който присъстваше в залата. \"Това е едно устройство за изкуствено зрение. Смарт камера, която разчита всякакъв текст, разпознава и лица\", каза Карадайъ. По всяка вероятност Карадайъ няма да стане евродепутат, а за Пеевски все още не е ясно. ДПС събира 10.6% от потенциалния вот и е третата политическа сила, сигурен участник в Европейския парламент, според  последното социологическо проучване  на \"Алфа Рисърч\". Това означава двама сигурни евродепутати, а при преразпределение на остатъчните мандати е възможно да станат и четири.  \"Ние залагаме на младите. Младежкото е вградено в темелите на ДПС. Този модел тръгва от нашия почетен председател. В младежка възраст, в началото на своята академична кариера, той възстава срещу тоталитарната власт и създава младежка организация\", каза в словото си Карадайъ, но пропусна да добави за сътрудничеството на Доган на Държавна сигурност, което му дава летящ старт в академичната кариера. Карадайъ припомни, че самият той е първият председател на младежкото ДПС. \"Най-младата, добрата и печеливша листа. Те знаят и могат. Те са отговорни и активни политици. Те могат да реформират ЕС\", каза председателят на ДПС за листата си. Според него младите кандидати на ДПС са \"това, което националистите и популистите никога не могат да бъдат. Те са експерти и дипломати и политици и основни носители на европейските ценности\". След още бурни скандирания на крака представителите на медиите бяха помолени да напуснат залата без възможност за въпроси. Цялата листа на ДПС: 1 Мустафа Карадайъ. Депутат, председател на ДПС 2 Делян Пеевски. Депутат. 3 Илхан Кючюк на 33 г. Евродепутат, председател на младежкото ДПС. 4 Искра Михайлова. Евродепутат и бивш министър на екологията. 5 Атидже Алиева Вели. Заместник изпълнителен директор на ДФ \"Земеделие\" 6 Севим Мусак. На 29 г. юрист. 7 Станислав Анастасов. Бивш депутат и министър на екологията, икономист. 8 Сюлейман Сюлейман. 29 г., работи в сферата на информационните технологии. 9 Антоанета Асенова 32 г. юрист. 10 Гюлфие Парушева. 29 г. маркетинг. 11 Петър Чобанов. Бивш министър на финансите, преподавател в УНСС. 12 Сюзан Мехмедова 31 г. докторант в СУ, социална сфера. 13 Синан Пехливанов. 30 г., докторант \"Стопанско управление\" в Свищов. 14 Танер Кабилов. 31 г. политолог. 15 Сунай Якуб. 27 г., младши ръководител в отдел бизнес услуги. 16. Ертен Анисова 28 г., студент по право. Цветан Енчев, 47 г. юрист. Пеевски веднъж се отказа Пеевски вече беше кандидат за Европейския парламент на миналите избори и се отказа. Тогава имаше информации, че АЛДЕ (европейската партия на либералите, към която ДПС принадлежи) е реагирала срещу кандидатурата му. През тази седмица докладът на \"Репортери без граници\" определи Пеевски като \"най-яркото въплъщение\" на \"съюзяването между медии, политици и олигарси в България. След разрива с банкера Цветан Василев и фалита на КТБ той постепенно разкри собствеността си в няколко медии (преди това част от тях бяха собственост на майка му и бяха придобити със заеми от КТБ - бел. а.) - \"Монитор\", \"Телеграф\", \"Политика\", \"Меридиан мач\", \"Борба\". Миналата есен депутатът от ДПС обяви, че ще прехвърли медийния си бизнес на фондация, но ще помага материално. Като депутат в българския парламент той не ходи на работа, но е вносител на проектозакони - за банковата несъстоятелност и за медиите, освен това през последните две години изсветлява бизнесите си и регистрира все повече фирми. Назначаването му за председател на ДАНС през 2013 предизвика дълги протести.", "date": "2019.04.23", "title": "ДПС представи \"най-младата и печеливша листа\" без Пеевски"}
{"url": "https://www.dnevnik.bg/bulgaria/2019/04/23/3424326_ljutvi_mestan_objalva_parichnata_si_garanciia_i/", "text": "Лютви Местан е обжалвал днес наложената му от прокуратурата парична гаранция в размер на 10 хил. лева. Той е обвиняем за причиняване на смърт по непредпазливост след участие в пътен инцидент преди десетина дни. Първоначално съдът отмени наложената мярка заради липса на данни за имущественото състояние на лидера на ДОСТ. След това обаче  мярката за неотклонение отново беше наложена,  като се подчерта, че е съобразена с обществената опасност на престъплението, с доказателствата срещу обвиняемия и с имущественото му положение, за което са събрани доказателства. Местан също така обжалва постановлението на Окръжната прокуратура в Кърджали, която му забрани да напуска страната. Инцидентът с лидера на ДОСТ стана на 14 април около 13.30 часа в района на село Загорско по главния път към граничен пункт \"Маказа\". При включване в главния път колата на Местан се е ударила в автомобил, в който пътувало семейство с две деца. Едно от тях - бебе на 6 месеца, е починало, а 9-годишно дете и родителите му бяха ранени. Повдигнатите обвинения на Местан предвиждат затвор от 2 до 6 години, а при особено тежки случаи - от 3 до 10 г.", "date": "2019.04.23", "title": "Лютви Местан обжалва паричната си гаранция и забраната да напуска страната"}
{"url": "https://www.dnevnik.bg/razvlechenie/2019/04/23/3423574_fotogaleriia_vivian_maier_-_jena_bez_sianka_no_sus/", "text": "Вивиан Майер работи през целия си съзнателен живот като детегледачка. Първоначално в Ню Йорк, а след това и в Чикаго. Животът й минава като в сянка или по-скоро като на \"жена без сянка\", както я определят някои критици. През това време обаче тя снима и натрупва огромен снимков материал, който става обществено достояние по една щастлива случайност едва през 2007 г.. - две години преди смъртта й. Първата българска изложба с фотографии на Вивиан Майер \"В нейните ръце\" ще бъде открита днес, 23 април, в Софийската градска художествена галерия.  На снимката: ", "date": "2019.04.23", "title": "Фотогалерия: Вивиан Майер - \"жена без сянка\", но със следа във фотографията"}
{"url": "https://www.dnevnik.bg/gradska_sreda/2019/04/23/3424381_noviiat_plan_na_borisovata_gradina_zabraniava_stroeji/", "text": "Дълго чаканият проект за първия Подробен устройствен план (ПУП) на Борисовата градина е готов и екипът от ландшафтни архитекти начело с Атанас Ковачев ще го внесе утре за обсъждане в Направление \"Архитектура и градоустройство\" на Столичната община. \"В плана ясно се посочва какво ще е позволено и какво не през следващите 15-20 години в най-голямата зелена площ на София\", обяви Ковачев. \"В момента процентът на застрояването в парка е твърде голям. Нормативът е 2-3% от площта, а тук е много над 10%\", заяви той пред \"Дневник\". И националният стадион, и стадион \"Българска армия\", и колодрумът остават, защото вече са построени и няма как да ги махнем, но без да се увеличава тяхната площ\", подчерта той. Планът предвижда до стадионите да не могат да влизат никакви коли с изключение на автобуса на играещите отбори, линейка или пожарна кола при нужда. Не се предвижда никакво ново застрояване в целия парк, но се планира премахване или преместване на много други обекти от сегашните им места в Борисовата градина. Предлага се пространството около езерото \"Ариана\" да се освободи от всички временни павилиони, които са се превърнали в постоянни. Да остане единствено ресторантът в езерото. На мястото на стадион \"Юнак\" да има зелена морава с пейки за срещи, е залегнало в проекта. \"Веселото село\" също ще се премахне, а Маймунарника ще се трансформира в място за срещи и дискотека, но без алкохол, обясни Ковачев. В изготвения ПУП конната база трябва да се премести към Ловния парк, а настоящата автокъща \"Капитолия\" да се превърне в обществен подземен паркинг за над 100 автомобила. През 2015 г. екипът на Ковачев спечели с голяма преднина националния конкурс за изготвяне на ПУП на Борисовата градина, защото неговият проект е бил най-консервативният и най-щадящ зеленината в парка. В журито, ръководено от Пенчо Добрев, са участвали всички председатели на комисии към Столичния общински съвет, както и експерти по културно наследство. Сега изготвеният ПУП ще бъде внесен преди великденските празници в Направление \"Архитектура и градоустройство\" на Столичната община. През май той ще бъде качен на сайта на общината за запознаване на обществеността и през юни трябва да започне общественото обсъждане. Всички предложения на граждани, фирми и организации ще бъдат разгледани от Общинския експертен съвет и по негова преценка някои от тях може да бъдат включени в ПУП-а. Очаквайте интервю с Атанас Ковачев за неговите предложения, включени в плана, как да се възстановят къпалнята \"Мария Луиза\" и Летният театър и какво ще се построи на мястото на гара \"Пионер\".", "date": "2019.04.23", "title": "Новият план на Борисовата градина забранява строежи и премахва стадион \"Юнак\""}
{"url": "https://www.dnevnik.bg/skorost/2019/04/23/3424421_do_kraia_na_noemvri_triabva_da_prikljuchi_remontut_na/", "text": "До края на ноември ще приключи ремонтът на виадукт \"Коренишки дол\" на магистрала \"Хемус\", а през септември ще завърши обновяването на друг виадукт - \"Потоп\". Това съобщи зам.-министърът на регионалното развитие и благоустройството Николай Нанков, цитиран от пресцентъра на ведомството. Днес той инспектира ремонтните дейности заедно с изпълнителния директор на \"Автомагистрали\" ЕАД Стоян Беличев. Двете пътни съоръжения не са ремонтирани от построяването на магистралата, уточняват от регионалното министерство. Виадуктът \"Коренишки дол\" е с дължина 481 м и се намира при км 36 на \"Хемус\". В момента се ремонтира платното в посока Варна. Виадуктът \"Потоп\" пък е с дължина 525 метра и се намира при км 19 на аутобана. По думите на Нанков ремонтите по виадуктите и мостовете на магистрала \"Тракия\" ще приключат до края на май. \"В следващите 4-5 години по пътищата в страната предстои изграждане на близо 60 км тунели, без да включваме съоръженията под Шипка и Петрохан. Такива ще има по магистрала \"Струма\" в Кресненското дефиле, новите участъци на \"Хемус\" и др.\", каза още Нанков.", "date": "2019.04.23", "title": "До края на ноември трябва да приключи ремонтът на \"Хемус\", обяви Николай Нанков"}
{"url": "https://www.dnevnik.bg/bulgaria/2019/04/23/3424463_zaradi_predstoiashto_stroitelstvoto_na_park_vurhu_plaj/", "text": "Граждани на варненския кв. \"Аспарухово\" организират протест по време на насрочената за утре сесия на Общинския съвет в града, която трябва да приеме проекта за изработване на Подробен устройствен план на бъдещ парк. Плановете показват, че той трябва да бъде изграден върху морски плаж, което е забранено от действащото в момента законодателство. Причината за недоволството от престоящото гласуване са опасенията на гражданите, че подготвяният проект дава възможност за строителство на плажа извън паркоустройствените решения както това се случи в северната част на Морската градина във Варна. Според Инициативен комитет \"Аспарухово\", който публикува призив за присъствието на граждани по време на утрешната сесия на Общинския съвет, и дава възможност \"след 3 до 5 години парка в частта към плажа да бъде застроен\". В публикацията във Фейсбук за подготвяното събитие се припомня също, че комисиите към Общинския съвет не са приели нито едно от гражданските предложения, направени по време на обсъждането на проекта. \"В залата имаше към 150 жители на Аспарухово, пише в поканата за протеста. Как общинските съветници не намериха поне едно градивно предложение на гражданите? Тези хора не ги ли избрахме ние? Всичко отхвърлиха. Популистките изказвания за реплика на морската градина ще доведат до създаването на Алея 2 (по аналогия с т.нар. \"Алея Първа\", бел. ред.)- хотели и заведения край плажа. Строителните параметри дават възможност за построяване им\", пише в публикацията. Още през септември м.г. \"Дневник\" публикува информация , че от проекта за Подробен устройствен план на Аспарухов парк е което води до невярно определяне на местоположението на границата на Зона \"А\" от крайбрежието, която е защитена според Закона за устройство на черноморското крайбрежие. Изчезването на плажа от Подробния устройствен план на парка беше предпоставка и за грешно определяне на границите на урегулираните поземлени имоти в него. Въпреки това месец по-рано проектът беше приет от Експертния съвет по устройство на територията в община Варна. Наличието на морски плаж, върху който общинската администрация има намерение да строи, беше илюстрирано с екранни снимки от сайта на информационната система на Агенцията по геодезия, картография и кадастър, както и с две снимки от платформите Google Earth и Google Street View. Всички публикувани илюстрации безусловно доказваха, че на посоченото място действително съществува пясъчен плаж.  Оказа се обаче, че въпреки това, той не е отразен в Подробния устройствен план на Аспарухов парк. В същото време, геодезичното заснемане, което е отразено върху плана, показва на същото място  мера и пасище\" вместо пясък\" Освен това в центъра на бъдещия парк парка е нанесен новообразуван поземлен имот, предназначен за Точно тази формулировка беше използвана многократно като трик при строителството на многоетажни жилищни сгради в северната част на варненската Морска градина при управлението на бившия кмет на града Кирил Йорданов. В  право на отговор по повод публикацията  на \"Дневник\" от общинската администрация във Варна написаха, че плажът в близост до кв. \"Аспарухово\", отразен и в системата на Агенцията по геодезия, картография и кадастър, всъщност не е плаж, а дюните, които се намират там, не са \"установени\" като дюни. В същото право на отговор се уточняваше, че сградата \"за обществено обслужване\", която трябва да бъде построена на територията на бъдещия Аспарухов парк, била предвидена за детски морски образователен център. В текста, публикуван във Фейсбук днес се казва, че след гласуването утре ще бъдат обявени всички имена на общинските съветници, които са подкрепили \"този престъпен план\", за да знаят гражданите от кого да търсят отговорност. \"В случай, че проекта бъде приет от управляващата върхушка във Варна, ще организираме референдум за бъдещето на парка\", пише още в публикацията.", "date": "2019.04.23", "title": "Заради предстоящо строителството на парк върху плаж граждани подготвят протест във Варна"}
{"url": "https://www.dnevnik.bg/sport/2019/04/23/3423852_neftohimik_gleda_kum_evropeisko_prisustvie_sled/", "text": "Волейболистите на \"Нефтохимик\" затвърдиха превъзходството си в Суперлигата с трета поредна шампионска титла. Воденият от Николай Желязков отбор стъпи на върха след трета победа срещу \"Хебър\". В Бургас домакините спечелиха с 3:0 (25:23, 25:15, 25:12) срещу \"Хебър\". Оспорван беше само първият гейм, след което \"Нефтохимик\" довърши по убедителен начин започнатото. Най-резултатен за успеха стана диагоналът Николай Учиков с 15 точки. Георги Петров добави 11, а Ален Джорджевич- десет. За \"Хебър\" Брадли Гънтър записа 11 точки. Волейболистите на отбора от Пазарджик взимат сребърните медали, след като в редовния сезон бяха първенци, а трети е ЦСКА. Отговорникът за спорните проекти в \"Лукойл-България\" Сашо Везенков заяви, че се надява на европейско развитие на клуба. \"Говорихме и с кмета на града, той ме увери, че януари месец и залата (в Бургас) ще е готова. Моята амбиция е отбор, който играе трайно в групите на Шампионската лига. С тези играчи, които имаме. Важното е да го правим с български играчи. За един спорт може да говорим и оценяваме по това колко играчи играят в чужбина. Говорил съм и говоря с всички играчи. Ако някой от тях получи уникално предложение в Европа, ние не можем да ги задържим. Но с всички съм в прекрасни отношения и целта ще е да ги задържим.\" Везенков добави, че има уверението, че промените,  свързани с Валентин Златев в \"Лукойл-България\" , няма да се отразят на клуба.", "date": "2019.04.23", "title": "\"Нефтохимик\" гледа към европейско присъствие след поредна титла в българския волейбол"}
{"url": "https://www.dnevnik.bg/bulgaria/2019/04/23/3422240_veliki_vtornik_-_den_za_smirenie/", "text": " Днес е Велики вторник. Според църковния канон той е отреден за смирение и поучение. Според евангелския разказ през втория ден от Страстната седмица Иисус Христос дал последните си нравствени напътствия. Тогава той разказва притчите за десетте девици, очакващи идването на Господа, и за талантите. Притчата за девиците напомня на вярващите да бъдат готови да посрещнат Спасителя със запалени светилници в душите си, защото той ще дойде внезапно и неочаквано, и напомня, че в момента на смъртта всеки се изправя пред Него на съд. Притчата за талантите пък призовава всеки християнин да обработва с усърдие нивата на душата си и така да увеличава дарованията - т. е. талантите, с които го е дарил Бог. В народния календар първите три дни от Страстната седмица - от понеделник до сряда, са определени за почистване на къщата и къпане. Този ритуал име пречистващ характер и се вярва, че осигурява здраве. На някои места в България на Велики вторник момите носят в пълно мълчание вода от три кладенеца и я прибират на скришно място. За мълчаната вода се вярва, че има тайнствена сила и помага за изцеление.", "date": "2019.04.23", "title": "Велики вторник - ден за смирение"}
{"url": "https://www.dnevnik.bg/ot_vas/chitatelski_dnevnik/2019/04/23/3423776_lokomat_v_bulgariia_vse_oshte_niama/", "text": "Уважаеми представители на българските медии, Обръщам се към вас във връзка с погрешно разпространявана информация, касаеща водената от мен кампания \"Локомат за България\". Медийни публикации правят погрешното внушение, че роботът \"Локомат\" - широкоспектърен уред за рехабилитация, в България е наличен. Това за съжаление не отговаря на истината. Купени са няколко уреда \"ЛокоХелп\", които далеч не покриват случаите, в които \"Локомат\" е необходим за рехабилитация на пациенти. Притеснява ме фактът, че въпреки многократните ми срещи с представители на \"Българската Коледа\", след които останах с впечатлението, че работим за една кауза и в партньорство, апелът ми да бъде адресирана тази подвеждаща информация остава без отговор. През февруари изпратих писмо до дарителска инициатива \"Българската Коледа\" и описах как неправилната информация в медиите всъщност вреди на започната от мен кампания, на която съм посветила последните няколко години. Помолих да бъде отречена тази информация и да бъдат адресирани случаите, в които потенциални дарители на \"Локомат за България\" са звънели на телефона на \"Българската Коледа\" и са получили отговор, че робот \"Локомат\" в България вече има, Обръщам се към Вас с молба да направите достъпна до широката общественост информацията, че \"Локомат\" в България все още няма и този животоспасяващ и необходим за лечението на хиляди хора медицински уред не е наличен в страната ни. Това е факт, който съвсем лесно може и самите вие да проверите. Любомир Аламанов каза в едно интервю по повод сентенцията \"Мълчанието е злато\", че \"отказът да се говори навреме може да съсипе и най-добрите намерения\". Но как стои въпросът, ако едната страна говори, а другата – игнорира? Може ли отказът от диалог да съсипе и най-добрите намерения? Стремя се към диалози на добър тон, когато каузата за която става въпрос, е с добри намерения. Не оставам и място за лоша енергия, която да съсипе намеренията ми. Факти като липса на респект, липса на уважение, лъжа, приемам, че са плод на недоразумение, и търся диалог. Ако не е достатъчно ясно, бих го нарекла и като подадена ръка, втори шанс, призив за мир, нова преценка на ситуацията, възможност да преразгледаме фактите и от позицията на другия. Благодаря Ви предварително за подкрепата! С уважение,", "date": "2019.04.23", "title": "\"Локомат\" в България все още няма"}
{"url": "https://www.dnevnik.bg/sport/2019/04/23/3423801_futbolniiat_praznik_na_carsko_selo_-_stegnat_i_s/", "text": "Не след дълго чаканият момент идва -  \"Царско село\" си осигури историческо участие в Първа лига . Пред погледа на около 200 души отборът направи 0:0 с \"ЦСКА 1948\" на своя стадион в едноименния комплекс в полите на Витоша и пет кръга преди края на сезона вече е сигурен първенец във Втора лига. В спокойна обстановка по трибуните и на моменти развяващи се знамена предимно от играчи на школата \"Царско село\" стигна до необходимата точка, за да изпълни целта си за директно класиране в елита. Празничната атмосфера около мача на малкото стадионче по-скоро отсъстваше и твърде малко бяха признаците за важността на двубоя. През по-голямата част \"Царско село\" игра в намален състав заради червен картон в средата на първото полувреме, като това допринесе за напрегнат финал през погледа на феновете. В края \"ЦСКА 1948\" удари и греда. След това дойде моментът за \"заговора\" на децата, които подготвиха плана си за излизане на терена. Когато мачът приключи, в своеобразната ВИП ложа беше отворено шампанско. Част от феновете и семействата на футболистите поздравиха своите любимци и скоро вълнението поутихна. \"Който не мечтае, той не постига целите си. Ние мечтаехме за това отпреди две-три години, когато започнахме нашия път в професионалния футбол. Мечтите ни се сбъднаха след много труд, желание, себераздаване и накрая постигнахме това, което искахме\", каза собственикът на \"Царско село\" Стойне Манолов след двубоя. Целта пред отбора е да бъде фактор в българския футбол, като постепенно натрупа опит. Начертаният път преминава през промени в стадиона с разширяването на капацитета, а според Манолов от 1 юли съоръжението ще има осветление. По-големият въпрос пред \"Царско село\" е каква ще е ролята му на футболната карта, след като стана поредният софийски отбор в елита. Догодина в Първа лига със сигурност ще има поне четири отбора от столицата, а има възможност да се увеличи и до цели седем. В последните две години \"Септември\" и \"Витоша\" вървят своя път в елита. Също като старозагорския \"Верея\", чието приключение в Първа лига е на път да приключи с разочароващ провал. \"Ако имате някакви съмнения, че ще се превърнем във \"Верея\" или някой от отборите, които не могат да си позволят да са в Първа лига – не. До този момент като финанси, възможности и коректност към всички ще продължим и в Първа лига\", каза Манолов. Той и треньорът Никола Спасов се обединиха около мнението, че тимът се нуждае от класа и ще бъдат активни в привличането на нови футболисти преди началото на първия си сезон в Първа лига. \"Радвам се искрено, че на нашия стадион стадион станахме шампиони и узаконихме влизането ни в Първа лига. При положение че играеш в Първа лига, мотивацията, подготовката и психологията е съвсем друга. Можем да играем, но няма да сме толкова равностойни на отборите от елита\", допълни Спасов.", "date": "2019.04.23", "title": "Как футболният \"Царско село\" празнува - скромно и с вяра, че има бъдеще в Първа лига"}
{"url": "https://www.dnevnik.bg/video/2019/04/23/3423786_kak_da_boiadisate_iaicata_s_cvetove_ot_prirodata_video/", "text": "\"Дневник\" представя изпитани рецепти за красиви цветове с продукти от природата. Основните цветове се постигат с корени от билката брош (червено), куркума (жълто) и лилаво зеле и/или сини боровинки (синьо). Зеленото се получава от коприва или от смес от куркума и боровинки.  Да се има предвид, че докато червеният и жълтият цвят се получават минути след сваряването, то синьото и зеленото изискват да оставите яйцата да киснат в съответната отвара с часове. ", "date": "2019.04.23", "title": "Как да боядисате яйцата с цветове от природата (видео)"}
{"url": "https://www.dnevnik.bg/sviat/2019/04/23/3423778_milioni_evropeici_ochakvat_voenni_konflikti_na/", "text": "Шестима от десет руснаци, украинци и поляци и половината сърби и латвийци смятат, че са възможни военни действия в Европа заради сегашното напрежение между Русия и Запада. Социологическо проучване в седем държави, сред които многомилионни страни като Русия, Германия, Франция, Украйна и Полша, показва, че очакващите въоръжени сблъсъци са почти половината (47%). В страните от анкетата, включително Латвия и Сърбия, между 48% и 79% отговарят утвърдително на въпроса \"Опасявате ли се, че война или конфликти ще засегнат вашата страна?\". В засегнатата вече пета година от въоръжен конфликт и окупация на част територията Украйна с \"да\" отговарят 87%. Групата на опасяващите се от конфликт е средно 68%. Това сочат данни от проучване по поръчка на най-старата германска фондация \"Фридрих Еберт\", която от десетилетия има връзки със социалдемократите. Освен допитването до повече от 1000 души във всяка от страните авторите са разговаряли с местни политически консултанти с влияние върху общественото мнение, проведени са групови дискусии за изясняване на нагласите в експертните среди и какви действия препоръчват те. В уводната част авторите казват, че ситуацията със сигурността в Европа е крехка и на изток, и на запад. Виждаме да се ратварят разломи, които бяха абсолютно немислими преди четвърт век, казва Курт Бек, председател на \"Фридрих Еберт\" и бивш премиер на провинция Райнланд-Пфалц. Затова е още по-важно да разбираме нуждите и страховете в съвременна Европа, трябват ни и нови анализи за предизвикателствата на ХХI век, защото нямаме сценарий, който да следваме, допълва той. В текста се казва още, че ситуацията се усложнява от преориентирането на четири големи фактора на сигурността - Европейския съюз, Китай, Русия и САЩ. \"Една смес от топящото се доверие на хората към държавните институции и несъгласието с позицията на правителствата им по по-широки теми създава едно масово усещане за несигурност. Последиците включват завой към милитаристична политика, опростенчески политически лозунги на популистките партии и цялостен поврат към национализма.\" Тревожно ниско е доверието на европейците към политическите им институции и върховенството на закона. Само армията и полицията имат високи нива на одобрение, а партиите, правителствата и медиите са обект на особено силно недоверие. В контекста на опасенията от война и конфликт това създава значителни предизвикателства за приемането и легитимността на международната политика и отношенията в сферата на сигурността, предупреждават авторите. Проучването показва още, че в двата края на Европа има отчетлива разлика в обяснението на анкетираните дали и защо страните им не успяват да получат полагащото им се място на международната арена. В Германия 71%, а във Франция 59% изобщо не приемат подобно твърдение, докато ощетени се смятат 56% от руснаците, 67% от поляците, 74% от украинците и цели 85% от сърбите. Същото разделение се вижда и при твърдението \"Други държави активно пречат на страната ми да стане наистина велика\": 73% от германците и 56% от французите изобщо не смятат така, докато в това са убедени 69% от руснаците и 75% от сърбите. Запитани да посочат по-конкретно кой е заплаха за сигурността в Европа, 78% от руснаците и 71% от сърбите посочват САЩ. Но утвърдителен отговор тук дават и 50% от германците, 44% от французите и 34% от поляците (иначе смятани за вероятно най-проамериканската нация в Източна Европа). Когато стане дума за Русия, 77% от поляците категорично я посочват като заплаха, както и 67% от украинците. Но 50% от германците и 65% от французите не виждат подобно нещо. Самите руснаци в значителна степен (83%) не се възприемат като заплаха за сигурността на континента. Заслужава внимание и отношението към ефекта от разширяването на НАТО на изток. Логично три четвърти (76%) от анкетираните в Русия и 71% в Сърбия смятат, че това е заплаха за сигурността в Европа. На същото мнение са половината германци, над една трета (35%) от французите и цели 43% от поляците. Добрата новина е, че в никоя от анкетираните държави обществото не вижда военните интервенции като подходящо решение за уреждане на конфликти. Анкетираните и специалистите са за дипломатически и политически подход, но също така настояват страните им да имат много по-ясни позиции по конфликтите в чужбина. Над половината германци и французи и повече от 60% от руснаци, поляци и украинци се обявяват за това правителствата им ясно да подкрепят една или друга страна в конфликт, когато заявяват национална позиция. И тук ролята на НАТО се възприема нееднозначно - на въпроса трябва ли организацията да играе по-голяма роля в уреждането на конфликти германците са разделени (54% на 43%) в подкрепата на тази теза, както и французите (45% на 44%), докато латвийци и украинци (67%), както и поляци (78%) изискват повече от атлантическия алианс.", "date": "2019.04.23", "title": "Милиони европейци очакват военни конфликти на континента"}
{"url": "https://www.dnevnik.bg/sviat/2019/04/23/3423588_shte_ubie_li_izkustveniiat_intelekt_ikonomicheskiia/", "text": "Иън Голдин е професор по глобализация и развитие в Оксфордския университет. Той е автор на документалния филм \"Ще убие ли ИИ развитието\", излъчен по Би Би Си. Изкуственият интелект (ИИ) може да премахне в бъдеще милиони работни места, навреждайки на икономическия растеж в развиващи се региони като Африка. Професионалният ми път премина в международното развитие и през последните години създадох в Оксфордския университет изследователска група, която да се занимава с въздействието на внасящи радикална промяна технологии върху развиващите се икономики. Може би най-важният въпрос, който разглеждаме, е дали изкуственият интелект ще представлява заплаха, или ще открие нови възможности за развиващите се региони като Африка. Оптимистите казват, че такива места могат да използват бързо напредващите системи с ИИ, за да увеличат своята производителност и да направят гигантски скок напред. Аз обаче съм все по-обезпокоен, че изкуственият интелект на практика ще блокира традиционния път за растеж, като замени нископлатените работни места с роботи. Както ни казва Кай-Фу Лий, който работи като в Пекин и инвестира в изкуствен интелект, ИИ е потенциално най-революционната технология, която ще се появи през този век. Той освен това наред със свързаните технологии на  машинното обучение и роботиката  напредва със светкавична скорост. ИИ вече има капацитета да замени много работни задачи, които са основани на правила и повтарящи се, и не изискват голяма сръчност или отзивчивост. В развитите икономики например роботи замениха доста повече от половината работни места в автомобилостроенето и свързани с него отрасли през последните десетилетия. Автоматичните системи вече се радват на по-висок процент от доволни потребители, отколкото хората в кол-центровете, а това заплашва един ключов източник на работни места в много страни. По същия начин системи, които позволяват използването на ИИ, водят до значителни загуби на работни места в \"задните офиси\" на банките, здравните, застрахователните и счетоводните компании. Това са работни позиции, които през последните години бяха прехвърлени в развиващи се страни като Индия, Виетнам, Южна Африка и Мароко. Работни места, изложени на риск? Според нашето изследване в Оксфорд около  40% от работните места в Европа са уязвими от ИИ  през следващите десетилетия. Същото важи за близо половината в САЩ и още по-голям дял в развиващите се държави. Някои твърдят, че ИИ ще създаде също толкова много работни места, колкото ще бъдат загубени заради роботите, и че не бива да се тревожим прекалено много. Аз обаче смятам, че тези нови работни места ще бъдат съсредоточени в някои части от развития свят и че развиващите се страни ще останат встрани. Това е от най-голямо значение в по-бедните държави, които използват своята сравнително нископлатена работна сила като първи етап от догонването на развитите икономики. Примери за това са Китай, Тайланд и Виетнам. По-голямата част от заплашените работни места на такива места ще бъдат по-нискоквалифицирани. Фактът, че също така има тенденция бедните страни да страдат от недостиг на висококвалифицирани работници, обаче може да подкопае още повече тяхната конкурентоспособност. Развитието на спомагателни технологии ще направи предизвикателството още по-голямо. 3D принтирането ще се комбинира с ИИ, за да позволят на потребителите в богатите страни да си правят сами, много по-близо до дома, дрехи, обувки, устройства и други продукти според своите индивидуални нужди. Увеличаването на това производство може да означава, че епохата на изнасяне на производства в развиващите се страни наближава своя край. Гай Райдър, генералният директор на Международната организация по труда (МОТ) към ООН, показва как политиката на протекционизъм ще ускори тази тенденция. Връщането на производства в развитите страни никога не е било на по-високо равнище, въпреки че у дома си идват не работни места, а ИИ и роботизирани процеси. Нарастващо неравенство В момент, когато технологиите играят все по-доминираща роля в глобалната икономика, онези части от планетата, които движат техническото развитие, придобиват още по-голяма мощ. Просто погледнете концентрацията на богатство и доходи на места като  Силициевата долина . Тази тенденция може да стане глобална, като увеличи неравенството. Тъй като дигиталната икономика е трудна за количествено измерване и е трансгранична, данъчните приходи на държавите са подкопани - нещо, което намалява инвестициите в инфраструктурата, здравеопазването и образованието. Технологичният сектор освен това изсмуква таланти от целия свят, оставяйки недостиг на човешки капитал в някои държави. Всички икономики сега изискват висококвалифицирани хора да работят в отрасли като изкуствения интелект, но е налице тенденция тези обикалящи света индивиди да предпочитат да живеят в сигурни и развити градове, които предлагат най-добрите кариерни възможности. С някои изключения, които са впечатляващи, като Бангалор в Индия, за по-бедните страни ще е по-трудно да привличат и задържат такива работници, което ще ги направи още по-уязвими. Ефектът на концентрацията е очевиден не просто от гледна точка на местоположението, но и сред самите компании. Например, едва шепа, които работят в САЩ и Китай, сега доминират сектора на ИИ. Това означава, че европейските и японските компании изостават. Лъч надежда? Всичко ли е загубено? Може би не. Появяват се нови фирми, които имат за цел да използват ИИ, за да повишат икономическия растеж и производителността в развиващите се страни. Те също така осигуряват на гражданите достъп до образование, здравеопазване, заетост и други възможности. Една такава компания е M-Pesa. Тя използва система, основаваща се на мобилната телефония, за трансфер на пари, чиято платформа е използвана от над 60% от кенийците. M-Tiba, друго кенийско приложение, използва подобна технология, за да предоставя здравни услуги на над 4 милиона души. Някои експерти твърдят, че ИИ може да донесе в развиващия се свят същите внасящи радикална промяна ползи като мобилните телефони, помагайки за преодоляване на липсата на инфраструктура, която допринася за ниските доходи и изпадането на развитието в застой. Публикувани неотдавна доклади на проекта Pathways for Prosperity Commission и на Световната банка твърдят по подобен начин, че изкуственият интелект и дигиталната икономика могат да осигурят образование, както и работни места и доходи, за хората в бедните страни, включително за онези в изолирани селски райони. Много от тези компании обаче са едва в началния етап от развитието си и все още не е ясно дали те ще успеят. Не е ясно и дали положителният опит в малък брой страни като Кения може да бъде възпроизведен успешно другаде, нито пък дали позитивите са повече от заплахите, не на последно място от гледна точка на загубените работни места и данъчни приходи, както и на нарастващото неравенство. Часовникът цъка и рисковете за развитието, породени от изкуствения интелект, никога не са били по-големи. Политическите ръководители навсякъде трябва да слушат внимателно и да помислят сериозно как да отговорят. /Превод от английски: Николай Станоев/", "date": "2019.04.23", "title": "Ще убие ли изкуственият интелект икономическия растеж в развиващия се свят"}
{"url": "https://www.dnevnik.bg/evropa/2019/04/23/3423451_na_evroizborite_broiat_na_neglasuvashtite_ne_spira_da/", "text": "Гласуване след гласуване, изборите за Европейски парламент са все по-малко мобилизиращи: в ЕС средно всеки втори гласоподавател не влиза в кабината за гласуване - въздържане, което е особено впечатляващо на изток, но засяга и страните основателки. Непрекъснато увеличение През 1979 г., по време на първите избори за Европейски парламент, 38 процента от гласоподавателите не отидоха до избирателните урни. Оттогава делът на негласувалите се увеличава с всеки следващ вот, за да достигне 57.4 процента на последните европейски избори през 2014 г. Парадоксално въздържането от гласуване нарасна успоредно с правомощията на европарламента. Институцията, чиито прерогативи бяха твърде ограничени през 1979 г., сега по редица теми е съзаконодател на равни начала със Съвета на Европейския съюз. Една далечна Европа В почти всички държави броят не негласуващите на европейски избори е по-висок от този при националните. \"Разликата е средно 25 пункта и се наблюдава както на запад, така и на изток\", отбелязва Оливие Розенберг, преподавател в института за политически изследвания \"Сианс По\" в Париж, интервюиран от АФП. Става дума за \"нормално явление при избори, които се произвеждат на \"федерално\" равнище, т.е. не толкова близо до избирателите, колкото националните и местните избори\", се казва в анализ от 2014 г. на института \"Жак Делор\" - мозъчен тръст, създаден от бившия председател на Европейската комисия. През септември 2018 г. само 48 процента от европейците имаха усещането, че техният глас \"има значение\" в ЕС, срещу 62 на сто в собствената им страна според последното проучване \"Евробарометър\", поръчано от Европейския парламент. Намаляване на страните със задължително гласуване През 1979 г. гласуването беше задължително в три от деветте страни в Европейската икономическа общност - Италия, Белгия и Люксембург, които представляваха една четвърт (26 процента) от избирателите. Този дял спадна през 90-те години на миналия век до около 5 на сто след премахването на задължителното гласуване в Италия, което \"вероятно е изиграло важна роля за намаляването на общия процент на участие\" на европейските избори, анализира през 2014 г. институтът \"Жак Делор\". Задължителното гласуване невинаги е гаранция за масово участие, тъй като избирателите не се колебаят да нарушат закона. Въпреки че въздържането от гласуване остава много ниско в Белгия и Люксембург (между 10 и 15 процента), през 2014 г. то достигна 40 на сто в Гърция и 56 процента в Кипър. През май тази година гласуването ще е задължително в пет страни: Белгия, Гърция, България, Кипър и Люксембург. Рекорди на изток През 2014 г. Словакия постави рекорд с 87 процента въздържали се от гласуване. Като оставим настрана този конкретен случай, сред 12-те държави, където избирателната активност е най-ниска, 10 са от бившия Източен блок. След като са били под комунистическо управление, тези млади демокрации влязоха наскоро в Европейския съюз при разширяванията през 2004, 2007 и 2013 г. Там актът на гласуване е \"малко по-малко свещен\", отколкото в другите европейски държави, според Оливие Розенберг. \"За нас гласуването е синоним на демокрация, докато тази връзка е по-малко очевидна в страните на изток, където още съществува споменът за неплуралистичните избори\" през комунистическия период. Нещо повече, \"в тези държави има силна нестабилност на партийната система, като партии сменят своите имена, съюзници и т. н. Това не благоприятства партийната идентификация, а оттам - и гласуването\". Страните основателки не са пощадени С изключение на Белгия и Люксембург страните - основателки на ЕС, също регистрират повишаване на равнището на въздържащите се от гласуване. Във Франция и Холандия делът на негласуващите се увеличи от около 40 процента през 1979 г. до около 60 на сто през 2014 г. Този дял е нараснал от 14 на 43 на сто в Италия и от 34 на 50 процента в Германия. Ерозията на участието засяга не само европейските, но и националните избори. От 2004 г. делът на въздържащите се от гласуване във Франция и Германия обаче се стабилизира. \"Достигнат е нов етап\", смята Розенберг. Това се обяснява най-вече според него с \"определено осъзнаване от страна на населението, особено с кризата, при която Европейският съюз беше част от проблема и може би е част от решението\". /БТА", "date": "2019.04.23", "title": "На евроизборите броят на негласуващите не спира да расте, достигайки рекорди на изток"}
{"url": "https://www.dnevnik.bg/biznes/2019/04/23/3423651_durjavnata_kompaniia_avtomagistrali_zapochva/", "text": "Днес ще бъде направена първата копка на участък от автомагистрала \"Хемус\" между пътен възел Боаза и връзката с път I-5 Русе - Велико Търново, съобщи агенция \"Пътна инфраструктура\". За изграждането на общо 134.14 км от магистралата правителството е предвидило от бюджета 1.12 млрд. лв. Трасето, което ще се изгражда от държавната компания \"Автомагистрали\" ЕАД, е разделено на 6 участъка. - Участък 1 е с дължина 15.26 км. Започва от Боаза и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел \"Дерманци\". Връзката със съществуващата републиканска мрежа ще се осъществява чрез два пътни възела - п. в. \"Боаза\" при 88-ми км и п. в. \"Дерманци\" при 98-ми км. - Участък 2 е 19.2 км. Той е от края на пътен възел \"Дерманци\" – при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел \"Каленик\" (от км 103+060 до км 122+260). - Участък 3 е 17.08 км. Той ще започва от края на пътен възел \"Каленик\" при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. \"Плевен\" (от км 122+260 до км 139+340). - Участък 4 е 26.8 км. Той е от края на п. в. \"Плевен\" при пресичане с път II-35 Плевен - Ловеч до път III-301 Летница - Ловеч, включително пътен възел \"Летница\" (от км 139+340 до км 166+144.09). - Участък 5 е 23.2 км. Той е от края на пътен възел \"Летница\" при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344). - Участък 6 е 32.6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000). Изграждането на първите три участъка е планирано да започне тази година, също тази година ще бъде изпълнено и техническото проектиране на участъци 4, 5 и 6. Целта е цялостното изграждане на АМ \"Хемус\" в участъка от Боаза до пресичането с път I-5 Русе - Велико Търново да приключи до 2023 г. Преди символичния старт на новото трасе, ще бъде проверен напредъкът при изграждането на отсечката между Ябланица и Боаза на АМ \"Хемус\", която е близо 10 км. Строителството й започна в края на март 2018 г. и се финансира също с национални средства. Работата по нея напредва и е напълно реалистично да е готова през есента, около половин година по-рано от предвиденото, се казва в съобщението. По договор отсечката трябва да е завършена през март 2020 г.", "date": "2019.04.23", "title": "Държавната компания \"Автомагистрали\" започва строителството на участък от \"Хемус\""}
{"url": "https://www.dnevnik.bg/evropa/2019/04/23/3423869_folklorna_tradiciia_v_polsha_vuzmuti_evreiskata/", "text": "Световният еврейски конгрес осъди като проява на антисемитизъм възобновяването на фолклорна традиция за изгаряне на чучело на Юда в полския град Прухник, предаде \"Ройтерс\". Местен сайт expressjaroslawski.pl е публикувал видео, показващо местни жители, които наблюдават пребиването и изгарянето на чучело на Юда. Обичаят, датиращ от 18 век, от няколко години отново се практикува на Разпети петък в Прухник. В миналото той е бил забранен от католическата църква. \"Евреите са дълбоко обезпокоени от това грозно възраждане на средновековния антисемитизъм, довел до невъобразимо насилие и страдание\", каза главният изпълнителен директор на Световния еврейски конгрес Роберт Сингер. \"Само можем да се надяваме, че Църквата и други институции ще направят всичко по силите си за преодоляване на тези ужасни предразсъдъци, които са петно върху доброто име на Полша\", заяви той. Католическата църква в Полша порица ритуала, изпълняван по повод Великден и включващ обесване, изгаряне и удряне на чучело на Юда, предаде \"Асошиейтед прес\". \"Католическата църква никога няма да търпи прояви на презрение към членове на която и да е нация, включително еврейския народ\", заяви епископ Рафал Марковски, председател на църковния Комитет за диалог с юдаизма. По думите му това е позицията на църквата. Полският вътрешен министър Йоахим Бруджински нарече ритуала \"идиотска, псевдорелигиозна наглост\" и попита защо \"сатаните\" възобновяват тази изоставена традиция. Поляци също изразиха своето отвращение от възраждането на ритуала. Някои публикуваха в интернет снимки, показващи същия ритуал, извършван преди Втората световна война. /БТА", "date": "2019.04.23", "title": "Фолклорна традиция в Полша възмути еврейската общност и католическата църква (видео)"}
{"url": "https://www.dnevnik.bg/zdrave/2019/04/23/3423872_zdravnoto_ministerstvo_predpriema_vsichki_merki/", "text": "Предприети са всички мерки срещу епидемия от морбили. В момента работи специален щаб, за да се избегне разпространението. Това заяви зам.-министърът на здравеопазването Бойко Пенков в ефира на \"Нова телевизия\". \"Подготвено е разкриването на нови отделения, ако има нужда от повече легла за децата. Осигурени са и ваксини за морбили и който иска, може да му направят имунизация\", каза той. Повод за думите му е класацията, в която България е на  шесто място в Европа по заразени в морбили . По думите му се минава през кварталите, които са в риск, и се правят имунизации там, където се очаква, че не се имунизирани. Отделно от това се локализират областите, в които има най-много заразени. Той засегна и темата с  липсата на изотопи, с които се стадират ракови клетки . \"Продължават преговорите с производителя и търговеца на изотопите, с които се установява дали има метастази при онкологичните заболявания, за да може да издължи необходимите количества, които има по стария договор, който изтече\", каза Пенков. Пенков увери, че има готовност да бъде подпомогнат всеки, който иска да регистрира подобно лекарство. \"Направени са срещи с всички национални консултанти и е изготвено указание към регионалните здравни инспекции и болниците с клиниките по онкология, с което се препоръчва алтернатива\" каза той. По думите на зам.-министъра предстоящият надзорен съвет на Здравната каса (НЗОК) ще предложи отпадане на лимитите за педиатрията. \"Новата педиатрична болница ще е собственост на Министерството на здравеопазването и ще бъде осигурен бюджет за нея и нейното безпрепятствено функциониране. \"Всяко едно такова преобразуване минава през ликвидация. Не е лесен процесът. Педиатрите  алармират хората и с тези протести  и искат да обърнат вниманието върху себе си и върху проблемите в детското здравеопазване и са абсолютно прави\", добави той. По повод на идеята за разходоефективността на лекарствата, при която НЗОК ще заплаща определени лекарства само ако са най-евтиният възможен вариант, Пенков коментира, че \"почти целият свят започва да се ориентира към плащане на резултат\". \"Това е доста сложна работа и трябва да се определят критериите за това как ще оценим резултата. Второ – трябва да се сравнят терапии, които са сравними, и да се види какъв резултатът и за какво време. Тогава вече се прави анализ и той би бил препоръчителен\", каза той.", "date": "2019.04.23", "title": "Здравното министерство предприема всички мерки срещу епидемия от морбили"}
{"url": "https://www.dnevnik.bg/na_put/2019/04/23/3423400_s_50_evro_v_evropa_-_eksperti_izchisliha_kude_shte/", "text": "Ако туристът разполага с 50 евро, за колко часа ще му стигнат - това изчисление направи британският сайт за туристически пътувания с отстъпка  който изследва цените в 12 най-посещавани града в Европа и Турция.  Най-бързо парите ще бъдат изхарчени в Лондон - още в 12.30 по обяд. В британската столица за 24-часов престой е нужна над два пъти по-голяма сума, показва изследването. В Рим и Виена парите ще стигнат до към 3 ч. следобед. В Истанбул, Прага и Анталия ще има за харчене до полунощ. Авторите на подредбата са избрали най-предпочитаните градски дестинации по данни на \"Еромонитор\" за 2018 г. като са включили в потребителската кошница разходите за закуска, обяд и вечеря, за една бира, един коктейл, два билета за градския транспорт и две платени атракции. Ако се вземе предвид само храната, най-скъпо е в Париж - средно 57.96 евро на ден. Лондон отстъпва на второ място с 57.10 евро, а трети е Рим с 52.35 евро. Най-евтино е в Прага (23.93 евро), Истанбул (22.35 евро) и Анталия (17.32 евро)", "date": "2019.04.23", "title": "С 50 евро в Европа - експерти изчислиха къде ще бъдат изхарчени най-бързо"}
{"url": "https://www.dnevnik.bg/sport/2019/04/23/3423896_snimka_na_denia_tazi_luda_luda_vissha_liga_i_koshmarut/", "text": "Борбата за влизане в топ 4 във Висшата лига остава заплетена, след като и четвъртият претендент - \"Челси\", направи грешка стъпка. Сините завършиха 2:2 с \"Бърнли\" у дома и се изкачиха на четвъртото място, но за разлика от останалите претенденти \"Тотнъм\", \"Арсенал\" и \"Манчестър юнайтед\" са с мач повече. Четирите отбора са се събрали в рамките на три точки, като им предстои вълнуващ край на сезона.", "date": "2019.04.23", "title": "Снимка на деня: Тази луда, луда Висша лига и кошмарът на \"Челси\""}
{"url": "https://www.dnevnik.bg/bulgaria/2019/04/23/3423893_kratki_novini_goliam_pojar_izbuhna_v_plovdivsko/", "text": ". 13 партии, 8 коалиции и 6 инициативни комитета са се регистрирали за евровота Това каза говорителят на ЦИК Александър Андреев, цитиран от агенция \"Фокус\". Уточнява, че има една неприключила процедура по отношение на партия \"Атака\" и на коалиция \"Патриоти за Валери Симеонов\". Проверката не е приключила за 4 от инициативните комитети. Той уточни по отношение на неприключилите процедури, че инициативните комитети, които нямат нужния брой подписи, ще бъдат заличени, а ако има проблем с някои от кандидатите в партиите и коалициите, ще бъдат регистрирани останалите.  Спецзвена в МВР работят по телефонните измами В МВР са създадени специални звена, които работят по разкриването на телефонни измами, чиято обичайна жертва са възрастни хора, които доброволно предават пари. Работата на тези звена е довела до ареста на петима души в Румъния в момент на обаждания до България, които предстои да бъдат предадени, съобщи вътрешният министър Младен Маринов пред БНТ. Обясни, че от голяма помощ за властите било съдействието на БТК да прекъсва карта, когато от нея се набират последователно различни номера. Посочи, че очаква такова съдействие да окажат и другите оператори, макар че това за тях са пропуснати приходи.  Емил Чолаков напуска Би Ти Ви Дългогодишният водещ на Би Ти Ви Емил Чолаков няма да съобщава вече прогнозата за времето, защото поема по нов професионален път, съобщи медиата. \"След повече от 13 години успешна кариера в ролята на водещ на прогнозата за времето и ръководител на екипа, Емо се насочва към сфера извън медиите, но близка до знанията и уменията му, свързани с метеорологията\", пише сайтът на телевизията.  Завършил \"Метеорология и геофизика\" в Софийския университет, той се присъединява към телевизията в началото на 2006 г. По-късно, освен водещ, става и ръководител екип \"Прогноза за времето\". Прокуратурата повдигна обвинения на петима души за данъчни измами  Специализираната прокуратура повдигна обвинения на петима души за участие в група за данъчни измами, ощетила бюджета с поне 8 860 057 лева. Четирима от тях вече са в ареста, а петият е извън България и е издирван. До момента е установено, че от 2014 г. до април 2019 г. групата е ощетила бюджета с близо 9 млн. лева чрез избягване плащането на корпоративен данък и ДДС. Механизмът на престъпната дейност е включвал регистриране на офшорни фирми и търговски дружества в Гърция на името на подставени лица, контролирани от групата, деклариране на несъществуващи вътрешно-общностни доставки на спортни стоки, както и продажби на спортни стоки чрез интернет платформа, които не са били отчитани. Групата е неутрализирана на 17 април 2019 г. при специализирана полицейска операция на ГДБОП под надзора на Специализираната прокуратура. На четиримата задържани са определени парични гаранции в различен размер, като най-ниската е 20 хил. лв., а най-високата - 100 хил. лв. Спецсъдът отстрани от длъжност шефа на осигурителния институт в Силистра Апелативният специализиран съд отстрани от длъжност началника на Националния осигурителен институт в Силистра Милен Пенчев. Той е обвинен в участие в схема за отпускане на високи пенсии срещу фалшиви документи, съобщава Би Ти Ви. Решението на съда е окончателно. Миналата седмица Специализираният наказателен съд отказа да го освободи от длъжност с единствения мотив, че той е под домашен арест и няма как да повлияе на разследването или на свидетели по делото. Ангел Кунчев отказа да стане депутат на мястото на Добрев Това е пореден отказ за народен представител от 29-и хасковски многомандатен район, след като  Делян Добрев подаде оставка , заради съмнение за имотни сделки, част от \"Апартаментгейт\", съобщава БНР. Преди него също отказаха да станат народни представители Валентин Ангелов - бивш заместник областен управител, както и Жечо Станков, който в момента е заместник-министър на енергетиката. След д-р Ангел Кунчев в листата следват директорът на Националния исторически музей д-р Бони Петрунова и заместник-председателят на Общински съвет- Хасково Митко Полихронов. Лекари от Специализираната болница по детски болести отново на протест Това е втори поред протест на лекарите от лечебното заведение в рамките на седмица, съобщава БНТ. Медиците продължават да настояват за специален статут на лечебното заведение и за отпадане на лимитите за прием. Те искат и решаване на проблема с ниските заплати и с недостига на кадри. Здравното министерство обеща допълнително финансиране, но заявиха, че новият статут на лечебното заведение може да стане факт след 2 години, когато то ще стане част от бъдещата национална детска болница. Голям пожар избухна в пловдивско училище  Инцидентът е станал в училището \"Св. Климент Охридски\" в града, съобщава Би Ти Ви. Няма пострадали. Напълно са изгорели учителската стая и тоалетните, но пожарът е овладян. Той е възникнал в момент, в който не е имало учебни занятия. Тази сутрин децата са били върнати. Причините за инцидента все още се изясняват.", "date": "2019.04.23", "title": "Кратки новини: Емил Чолаков напуска Би Ти Ви"}
{"url": "https://www.dnevnik.bg/evropa/regioni/2019/04/23/3423907_kak_gurciia_prevurna_smurtonosen_put_v_edin_ot/", "text": "Темпейската долина доскоро бе сред най-опасните пътни участъци в Гърция. Сега обаче там минава една от най-безопасните магистрали в страната, разказва \"Евронюз\". Северният участък на автомагистрала А1 бе завършен преди две години, свързвайки столицата Атина с втория по големина град в Гърция Солун. Три нови тунела и мостове замениха стария национален път, който пресичаше планински местности и където имаше множество смъртоносни катастрофи. Шофьорът на камион Атанасиос Блиасиос коментира, че сега нещата се развиват в положителна посока: \"Има много предимства сега. Пътят е много по-безопасен и сигурен. Откакто бяха изградени и отворени за трафик тунелите, много от опасностите в този участък изчезнаха\". Подкрепено от европейските кохезионни фондове, завършването на проекта доведе до рязък спад в пътните инциденти на мястото. Новата инфраструктура бе интегрирана в европейски път Е75, свързвайки Норвегия и Гърция. Заради гръцката икономическа криза работата по изграждането отне шест години повече от очакваното от 2008 до 2017 г. Сега обаче новата инфраструктура подкрепя местната икономика, подобрявайки в същото време транспорта. \"В тунелите са инсталирани общо над 400 камери, на всеки 75 метра. Системата може да засича инциденти и да спира превозни средства, да проследява пешеходци и превозни средства, движещи се от грешната страна, както и да засича дим в тунела\", коментира Мария Гуди, управител на Aegean Motorway Management Centre. Трафикът в новите участъци постоянно се увеличава, като през последните две години е нараснал с 18%. Всеки ден оттам преминават около 11 хил. превозни средства, от които 26% са камиони или автобуси.", "date": "2019.04.23", "title": "Как Гърция превърна смъртоносен път в един от най-безопасните в страната"}
{"url": "https://www.dnevnik.bg/sport/2019/04/23/3423919_video_magicheskata_vecher_na_gruckoto_chudo_v_nba/", "text": "Гръцкото чудо на НБА Янис Антетокумбо изигра поредния си впечатляващ мач за своя \"Милуоки бъкс\" при победата над \"Детройт пистънс\" със 127:104. Крилото отбеляза рекордните дотук в кариерата си 41 точки в плейофен мач, с което помогна на \"елените\" да преминат първия кръг от елиминациите с 4:0 победи. Антетокумбо прекара на паркета 31.55 минути, като реализира 13 от 23 стрелби, включително две от шест от зоната за три точки. Лидерът на \"Милуоки\" беше точен и при 15 от 20 заставания на линията за наказателен удар. Антетокумбо добави девет борби и три асистенции. През редовния сезон Антетокумбо беше най-впечатляващият играч в Лигата. Той завърши с 27.7 точки, 12.5 борби, 5.9 асистенции, 1.5 чадъра и 1.3 откраднати топки средно на мач при 59.5% успеваемост в стрелбата от игра. Антетокумбо изведе \"Милуоки бъкс\" до 60 победи в 82 мача -  най-добрите показатели в цялата лига . В полуфиналите на Изток \"елените\" ще срещнат четвъртия от редовния сезон в конференцията \"Бостън селтикс\". Тимът на Кайри Ървинг също премина първия кръг след само четири мача, като се справи без проблеми с \"Индиана пейсърс\".", "date": "2019.04.23", "title": "Видео: Магическата вечер на Гръцкото чудо в НБА"}
{"url": "https://www.dnevnik.bg/sviat/2019/04/23/3423909_orujeen_turgovec_ot_bulgariia_se_poiavi_kato_kupuvach/", "text": "Фирма, свързана с някой си Христо Йорданов Христов, който е базиран в България търговец на оръжие или носи същото име като него, стои зад най-голямата имотна сделка на 2019 г. в Бевърли Хилс,  съобщи сп.Variety . Изданието е било привлечено от новината от последните дни, че някой, който \"очевидно е чужденец\", е новият собственик на имение в прочутото с лукса си предградие на Лос Анджелис. Сделката е за 34.620 млн. долара. От американското списание няма потвърждение на това кой е реалният купувач и дали \"Христо Христов\" не е само подставено лице. Сделката е използвана и като повод да се обърне внимание, че докато цифровизацията и разкрития като \"Досиетата от Панама\" оставят малко неосветени места, сегментът на елитните имоти става все по-потаен. Справка в базата данни opendata.government.bg показва, че български гражданин Христо Йорданов Христов е един от директорите на софийската компания \"Сейдж консултантс\" АД, която в предмета на дейност е вписала при регистрацията си \"вътрешна и външнотърговска дейност с оръжие, боеприпаси и със стоки и технологии с възможна двойна употреба\". Възможно е тази фирма да има предвид и Variety, когато говори за български оръжеен търговец. Модерната сграда с разгърната площ от над 1300 кв.м е завършена през 2014 г. и е обявена през 2015 г. за продан за 55 млн. долара, но през август 2017г. вече се предлагаше за 45 млн. долара. Зад проекта стои бившият израелски военен Гал \"Гала\" Ашер, който през последните години се прочу с няколко сделки на изключително луксозни имоти, включително една от тях за над 100 млн. долара. Представител на купувача е Джим Хекенбърг от Rodeo Realty, един от водещите посредници в Бевърли Хилс за подобни имения. Имотът на Oxford way 916 е точно зад хотел \"Бевърли Хилс\" и според описанието има фоайе с височина над 7.6 метра, 25-метров \"компютризиран водопад със светлинно шоу, който е може би най-зрелищното подобно съоръжение в района\", голяма външна беседка, киносалон, конферентна зала и паркинг за 20 автомобила. Сградата е със 7 спални, 11 бани, голям басейн с морска вода, 3 камини и \"страхотна гледка към града\".", "date": "2019.04.23", "title": "\"Оръжеен търговец\" от България се появи като купувач на имение в Бевърли Хилс"}
{"url": "https://www.dnevnik.bg/bulgaria/2019/04/23/3423985_enp_triabva_da_e_po-kritichna_kum_gerb_zaiavi_stefan/", "text": "Европейската народна партия (ЕНП) трябва да е по-критична към ГЕРБ, защото в момента ги легитимират. \"Демократи за силна България\" също са част от тях, но са оставени като сирачета. Това заяви вторият  в листата на \"Демократична България\"  Стефан Тафров (Да, България) в ефира на БНТ. \"След резултатите от изборите ще преценим към коя европейска партия да се присъединим. Аз лично искам към ЕНП, но с тези резерви\", каза  кандидат-депутатът на обединението , в което влизат ДСБ, \"Да, България\" и  \"Зелено движение\"  (новото име на зелените, водени от Борислав Сандов и Владислав Панев - б.р). По думите му проучванията до момента им дават поне един мандат. \"Не се ограничаваме само към критиките към статуквото, но и предлагаме алтернатива. Освен това сме най-големите привърженици на преференцията. Макар всеки кандидат да води своя кампания, това не пречи на работата, защото сме съмишленици\", заяви Тафров и подчерта, че основните им опоненти са ГЕРБ, БСП и ДПС. \"За една година от създаването на \"Демократична България\" не е имало търкания вътре в обединението, листата се състави безпроблемно\" добави той. \"Задачата ми ще е възстановя накърненото доверие към България. Европейския съюз вижда, че хората нямат вяра в институциите. В дипломацията е важно една страна да бъде около масата, на която се взимат решенията. Ако не е около масата, е в менюто. Моята задача в Европейския парламент ще е България да не бъде в менюто\", обобщи приоритетите си Тафров и допълни, че липсата на доверието към страната ни е основен проблем в тази връзка. По думите му друг приоритет е българските евродепутати да научат как работи Европейският съюз и как се се постигат резултати. \"Европейският съюз работи на основата на компромиса. Това са едни дълги преговори, след които всички страни остава относително доволни от разултата. Важно е хората, които са там, да имат средствата да постигнат поставените цели\", допълни кандидат-депутатът. Стефан Тафров обяви, че \"Демократична България\" ще се яви заедно и на местните избори през есента.", "date": "2019.04.23", "title": "ЕНП трябва да е по-критична към ГЕРБ, заяви Стефан Тафров"}
{"url": "https://www.dnevnik.bg/photos/2019/04/23/3423944_fotogaleriia_kak_izglejda_imotut_koito_misteriozen/", "text": "Фирма, свързана с някой си Христо Йорданов Христов, който е базиран в България търговец на оръжие или носи същото име като него, стои зад най-голямата имотна сделка на 2019 г. в Бевърли Хилс, съобщи сп.Variety. Сделката е за 34.620 млн. долара.", "date": "2019.04.23", "title": "Фотогалерия: Как изглежда имотът, който \"мистериозен българин\" купи в САЩ за над $34 млн."}
{"url": "https://www.dnevnik.bg/skorost/2019/04/23/3424004_s_postroiavaneto_na_hemus_bvp_shte_se_vdigne_s_pone/", "text": "С изграждането на автомагистрала \"Хемус\" брутният вътрешен продукт на страната ще се вдигне с поне 10-20%. Тази прогноза направи премиерът Бойко Борисов при инспекцията на изграждането на новия участък от аутобана между Ябланица и Боаза. По-късно той заедно с министрите на финансите Владислав Горанов и регионалното развитие Петя Аврамова присъства на символичната първата копка на участъка от \"Хемус\" между пътен възел Боаза и връзката с главния път Русе - Велико Търново. Премиерът изрази недоволство, че хората \"година и половина карат по магистрала, а забравят труда на стотиците работници, направили това възможно\". Бойко Борисов посъветва журналистите да снимат как се работи, \"за да се види\". Премиерът прогнозира, че до края на 2022 година \"Хемус\" ще подмине Плевен. Той успокои, че финансовият министър е обезпечил проектите. Както е известно, за изграждането на общо 134.14 км от магистралата правителството задели от бюджета 1.12 млрд. лв. Трасето ще се изгражда от  държавната компания \"Автомагистрали\" ЕАД, избрана без конкурс , и е разделено на 6 участъка. Днес беше направена първа копка на първата отсечка, която е с дължина 15.26 км, като започва от Боаза и стига до пресичането на третокласния път Луковит - Угърчин, където ще е пътен възел \"Дерманци\". След първата копка днес премиерът използва случая да попита Ловешкия владика Гавриил дали поповете вече получават редовно заплатите си, след като в началото на година кабинетът отпусна целево 5 млн. лева. Промени в Закона за вероизповеданията предвиждат и  увеличение на заплати те на свещениците. Борисов се поинтересува и как върви ремонтът на катедралата в Ловеч и изрази готовност, ако свършат парите, да даде още. \"Е, това е, дядо владика, на гола поляна заставаш и ако сме живи и здрави, ще го видиш до бяло до края на годината. Друго си е, като си седнеш на магистралата, и за икономиката ще е друго\", допълни премиерът. Той посъветва владиката да наръси щедро и работниците, и тежката техника, с която ще работят. На път към автомобила си премиерът попита един от багеристите дали машината му е нова и след като получи утвърдителен отговор, допълни - днес да я изцапаш. Борисов не пропусна да отбележи, че в новия участък на магистралата край Ябланица водата от магистралата ще се събира, пречистваме и след това ще се пуска, защото там има карстови извори. \"Така и еколозите ще са доволни\", отбеляза премиерът. Строителството на магистралата между Ябланица и Боаза започна в края на март 2018 г. и се финансира също с национални средства. За момента очакванията са тя да е готова половин година предсрочно и да се ползва още през есента. За тази година плановете се да започне работата по още два участъка - от пътен възел \"Дерманци\" до връзката с третокласния път Радювене - Катунец, включително пътен възел \"Каленик\" (19.2 км), както и от пътен възел \"Каленик\" до връзката с второкласния път Плевен - Ловеч (17.08 км). Част от планираните 134.14 км са още три участъка, за които тази година би трябвало да се направи техническото проектиране. Целта е цялостното изграждане на \"Хемус\" в участъка от Боаза до пресичането с пътя Русе - Велико Търново да приключи до 2023 година. В момента се работи и по малко над 16 км от магистралата в Шуменско, между селата Буховци и Белокопитово. \"Пред журналистите днес Бойко Борисов обяви, че никой не е мислил да продължава магистрала \"Хемус\" по-далеч от Правец, заради което няма и никакви проекти, които да се ползват за основа.", "date": "2019.04.23", "title": "С построяването на \"Хемус\" БВП ще се вдигне с поне 10-20%, обяви премиерът"}
{"url": "https://www.dnevnik.bg/biznes/2019/04/23/3424008_pokupkite_na_zeleno_i_novoto_stroitelstvo_dominirat/", "text": "През първото тримесечие имотният пазар в София е във възход с нараснали обеми, но при задържане на цените. Купувачите търсят предимно нови жилища \"на зелено\", а инвеститорите предлагат удобни схеми на плащане. Това е изводът от сделките през първото тримесечие на компанията за недвижими имоти \"Бългериън пропъртис\" (BULGARIAN PROPERTIES). \"Първите месеци на годината ни изненадаха с нараснала активност. Имотният пазар като че ли превключи на по-висока скорост още със старта на 2019 г. и в момента определено е във възход с нараснали обеми и много силна динамика\", коментира изпълнителният директор на компанията Полина Стойкова. \"В рамките на очакванията ни растежът цените на имотите в София затихна и навлизаме в период на задържане на стабилни нива с леки колебания - едно плато, в което ще останем в следващите 1-2 години\", допълни тя. Периодът януари - март се характеризира с пълен превес на новото строителство, което съставлява 90% от купените жилища и продължаващ силен интерес към покупки на жилища в проекти в начален етап на строителство. Причините за това са по-ниските цени на старта в сравнение с цените в напреднал етап на изграждане, както и по-големия избор от налични апартаменти, с който купувачите разполагат. Освен това инвеститорите все по-често предлагат гъвкави схеми на плащане с малък процент самоучастие и доплащане с банков кредит при завършване на сградата. Друга тенденция е, че купувачите разширяват периметъра си на търсене и се пренасочват към квартали с нараснало предлагане при по-ниски цени. Какви са цените Данните на \"Бългериън пропъртис\" сочат, че 2019 г. започва със средна цена на жилищата в София от 1080 евро/кв.м. при 1085 евро/кв.м през последното тримесечие на 2018 г. Това леко отстъпление следва да се тълкува по-скоро като задържане на нивата, тъй като се дължи основно на промяна в характеристиките на купените имоти, големия дял на новото строителство и на пренасочването на интереса към райони с по-ниски цени, коментират брокерите. Средната крайна покупна цена на жилищата в София е 90 960 евро при нива около 91 550 евро средно за 2018 г. \"Нарастването на цените достигна своя пик в края на 2017 г. и началото на 2018 г. и към пролетта на миналата година видяхме, че купувачите се отдръпнаха и заеха изчаквателна позиция. Това доведе до затихване на поскъпването и годината приключи с ръст под очакванията – едва 4% на годишна база\", коментира Стойкова. По думите й купувачите постепенно са се върнали на пазара от новата вълна от проекти ново строителство, която се появи на пазара от лятото на 2018 г. Достъпни ли са имотите Показателят за достъпност на цените в София в края на 2018 г. достигна най-добрата си стойност от края на 2015 насам, установяват брокерите. Той измерва съотношението на цената жилищата на кв.м. към средната месечна заплата в столицата, като показва колко месечни заплати са необходими за покупката на 1 кв.м. През последното тримесечие на 2018 г. коефициентът е 1.34 при 1.45 - 1.47 по-рано през годината, а това значи, че в края на 2018 г. имотите в София са станали по-достъпни. Причината е едновременно в забавянето на ръста на цените и на продължаващото нарастване на доходите. Това съотношение е далеч под пиковата стойност на коефициента през 2008 г., когато се изискваха 3.5 месечни заплати за покупката на 1 кв.м. жилищна площ в София. Търси се само ново строителство  Издадените нови разрешителни за строеж в София нараснаха с 26% през 2018 г. на годишна база и това е единственият индикатор, който успя да достигне предкризисните нива от 2007-2008 г. Именно увеличеното предлагане на ново строителство донесе баланс на пазара и успокои цените, тъй като успя да отговори на нарасналото търсене, отбелязва компанията. В началото на 2019 г. можем да кажем, че сградите ново строителство в София се радват на много силен интерес, който дори ще надвиши този от предходните години, каза Стойкова. По данни на BULGARIAN PROPERTIES новото строителство вече съставлява 90% от сключените сделки. Компанията е специализирана в продажбите на имоти ново строителство, но въпреки това, в предходни периоди то съставляваше 60-70% от сделките, а сега стига до 90%, което е показателно за тоталния му превес в предпочитанията на клиентите. Как вървят продажбите  Според данните на Агенцията по вписванията през първото тримесечие на 2019 г. в София са вписани 5 641 имотни продажби при 5 631 за същия период на 2018 г., тоест само с 10 сделки повече. В тези данни обаче не влизат купените жилища ново строителство, които ще бъдат вписани като продажби при тяхното завършване. Кои квартали са предпочитани Кварталите, към които се насочват купувачите през тази година, са доста по-разнообразни поради нараснало предлагане и по-добри цени. Наблюденията на BULGARIAN PROPERTIES сочат, че кв. \"Витоша\" продължава да привлича интереса на най-много купувачи, но на второ място изненадващо застава \"Банишора\". Близостта му до центъра на града и пускането на пазара на интересни проекти бързо дръпна интереса на купувачите, коментират брокерите. Активно са търгувани жилища и в ж.к. \"Люлин 2\", където по данни на компанията е единствената сграда с акт 16, която се предлага на цени между 650 и 700 евро/кв.м. Останалите популярни за покупка квартали в София са \"Кръстова вада\", \"Манастирски ливади\", \"Младост 4\". Средните цени в най-популярните квартали през 1-вото тримесечие на 2019 г. по данни на \"Бългериън пропъртис\" са: • Витоша – 980 евро/кв.м. • Банишора – 905 евро/кв.м. • Кръстова вада – 1 200 евро/кв.м. • Манастирски ливади – 1 085 евро/кв.м. • Младост 4 – 1 050 евро/кв.м. • Люлин 2 – 665 евро/кв.м. Какви жилища се купуват Точно половината от закупените жилища са двустайни апартаменти, а 42% са тристайни. За разлика от предходни тримесечия, в началото на 2019 г. значително нараства делът на купените тристайни жилища, докато покупките на двустайни - две трети от общия обем сделки в миналото, намаляват. Брокерите обясняват това с активността на семейства, които търсят нов дом за собствено ползване. Те са стимулирани от наличното предлагане, както и от възможностите за покупка с кредит дори и в сгради ново строителство. Средната площ на купено жилище е 89 кв.м. – ръст с около 10 кв.м. спрямо последните месеци на 2018 г. именно заради увеличения дял на тристайните апартаменти. \"И през тази година забелязваме засилен интерес към затворени комплекси със собствени паркове, зеленина, детски площадки и зони за отдих на живущите. Обръща се голямо внимание на качествената среда на живот, особено когато се купуват жилища за собствено ползване, но и инвестиционният интерес към такива комплекси е голям, тъй като те обещават по-добри наемни нива и по-голяма устойчивост на инвестицията\", коментира Стойкова. Също така, прави впечатление, че купувачите са склонни да правят компромис и да купуват жилища на партер или първи етаж, особено когато тези жилища са в сгради или комплекси с контролиран достъп, тъй като в повечето случаи те са на по-ниски цени. Какво да се очаква през 2019 г.  Очакванията на брокерите са годината да продължи и да завърши така, както е започнала - с непроменящи се цени, налично предлагане, отлични възможности за финансиране и цялостно усещане за зрялост и стабилност на имотния пазар. \"В момента имаме голямо разнообразие и отлично предлагане на всякакви видове имоти при на практика непроменени в последната 1 година цени. Същевременно, нарастването на лихвите засега се отлага, а анализите показаха, че дори и да има такова нарастване, то ще е в рамките на 20-50 лв. на месечната вноска. Купувачите се успокоиха, а банките продължават уверено да кредитират и това дава допълнителен стимул на търсенето\", коментират брокерите. Освен това купувачите са по-подготвени да взимат решение след като част от тях са наблюдавали предлагането на пазара в продължение на 2-3 години.", "date": "2019.04.23", "title": "Покупките на зелено и новото строителство доминират пазара на недвижими имоти"}
{"url": "https://www.dnevnik.bg/sviat/2019/04/23/3424019_germancite_sa_harchili_po_okolo_100_evro_godishno_na/", "text": "Германците са похарчили средно около 100 евро (112 долара) на глава от населението през миналата година, за да си купят от магазините бира и напитки на основата на бира. Това сочи проучване на компанията за пазарни анализи \"Нилсен\" (Nielsen), цитирано от ДПА. Знойното лято на 2018 година сложи край на продължилата дълго суша за  националната напитка на Германия , каза експертът на пазара на бира в Нилсен Маркус Щробел. Общо около  6.1 млрд. литра бира  и смесени с бира напитки са били продадени през миналата година, което е с 2.9 процента повече спрямо предходната година. Оборотът се е увеличил със 7% до 8 млрд. евро, като почти всички известни марки бира са повишили цените си през миналата година. Докато класическите разновидности като пилзнер и пшеничната бира са се сблъскали с нарастваща конкуренция, то безалкохолната бира и смесените напитки на основата на бирата са станали все по-популярни, посочват анализатори на пазара. ", "date": "2019.04.23", "title": "Германците са харчили по около 100 евро годишно на човек за бира през 2018"}
{"url": "https://www.dnevnik.bg/sport/2019/04/23/3424016_otnemane_na_tochki_za_obidi_ot_fenovete_-/", "text": "Борбата с расизма в английския футбол отново излезе на дневен ред след зачестилите случаи на обиди към играчи в последните месеци. Това доведе до остра реакция от звездите във Висшата лига, както и Асоциацията на професионалните футболисти (PFA). Беше направена и инициатива за игнориране на социалните мрежи за 24 часа, озаглавена  #Достатъчно . Нападателят на \"Манчестър сити\" Рахим Стърлинг е сред най-активните в борбата с расизма по стадионите. Английският национал няколко пъти през сезона стана обект на такива обиди. Първо в европейската квалификация с Черна гора през март в Подгорица, а след това и в мача с \"Челси\" от Висшата лига. Стърлинг дори предлага мерки, които да бъдат взети и според него ще донесат резултат. \"Аз предлагам да се отнемат точки на оборите, ако техните фенове обиждат играчите на расова основа. Парична глоба няма да се отрази по никакъв начин на богатите отбори, затова трябва да се направи нещо, което наистина да служи като наказание\", каза Стърлинг в интервю за \"Таймс\". Според него на \"Челси\" трябва да бъдат отнети девет точки за обидите към него. Обидите към Стърлинг не бяха единственото провинение на феновете на сините. Клубът е разследван и заради подобни обиди в мач от Лига Европа, както и към  Мохамед Салах от \"Ливърпул\"  в социалните мрежи. \"Ако им отнемат девет точки, това е много. Така те няма да са в битката за титлата и призовите места и техните фенове ще са им навредили. По този начин те ще са потърпевши\", каза още англйският национал. Наскоро нападателят на \"гражданите\" обяви, че  излизането от терена не е решение . \"Така те печелят. По-добре да останеш и да вкараш гол\". В началото на месеца  президентът на УЕФА Александър Чеферин  също се включи в призивите за по-активна борба с расизма. Той предложи съдиите да бъдат по-твърди и да прекратяват мачове.", "date": "2019.04.23", "title": "Отнемане на точки - предложението на Стърлинг за борба с расизма"}
{"url": "https://www.dnevnik.bg/sviat/2019/04/23/3424022_rusiia_pari_vutreshni_vragove_-_koi_sa_problemite_pred/", "text": "В продължение на 20 години той осмиваше на сцената украинската политика. Вече избран за президент,  Володимир Зеленски  ще се сблъска с доста сериозни предизвикателства и страховити събеседници, било то Владимир Путин, Международният валутен фонд или размирната политическа класа. Един конфликт в задънена улица Това беше основният аргумент на неговия опонент - досегашния президент Петро Порошенко: \"Един неопитен актьор не може да води война с руския агресор.\" Володимир Зеленски наследява един конфликт, който причини близо 13 000 жертви за пет години и лишава Украйна от контрол над въглищния басейн и индустриален район Донбас и над част от границата й с Русия. Киев и западните държави обвиняват Москва, че оказва военна подкрепа на контролиращите този регион проруски сепаратисти, а руските власти отхвърлят тези твърдения въпреки констатациите на множество медии, сред които и \"Франс прес\". Минските споразумения  от началото на 2015 г., подписани под егидата на Париж, Берлин и Москва, позволиха намаляване на интензивността на сраженията, но без да сложат край на конфликта или да доведат до политическо решение. Зеленски обеща да \"постави ново начало\" на този процес, след като изрази по време на кампанията си идеята да привлече САЩ или Великобритания към мирния процес. Въпреки своите изявления, че е готов да преговаря с Владимир Путин, Зеленски остава непоколебим: тези територии трябва изцяло да се върнат под украинска власт, без да им се дава специален статут. Според политолога Микола Давидюк, вместо да търси военно решение, \"(Зеленски) ще се опита на всяка цена или да сключи договорености лично с Путин, или да използва политико-дипломатически методи с помощта на Европейския съюз и Съединените щати\". Искайки да протегне ръка на хората, които живеят в този регион,  Володимир Зеленски  обеща в края на кампанията си \"информационна война\", която да има за цел да ги убеди, че \"Украйна се нуждае от тях и че те имат нужда от Украйна\" и от \"хуманитарни мерки\". Финансови проблеми На ръба на финансовата пропаст, Украйна се възползва през 2014 г. от план за финансова помощ от западните държави, управляван от Международния валутен фонд (МВФ). Траншовете по кредита обаче бяха отпускани на малки части заради трудности при въвеждането на някои мерки за строги бюджетни икономии и против корупцията, поставени като условие за заема. Очакваният до два месеца следващ транш (1.3 милиарда долара) остава несигурен, оставяйки държавната хазна в тежко положение. \"През следващите три години Украйна ще трябва да върне повече от 20 милиарда долара държавен дълг и наистина не се знае как ще стане това\", предупреждава Олександър Парашчи, анализатор от банка \"Конкорд Капитал\", който подчертава \"критично важното значение\" на продължаването на сътрудничеството с МВФ. Остава да видим дали бъдещият президент разчита на това да убеди украинците, които масово гласуваха за него на изборите, че трябва да се съгласят с мерките за строги бюджетни икономии, въпреки че страната е една от най-бедните в Европа и едва се съвзема от финансовия крах от 2014-2015 г. Зеленски подчерта, че иска да подобри жизнения стандарт, за да сложи край на изтичането на работна ръка от Украйна към съседните страни и ЕС. Той също така демонстрира твърда позиция по отношение на корупцията - основно изискване на западните страни, които не крият раздразнението си през последните години от липсата на напредък в борбата с този проблем. И взе за свой помощник уважавания от финансовите среди бивш министър на финансите Олександър Данилюк. Володимир Зеленски рискува много бързо да се изправи пред една деликатна финансова ситуация. Три дни преди втория тур украинското правосъдие обяви за незаконно решението на правителството от 2016 г. да национализира най-голямата украинска банка, Приватбанк, където е вложена значителна част от спестяванията на украинците. Кредиторите на Киев заявиха, че внимателно ще следят това дело, ключово за финансовата стабилност на Украйна. Една враждебна политическа класа Според политолога Микола Давидюк \"първият и най-сериозен риск за Зеленски няма да дойде от армията или от войната, а от сформирането на екипа му\". Макар да заяви, че иска да модернизира властта, въвеждайки процедура за импийчмънт, премествайки президентството в сграда тип \"отворено пространство\" и правейки редовни визити в чужбина, Володимир Зеленски не разполага с мнозинство в парламента, за да сформира правителство. Парламентарните избори са насрочени чак за 27 октомври, което е цяла вечност, когато става дума за украинския политически живот. Изтеглянето им напред с цел възползване от инерцията на президентските избори е доста сложно юридически. \"Зеленски ще се сблъска с големи трудности при получаването на подкрепа от парламента\", който ще бъде \"доста враждебен\" към него, твърди Анатолий Октисюк от мозъчния тръст \"Димокръси хаус\". Друга трудност според експерта ще бъдат \"отношенията с изключително силните в Украйна олигарси\", на първо място сред които Игор Коломойски - яростен противник на Петро Порошенко, който бе обвинен, че стои зад кандидатурата на Зеленски.", "date": "2019.04.23", "title": "Русия, пари, вътрешни врагове - кои са проблемите пред новия президент на Украйна"}
{"url": "https://www.dnevnik.bg/sviat/2019/04/23/3424029_musk_obeshta_da_pusne_robotaksi_na_pazara_dogodina/", "text": "Роботакси\" без човек шофьор, производство на \"Тесла\", ще излезе на пазара в САЩ през следващата година. Това съобщи снощи президентът на корпорацията  Илон Мъск  по време на онлайн презентация, предаде агенция \"Ройтерс\". Агенцията отбелязва, че  Мъск продължава традицията  да прави гръмки съобщения, които впечатляват мнозина инвеститори, но тези проекти често не се осъществяват в декларираните срокове. \"Вероятно до две години ще произвеждаме кола без волан или педали\", предрече бизнесменът. Същевременно той призна, че понякога просрочва амбициозните си обещания. В сърцевината на последното му обещания е нов микрочип за самоуправление на превозни средства, за който той разказа по време на презентацията. По думите му произведеният от \"Самсунг електроникс\" в Тексас микрочип ще бъде инсталиран във всички коли на \"Тесла\", вероятно ще даде на компанията голяма преднина пред конкурентите и ще бъде знак за огромните й инвестиции в автономното шофиране.  Илон Мъск  каза, че разходите за новия микрочип са големи, но те ще се изплатят. Презентацията онлайн бе направена два дни преди \"Тесла\" да обяви спад с една четвърт на доставките на седана \"Модел 3\", който е опит на корпорацията да стане водещ производител на автомобили, отбеляза \"Ройтерс\".", "date": "2019.04.23", "title": "Мъск обеща да пусне \"роботакси\" на пазара догодина"}
{"url": "https://www.dnevnik.bg/biznes/2019/04/23/3424025_ima_ideia_da_se_postroi_kongresen_centur_v_slunchev/", "text": "Да се построи конгресен център в курорта Слънчев бряг с идеята да се увеличи притокът на посетители в крилата на летния сезон - за това намерение съобщи министърът на туризма Николина Ангелкова, цитирана от БТА, на среща с Националния борд по туризъм. Тя посочи, че на 31 май министерството организира в курорта международен инвестиционен форум с участието на големи хотелски вериги, туроператори, инвестиционни фондове в курорта и добави, че на него предложението ще бъде направено официално. Министерството е привлякло международната консултантска компания Ernst&Young, с чиято помощ се разработва специален механизъм, който да подпомага организирания туризъм, каза Ангелкова като уточни, че не става дума за пряко субсидиране. Механизмът ще е насочен основно за крилата на сезона, който според министъра би могло да започва още от март. Така съвместно с големите чужди туроператори щял да се гарантира устойчив организиран туристопоток. Ангелкова съобщи, че за първите два месеца на годината приходите от международен туризъм са 425 млн. евро, което е с 4.8 на сто повече спрямо същия период на предходната година. Това, по думите й, показва, че независимо от трудностите нощувките са повече, предстоят се удължава и се оставят повече средства в икономиката. Изпълнителният директор на туристическия борд Полина Карастоянова напомни за идеята на бизнеса един процент от приходите от туризъм в икономиката да се реинвестират в национална туристическа реклама и маркетинг на България като туристическа дестинация, като изтъкна, че за 2017 г. приходите от сектора са 6.9 млрд. лв., а за 2018 г. - се очаква да са над 8 млрд. лв. Бордът предлага на кмета на София Йорданка Фандъкова заедно да издигнат кандидатурата на града за европейска столица на интелигентния туризъм за 2020 г. в рамките на процедурата, която вече в ход в Европейската комисия.", "date": "2019.04.23", "title": "Има идея да се построи конгресен център в Слънчев бряг"}
{"url": "https://www.dnevnik.bg/sviat/2019/04/23/3424031_mjunhenski_startup_shte_proizvejda_slunchevi/", "text": "Мюнхенският стартъп Sono Motors планира да произвежда първия масов слънчев електромобил в Швеция от идната година, предаде агенция \"Асошиейтед прес\". Sono Motors и National Electric Vehicle Sweden съобщиха, че са подписали сделка за производството на самозареждащия се Sion в някогашен завод на Saab в Тролхетан. National Electric Vehicle Sweden придоби Saab през 2012 година и сега използва завода за производство на части за други автомобили. Sono посочи, че иска да произведе 260 000 автомобила в Тролхетан за осем години. Sion е покрит със слънчеви панели, които могат да осигурят достатъчно електричество всеки ден за пробег от 34 километра. Максималният пробег на пълна батерия е около 255 километра. Sono уточни, че има 9800 поръчки, като автомобилът ще струва 25 500 евро. ", "date": "2019.04.23", "title": "Мюнхенски стартъп ще произвежда слънчеви електромобили в Швеция"}
{"url": "https://www.dnevnik.bg/photos/2019/04/23/3424005_fotogaleriia_da_poglednesh_zemiata_otvisoko/", "text": "В Деня на Земята американската космическа агенция НАСА разпространи снимки на планетата, направени от сериозна височина. Повечето от кадрите са от Международната космическа станция, а останалите - от изследователските самолети на агенцията, които изследват Аляска и Антарктида. На снимката: Мадагаскар", "date": "2019.04.23", "title": "Фотогалерия: Да погледнеш Земята отвисоко"}
{"url": "https://www.dnevnik.bg/sviat/2019/04/23/3424033_vurhovniiat_sud_v_mianma_potvurdi_prisudite_za/", "text": "Върховният съд на Мианма отхвърли днес жалбата на двамата журналисти от \"Ройтерс\", осъдени на седем години затвор за нарушаване на закона за държавната тайна. \"Те бяха осъдени на седем години затвор, решението остава в сила, а жалбата е отхвърлена\", заяви върховният съдия Сое Наинг, без да даде подробности. 33-годишният  Ва Лоне  и 29-годишният Куав Сое О са под стража повече от 16 месеца, след като бяха арестувани през декември 2017 г. Преди ареста им журналистите разследваха убийството на 10 мюсюлмани рохинги. Съд на по-ниска инстанция в Янгон призна Ва Лоне и Куав Сое О за виновни в нарушаване на закона за държавната тайна и ги осъди на седем години затвор. Адвокатите им обжалваха присъдата пред Върховния съд, като се позоваха на липсата на доказателства за извършено престъпление и заявиха, полицията е устроила клопка на журналистите. Полицай, свидетелствал пред съд по делото, заяви миналата година, че полицаи са подхвърлили на обвиняемите документи, представляващи държавна тайна. Вкарването в затвора на Ва Лоне и  Куав Сое О  предизвика остра реакция от защитници на свободата на печата, западни дипломати и световни лидери и това увеличи натиска върху лидерката на Мианма Аун Сан Су Чжи да използва влиянието си, за да бъдат помилвани двамата журналисти.", "date": "2019.04.23", "title": "Върховният съд в Мианма потвърди присъдите за репортери на \"Ройтерс\""}
{"url": "https://www.dnevnik.bg/citat_na_deniia/2019/04/23/3424046_citat_na_denia_ninova_ne_moje_da_prikazva_po-umno_no/", "text": ". Това заяви президентът Георги Първанов (2002-2012) в интервю за  в. \"24 часа\" . Повод е изказване по негов адрес на лидера на БСП Корнелия Нинова, че иска да \"влезе през задния вход\". То беше направено  заради спора за името \"Коалиция за България\" , с което АБВ в крайна сметка ще се явява на изборите за Европейски парламент. \"Не мога да не припомня как аз влязох в политиката - отпред, в най-тежкото време, в тежка криза за БСП, оцелявайки и вдигайки партията. Питам се г-жа Нинова през това време къде беше\", е коментарът на Първанов пред медията.  По думите му в този тежък период тя е била от \"другата страна на барикадата\". \"След това, когато ние дойдохме на мода, един човек я хвана за ръка, преведе я през барикадата и я направи директно зам.-министър\", допълва той в интервюто. Според него тази \"токсичност\" на Нинова тепърва ще създава проблеми.", "date": "2019.04.23", "title": "Цитат на деня: Нинова не може да приказва по-умно, но нека е по-възпитано"}
{"url": "https://www.dnevnik.bg/razvlechenie/2019/04/23/3424034_nezavursheni_memoari_na_prins_shte_budat_izdadeni_prez/", "text": "Недовършени мемоари, започнати от Принс преди смъртта му през 2016 г., ще бъдат издадени на английски език на 29 октомври заедно с някои невиждани досега фотографии, обяви издателство Penguin Random House, предаде \"Ройтерс\". Носителят на \"Грами\" обяви, че е започнал да работи по тях с пресконференция и кратък концерт в нюйоркски клуб през март 2016 г. - малко преди  57-годишният музикант да бъде открит безжизнен  в дома си на 21 април същата година вследствие на смъртоносен коктейл от обезболяващи викодин и фентанил.  Предстоящата книга на Принс, озаглавена \"Красивите\" (The Beautiful Ones), ще включва и незавършената глава за неговото детство, допълват от издателството в специален сайт за проекта. Освен фотографии в нея ще бъдат поместени и някои чернови и листове с негови текстове, както и писаният на ръка коментар по полубиографичния филм от 1984 г. Purple Rain, който превръща Принс в суперзвезда. Предговорът в книгата ще е на Дан Пипенбринг, който през 2010 г. почете Принс със свое есе, публикувано в Paris Review. Негово ще е и описанието на снимките, които се съдържат в книгата. Именно Пипенбринг работи с Принс върху мемоарите му през последните месеци от живота му. След двегодишно разследване  причините за смъртта  на Принс не бяха изяснени. Не бе открито как той се е сдобил с обезболяващите, заради което и нямаше повдигнати обвинения за престъпление, обявиха властите. Принс остави след себе си хиляди записи и вокали в архивите на своето домашно студио в Минеаполис. Миналата година  албум на име Piano & A Microphone , съдържащ девет песни от неговата неиздадена колекция, бе пуснат в продажба заедно с негов запис от 1983 г., в който той изпълнява някои от собствените си песни на пианото у дома.", "date": "2019.04.23", "title": "Незавършени мемоари на Принс ще бъдат издадени през октомври"}
{"url": "https://www.dnevnik.bg/politika/2019/04/23/3424059_valeri_simeonov_shte_e_blagodaren_na_2-3_evrodeputati/", "text": "Естествено, че се борим за присъствие в Европейския парламент. Ако народът каже 2-ма, 3-ма, ще бъдем благодарни.\" Това заяви лидерът на НФСБ Валери Симеонов, преди да бъдат внесени документите за европейските избори на коалицията му, която скромно е наречена \"Патриоти за Валери Симеонов\" и той е водач на листата. Симеонов заяви, че за разлика от другите партии листата на коалицията е съставена от представители на дребния и средния бизнес, които освен това се занимават с политика, и има представители на различни етноси. На въпрос на \"Дневник\" Симеонов уточни, че на четвърто място има представител на ромския етнос. \"Питайте тези, заради които се явяваме поотделно\", каза Симеонов на въпрос дали разделението на \"Обединени патриоти\" няма да навреди на общата кауза. \"Ние сме в тази коалиция просто защото това беше единствената работеща коалиция за 44-ото Народно събрание. Хората са гласували за Народното събрание и за управляващи. В случая става въпрос за гласуване за представители в ЕП\", каза Симеонов на въпрос на \"Дневник\" дали по-лоши резултати на партиите от управляващата коалиция от тези на парламентарните избори биха били предпоставка за предсрочни избори. \"Нашето разбиране е, че парламентарните избори имат една цел - управление на държавата. Европейските са присъствие в ЕП. Това са различни избори. Не би трябвало да се прави пряка връзка между тях\", уточни Симеонов.", "date": "2019.04.23", "title": "Валери Симеонов се надява за двама-трима евродепутати"}
{"url": "https://www.dnevnik.bg/politika/2019/04/23/3424058_dbg_niama_da_uchastva_v_evroizborite_zaradi/", "text": "Движение България на гражданите\" (ДБГ) се отказа от участие в предстоящите избори за европарламент. В писмо до медиите от партията аргументират решението си с това, че не искат да влизат \"в поредната братоубийствена битка между десни партии\". В началото на април водачът на листата на \"Демократична България\" Радан Кънев заяви, че обединението  може да се яви заедно с ДБГ на изборите . \"Обмисляме да направим едно последно усилие за обединение на център-дясно за тези избори. За нас това обединение може да е основано само на принципа за равнопоставеността\", каза от своя страна лидерът на ДБГ Димитър Делчев. В края на миналата седмица обаче  \"Демократична България\" регистрира листата си в Централната избирателна комисия  (ЦИК), с което отпадна и последната възможността за съвместно явяване на изборите. \"Усилията ни да изградим широко демократично обединение, основаващо се на принципите на равнопоставеност и партньорство, бяха отхвърлени. На предстоящите европейски избори българската десница ще се яви разделена –  едната част се съюзи с ГЕРБ , другата участва в тактическа коалиция, третата ще се яви самостоятелно. Нито един от тези 3 формата няма силите или желанието да спре популизма и да разбие корупционния модел на управление в държавата\", посочват от ДБГ. През следващите месеци партията, създадена от Меглена Кунева, ще съсредоточи силите си върху подготовката за явяване на местните избори през есента.", "date": "2019.04.23", "title": "ДБГ няма да участва в евроизборите заради \"братоубийствените битки вдясно\""}
{"url": "https://www.dnevnik.bg/photos/2019/04/23/3423418_fotogaleriia_konski_tanc_v_bavariia/", "text": "Стотици конни ездачи взеха участие в традиционно поклонение на Великденския понеделник в Бавария в южната част на Германия.", "date": "2019.04.23", "title": "Фотогалерия: Конски танц в Бавария"}
{"url": "https://www.dnevnik.bg/razvlechenie/2019/04/23/3424047_snimka_na_denia_princ_lui_na_edna_godinka/", "text": "Най-малкият син на принц Уилям и съпругата му Кейт - принц Луи - навършва днес една година. По този повод родителите му публикуваха три нови негови снимки, с които да отбележат повода. И трите са дело на майка му, херцогинята на Кеймбридж Кейт, и са направени в семейния им дом в Норфолк в Източна Англия, обявиха от двореца Кенсингтън.", "date": "2019.04.23", "title": "Снимка на деня: Принц Луи на една година"}
{"url": "https://www.dnevnik.bg/bulgaria/2019/04/23/3423915_iane_ianev_aleksandur_manolev_opita_da_feodalizira/", "text": "Бившият депутат и лидер на партия \"Ред, законност и справедливост\" (РЗС) и бивш съветник на премиера лидер на ГЕРБ Бойко Борисов твърди, че бившият зам.-министър на икономиката Александър Манолев (ГЕРБ) и кметът на Сандански Кирил Котев (ГЕРБ) са близки и незаконно са прокарали водопровод с минерална вода до имотите си, които се намират в парка на града. \"Александър Манолев се опита да феодализира Сандански и се държеше като градоначалник\", заяви Янев в сутрешния блок на Би Ти Ви. Той е поканен от медията да коментира  скандала с апартаментите на управляващите  и беше представен като бивш премиерски съветник по борбата срещу корупцията и като човек, \"неговорил пред медиите от години\". В последните години Янев на няколко пъти влизаше в шумни медийни акции, като обвиняваше политици в злоупотреби, включително изнасяйки купчини папки с оригинални - по думите му - документи. Част от обвинените, като бившия енергиен министър Румен Овчаров, спечелиха дела за клевета срещу него. За имотите по високите етажи на властта В интервюто днес Янев припомни, че преди 9 години е изнесъл информация за апартаментите на зам.-председателя на ГЕРБ Цветан Цветанов. \"Тогава се надигна вой срещу мен, а не срещу Цветанов. Самата държава в лицето на НАП организира така процеса, че всичко да бъде потулено и заличено. Сега голяма част от медиите работят по моя модел. Аз съм показал на обществото как трябва да бъдат вадени информациите от Търговския регистър, декларациите от Сметната палата\", заяви Янев. Той отказа да коментира скандала с новия апартамент на Цветанов, с терасите на шефа на антикорупционната комисия Пламен Георгиев и министъра на отбраната Красимир Каракачанов. \"Ако имах два-три часа телевизионно време, мога да го направя професионално, а не аматьорски, както се прави от КПКОНПИ\", каза Янев. По думите му председателят на антикорупционния орган КПКОНПИ Пламен Георгиев е \"част от висшите етажи на властта\", които Янев не пожела да коментира, за разлика от бившия зам.-министър на икономиката Александър Манолев, който, по думите на Янев, опитал да феодализира неговия роден град Сандански. За имотите в Сандански Манолев  подаде оставка  къща за гости край Сандански, която, според медийни публикации и твърдения, е  построена с европари , а се ползва от семейството на бившия зам.-министър. \"Изключително мистериозно тази къща на Манолев и хотела на кмета Котев са в парка на Сандански, в белите дробове на града. Как някой си е позволил да преотреди тези терени от изключителна държавна собственост, как си е позволил да отреже вековни чинари - е друг въпрос\", коментира Янев По думите му Манолев и семейството му живее там и всички от града го знаят. \"Къщата е построена така както последния водопровод за минерална вода - направено е сдружението \"Акваспартак\", като негови членове са \"Профстрой\" - това е фирмата на майката и брата на кмета, фирма \"Едия\" и фирма ЕТ \"Агротрейд - Ана Димитрова\" - това е поставеното лице на екс зам.-министъра Манолев\", заяви Янев. По думите на Янев  поставеното лице е била непълнолетна , когато й е даден имотът. \"Незаконно е захранен с минерална вода имотът на Манолев и хотелът на кмета, който е съсед на Манолев\", коментира Янев, като добави, че хотелът по документи бил на майката и брата на кмета. Яне Янев декларира, че Манолев бил \"изпълняващ длъжността кмет на Сандански\", като водел самия \"кмет Котев на всяка сбирка, на всеки форум като настойник\". Бил близък и водел на всяка сбирка и шефа на общинската фирма \"Увекс\" Крум Аргиров, който е бил шеф на предизборния щаб на Манолев. \"В къщата за гости ходи котилото на кмета Котев, което е окупирало общинската трапеза\", заяви Янев и описа подробно роднински назначения в община Сандански: вуйната на Котев била назначена за шеф на отдел \"Местни данъци и такси\", вуйчото на Котев - брат на майка му, бил шеф на \"Общински пазари\". \"Сега, забележете, за да няма проблеми с полицията, съпругата на шефа на полицията Щурков е назначена за главен счетоводител на \"Общински пазари\". Тя по съвместителство е била и служител на общинската фирма \"Увекс\". Братът пък на шефа на полицията в Сандански е шеф на инспектората и е винаги плътно до Котев. А чичото на Котев, който е брат на баща му, пък е назначен в пречиствателната станция\", разясни Янев. \"В къщата може да ходи например и Антония Сливкова, чийто кум е баща на кмета и е назначена за шеф на ГРАО, за да може да се държи и изборният процес\", каза още той. По думите на Янев Манолев се е самозабравил и лъже. \"Целият град вижда. Излизаше от въпросната къща с лизмузини, демонстрираше лукс, какъвто нямат и арабските шейхове. Идете в Кулата да видите за какво става въпрос\", посочи Янев. Бащата на Манолев е бивш митничар и дългогодишен кмет на село Кулата. Яне Янев декларира още, че вещите в къщата за гости са на семейството на Манолев. \"Даже коли, атевета, утевета и така нататък ще открием в тази къща - вещи на Манолеви. Манолев помагал с пари за строежа на къщата По телефона в ефир се включи бившият зам.-министър на икономиката Манолев и отново отрече, че въпросната къща за гости, построена с европари, е негова. Той подчерта, че от 2001 г. семейството му живее в София и повтори, че е посещавал къщата като турист, срещу заплащане. \"Няма по-красноречив начин да стане ясно на всички каква е атаката срещу мен и кой е нейният идеолог. Той е национално известен, че събира и разгласява папки. Партията на господина вече е напълно забравена на национално ниво, това предстои да се случи и на регионално ниво, този човек не е виждал национален ефир от години. Цялото ни семейство сме потърпевши, мълчим и чакаме да видим как ще завърши разследването, а той, който дори не е наясно с каква ориентация е, излиза и дава морални присъди\", заяви Манолев. Той попита дали е вярно, че чрез подставени лица - майка, братя, сестри, шофьори, гаджета, Янев получава \"милиони субсидии всяка година\". Попита дали е вярно, че е подсъдим, че е фалшифицирал подписи на свои роднини, че има спор, че е навлязъл в църковен имот. \"Единствената цел на тази изфабрикувана новина е, че той е силно притеснен, че престъпните му схеми в общината бяха прекратени и че става все по-ясно, че той ще бъде политически труп през следващите местни избори\", каза Манолев. \"Аз не мога да знам дали е проверявана дали функционира като къща за гости. Мога само да кажа, че тя стартира като съвместен проект между мен и Ана Димитрова. Впоследствие пътищата ни се разделиха. Аз съм участвал в построяването с контакти, съдействие надзор. Аз съм финансирал това момиче -  тези пари (700 хил. лв - бел. ред.)  съм имал от високите заплати и хонорари от международни частни компании. Годишната ми заплата е надхвърляла 100 хил. лв., плащам съм стотици хиляди лева данъци, това е проверимо. Той отрече да е прехвърлил земята, а правото на строеж на Димитрова, след като тя е станала пълнолетна. По думите на Манолев в момента никой не може да посети къщата, той призова да се изчака да приключат проверките.", "date": "2019.04.23", "title": "Яне Янев и Александър Манолев се обвиниха взаимно в опит за феодализиране на Сандански"}
{"url": "https://www.dnevnik.bg/bulgaria/2019/04/23/3424069_armenskata_eparhiia_predstavitel_na_pronacistki_sujuz/", "text": "\"Дневник\" публикува пълния текст на становището:  Вече близо 12-годишното ни европейско битие започва да поставя пред сериозно изпитание мисленето и идентичността на много, при това, за съжаление, най-вече млади хора! Разочароващо, но и твърде смущаващо е, че ефирът на национална, макар и небългарска телевизия беше предоставен на млад и на вид интелигентен българин в качеството си на представител на новосъздадения крайнодесен пронацистки съюз \"Крепост Европа\". Поканен в навечерието на европейските парламентарни избори, пред смаяния и недоумяващ поглед на водещата той намери време и начин да обяви, че арменците са добри хора, но... нищо повече от гости на тази държава! Че паспортите ни на български граждани не са нищо повече от... парче пластмаса! Изрази готовност да участва в теоретична дискусия, посветена на фашизма, и съобщи, че такъв в Европа няма и не е имало, може би с едно малко изключение – Италия на Мусолини! На фона на плахия опит на водещата да се учуди, даде обяснението, че когато човек е на гости, той си остава гост, а не член на семейството, на което гостува. Може би само липсата на повече време не му даде възможност да се разгърне и на тема \"чиста нация\"... Явно \"начетен\" по всички тези въпроси, събеседникът на \"Лице в лице\" не сметна за необходимо да обясни как се вписва неговата организация в защитата на европейските ценности, особено на фона на все по-набиращия скорост и динамика у нас политически дебат за евроизборите! А и в студиото нямаше кой да го попита кои са, например, домакините и гостите в САЩ? Кой на кого гостува в смесените бракове у нас и не само у нас? Кое е довело на гости в България нашите предци и коя е причината да се родим гости в България, да се изучим в България, да се реализираме в България, да раждаме и възпитаваме тук децата си, че и да даваме, според силите си, принос за повишаването на нейния авторитет – примери много, но на госта не му приляга да не е скромен! Жалко!", "date": "2019.04.23", "title": "Арменската епархия: Представител на пронацистки съюз ни обяви за гости в България"}
{"url": "https://www.dnevnik.bg/politika/2019/04/23/3424102_rusofilut_georgi_dimov_vodi_listata_na_ataka_shte_se/", "text": "Георги Димов, който е член на Националния съвет на Национално движение \"Русофили\", е водач на листата на \"Атака\" за европейските избори. \"Георги Димов, 37-годишен, ерудиран човек, който е много добре ориентиран в идеологията на \"Атака\" - така лидерът на партията Волен Сидеров представи Димов. Челната тройка на листата се допълва от Мариета Караджова – юрист, и Христо Спасов – икономист. Димов каза, че ще се бори за отпадането на санкциите срещу Русия, което било важно за развитието на икономиката за страната ни. Освен това щял да се бори страната ни да не е в \"блатото на евролиберализма\", защото не искал да вижда тихото отчаяние, в което страната ни умирала. Националната му цел е преразглеждане на договора ни за присъединяване към ЕС. \"Идеята е да получаваме повече средства от общността. Може евродепутатът да иска преразглеждане и на регламента\", обяви Димов. Според него получаваме трохи в селското стопанство в сравнение с френския фермер. Мотото на кампанията им ще е \"Да си вземем своето от ЕС\". \"Тези хора не са били досега в политическо ръководство на нито една партия. Не са били политическа номенклатура, депутати или общински съветници. Не са били в управляващия политически елит\", каза Сидеров. \"В същото време са с образование, убеждение, идеи и ерудиция, което показаха в политическата академия в телевизия \"Алфа\", добави Сидеров. Той добави, че в конкурса на партийната телевизия са участвали около 50 души, като 17 са класирани в листата от зрителите на телевизията. Приканвам и другите партии да дадат път на младите, аз го направих, не съм в листата, каза Сидеров. Димов призна, че е бил член на \"Движение 21\" на бившата депутатка от БСП Татяна Дончева, и обясни, че се разминал с ръководството по отношението на политиката към Русия. Той е чест гост на телевизията на Сидеров като доктор по история и в участията си \"громи\" \"фашистката хунта в Украйна\".", "date": "2019.04.23", "title": "Русофилът Георги Димов води листата на \"Атака\", ще се бори срещу санкции на Русия"}
{"url": "https://www.dnevnik.bg/analizi/2019/04/23/3424105_da_ne_se_otmetne_tova_momche_vliianieto_na_peevski_nad/", "text": "Висшият съдебен съвет (ВСС) и прокуратурата от години отказват да се занимават с твърденията за влиянието на депутата от ДПС Делян Пеевски върху ключови кадрови въпроси в съдебната система. Дори и когато те идват от действащи магистрати, заемали отговорни постове. Такъв беше случаят с бившия председател на Софийския апелативен съд (САС) Веселин Пенгезов преди 5 години. Впоследствие ВСС и прокуратурата отказаха да се занимават и с твърденията за връзки между Пеевски, главния прокурор Сотир Цацаров и тогавашния председател на Софийския градски съд (СГС) Владимира Янева, прозвучали в записите от \"Яневагейт\". Това стана по време на конференцията \"Независим съд – свободна държава! За правото и справедливостта\", организирана от Инициатива \"Правосъдие за всеки\" и гражданско движение БОЕЦ миналата седмица. По думите на съдия Лалов изборът му за титулярен председател на СРС е станал възможен едва след среща с тогавашния председател на Върховния административен съд (ВАС) Георги Колев, организирана от Янева. На този разговор обаче се е появил и самият Пеевски, с когото Колев споделил кой е Лалов и какъв е поводът за срещата им. \"Попита – какво става тук? Те му обясниха – ами тук сме се видели, за да обясни това момче, каза Георги Колев, за своята концепция и евентуално да получи подкрепа и от мен. Аз знаех, че избор без подкрепа от лошите няма да има, невъзможно е. В този момент този корпулентен политик, твърде известен, знаете, каза – ама да не стане така, и сега цитирам  да се отметне тоя човек, както се отметна Пенгезов, който аз водих при Ахмед Доган\", разказа публично съдия Лалов преди седмица. Случайно или не обаче, думите му не предизвикаха никаква реакция от страна на ВСС. Доколкото в свидетелството на Лалов нямаше данни за някакво престъпление, съветът е единственият орган, който би могъл да проучи този случай и поне да реагира, предвид факта, че по закон е призван да отстоява независимостта на съдебната власт. По подобен начин членовете в предишния състав на съвета отказаха да чуят споменатия от Пеевски в срещата му с Лалов бивш председател на САС Веселин Пенгезов. Именно той бе първият действащ магистрат, който описа пред медиите връзка между почетния председател на ДПС Ахмед Доган, депутата и медиен магнат Пеевски и главния прокурор Сотир Цацаров. \"Каквото беше заданието, се изпълни достойно. На Делянчо е заданието, като излезе главният прокурор, го питайте, поставена му е такава задача. Доганчо заповяда на Делянчо, Делянчо заповяда на главния. Сериозно, какво да ви кажа повече. Какво да направи главният прокурор? Има си твърдо ядро, което си гласува, което бях сигурен, че ще гласува против\", заяви Пенгезов пред медиите на 26 юни 2014 г. по всеки кадрови въпрос, поставен на вниманието на съвета. Повод за коментара на Пенгезов пък бе отхвърлената от мнозинството във ВСС негова кандидатура за втори мандат начело на Софийския апелативен съд. Предисторията на участието му в този конкурс обаче включваше и повдигнати от прокуратурата обвинения, по които все още няма постигнато крайно съдебно решение. Заедно с председателя на Военно-апелативния съд Петър Петков и началника на кабинета на бившия премиер Пламен Орешарски – Мария Дивизиева, Пенгезов бе разследван за злоупотреби по европейски проект. Обвиненията им бяха повдигнати през април 2014 г., като тогава апелативният съдия веднага обяви, че целта на този ход е да блокира преизбирането му за втори мандат начело на САС. Този случай стана повод В крайна сметка ВСС го възстанови на работа като съдия през ноември 2016 г., а от своя страна той спря да говори публично по тези въпроси. Историята за срещата между Пенгезов, Пеевски и Доган, разказана от Методи Лалов, обаче за пръв път вижда бял свят. Предстои да разберем дали поне някой от настоящите членове на ВСС би се решил да повдигне въпроса – с чия подкрепа всъщност се избират председателите на най-важните съдилища в страната.", "date": "2019.04.23", "title": "\"Да не се отметне това момче.\" Влиянието на Пеевски над Темида, което ВСС не проверява"}
{"url": "https://www.dnevnik.bg/biznes/2019/04/23/3424057_otlaganeto_na_otkaza_ot_vuglishta_e_nedalnovidno_i/", "text": "Като не се подготвя за поетапно затваряне на въглищни централи, а го отлага, правителството залага социално напрежение, увеличени разходи вбъдеще и финансови рискове за държавната енергетика. За това предупреждава в доклад Центърът за изследване на демокрацията, който анализира проекта на Интегриран национален план за енергетика и климат на България (НПЕК). Без сериозна ревизия на целите, заложени в сегашния проект на НПЕК, България няма да постигне \"въглероден неутралитет\" до 2050 г., предупреждават авторите на доклада. В сегашния вариант на плана и ясна визия за посоката на българския енергиен преход, се посочва в доклада. В него се подчертава, че планът разчита, изненадващо, основно на въглищни, газови и атомни енергоносители до 2030 г. Заложените цели за устойчивата енергия според анализаторите са прекалено ниски (25% за дела ВЕИ в крайното енергийно потребление, 27% за енергийната ефективност и 15% за междусистемната свързаност). Едновременно с това Европа планира до 2050 г. зелената енергия да е водеща. Отлагането на затварянето на въглищните централи може да е пагубно за енергийния преход и може да доведе до предупреждават анализаторите. Според тях правителството вместо да разчита на европейски дерогации, за да поддържа изкуствено тези централи, трябва спешно да разработи план как да запази работните места на миньорите и енергетиците след затварянето им. Експертите препоръчват зависимите от въглища райони да се преобразуват в центрове за производство на електроенергия от ВЕИ и зелени иновации, каквито са най-добрите практики в Европа. Така, вместо да се съкращават, ще се създават нови работни места, ще се използват инженерните кадри и съществуващата инфраструктура и ще се постигнат икономически ползи без да се рискува сигурността на електроенергийната система. Като друга слабост на плана те изтъкват, че вместо приоритетно да подкрепя вятърната, соларната и геотермалната енергия, проектът предвижда съществено увеличение на дела на биомасата в микса от ВЕИ. Прекомерната зависимост от биомаса може да има странични ефекти, като например и влошаване на качеството на атмосферния въздух, предупреждава ЦИД. Докладът напомня, че за по-екологично използване на дървесината е необходимо дългосрочно да се прилагат мерки за повишаване на качеството на биомасата, за спирането на незаконната сеч, за модернизирането на методите за изгаряне и възстановяване на капацитета за съхраняване и обработване. Авторите на доклада установяват, че като стимулира употребата на биомаса, планът не е предвидил специален финансов механизъм за използването й. Вместо да се ограничава с и котли на дърва, държавата би могла да стимулира изграждането на общи средни по величина мощности за централизирано отопление в селските райони и малките градове, е препоръката на анализаторите. Автори на доклада са анализаторът Мартин Владимиров, старши анализаторът д-р Тодор Галев и директорът на Икономическата програма на центъра Руслан Стефанов. Целия доклад четете  тук. ", "date": "2019.04.23", "title": "Отлагането на отказа от въглища е недалновидно и опасно, предупреди доклад"}
{"url": "https://www.dnevnik.bg/sviat/2019/04/23/3424161_irlandski_ekstremisti_priznaha_vinata_si_za_ubiistvoto/", "text": "Полицията в Северна Ирландия съобщи за ареста на 57-годишна жена във връзка с гибелта при стрелба на журналистката Лайра Маккий по време на размирици в Лондондери миналата седмица, предаде агенция \"Ройтерс\". \"Детективи от отряда за важни разследвания арестуваха 57-годишна жена по Закона за борба с тероризма във връзка с убийството на  Лайра Маккий  в Лондондери на 18 април\", се казва в полицейското съобщение. По-рано бе съобщено за ареста на двама млади мъже (на 18 и 19 г.) във връзка с убийството, но после те бяха освободени.  Екстремистката ирландска националистическа групировка \"Нова ИРА\" се извини за  убийството на младата репортерка , което бе първото признание, че един от нейните членове е замесен в трагичните събития, довели до смъртта на Маккий от куршум, който не е бил предназначен за нея.  Групировката, която е противник на  мирното споразумение за Северна Ирландия от 1998 г ., нарече смъртта на 29-годишната Маккий \"трагична\" и предложи \"искрени извинения\" на нейната партньорка, на семейството и приятелите й. Писменото извинение е било получено снощи в редакцията на \"Айриш нюз\".  Маккий бе застреляна, докато гледала как ирландски младежи националисти нападат полицаи след полицейска операция в Лондондери. Според силите на реда тя е била улучена, когато един от младите нападатели открил огън в посока към полицаите. ", "date": "2019.04.23", "title": "Ирландски екстремисти признаха вината си за убийството на журналист"}
{"url": "https://www.dnevnik.bg/sport/2019/04/23/3424149_fotogaleriia_da_probiagash_chepun/", "text": "Състезанието за планинско бягане и колоездене \"Байк и рън за Чепън\" привлече близо 600 души в осмия си сезон.", "date": "2019.04.23", "title": "Фотогалерия: Да пробягаш Чепън"}
{"url": "https://www.dnevnik.bg/ot_vas/novini_ot_vas/2019/04/23/3423898_cvetna_ukrasa/", "text": "Градската градина, пролетта започва оттук.", "date": "2019.04.23", "title": "Цветна украса"}
{"url": "https://www.dnevnik.bg/sport/2019/04/23/3424223_ljuboslav_penev_cska_e_gotov_da_postigne_celite_si/", "text": "Треньорът на ЦСКА Любослав Пенев е уверен, че отборът ще се класира за финала за Купата на България. По думите му червените са готови да постигнат и двете си цели, макар в първенството вече да изостават с пет точки от шампиона \"Лудогорец\". Пенев уточни, че напрежение преди реванша с \"Ботев\" (Пловдив) няма. В сряда ЦСКА приема \"канарчетата\" на \"Българска армия\" в търсене на обрат, след като  загуби с 2:3 първата среща . \"Всички мачове за нас са най-важни. Имайки предвид, че една от целите ни е купата (там), пътят е по-кратък. Искаме да победим, имаме желание, подготвяме се да спечелим двубоя утре и да играем финал и да го спечелим и него. Това е едната цел. Затова казвам, че е по-кратък, защото остават два мача - вторият полуфинал и финалът\", каза Пенев. \"В първенството в никакъв случай не се предаваме. Има шест мача, това са 18 точки и всичко е възможно\", продължи той. Треньорът посочи, че почти всички футболисти са на разположение. \"В никакъв случай умората няма да се отрази. Убеден съм, че момчетата ще направят много добър и много силен мач. Искаме, подготвяме се, желаем да победим и ще победим. Това е, за което се готвим.\" Изоставането с един гол не го притеснява, а очакванията му са с добър, силен и отворен футбол отборът му да постигне целта си. Традиционно Пенев трябваше да отговори на въпроси за съдийството. По думите му \"най-виновни са поръчителите\", а поръчката идва \"от едни офиси до Бояна\" (където е базата на БФС). \"Така че не съдиите са най-виновните, има други много по-виновни и много по-отговорни\", каза той. \"Искам обективно съдийство. Има ли фаул - да се свири. Това искам аз. Много ли е? Нашият отбор е ощетен в много мачове. Трябва ли да направим видео от час и половина, за да се види какво се случва? И критерият дали е еднакъв? Спираме, говорете ми за футбол\", добави Пенев.", "date": "2019.04.23", "title": "Любослав Пенев: ЦСКА е готов да постигне целите си (видео)"}
{"url": "https://www.dnevnik.bg/analizi/2019/04/23/3424247_chernomorieto_predi_sezona_betonna_djungla/", "text": "Не знам кой как трябва да рекламира туризма ни. Не разбирам от този бизнес. Само споделям двудневен опит. Бетонна джунгла. Сграда до сграда. Утилизирано е всяко място. Постройките са надвиснали над тротоарите, да не би да изпуснат някой сантиметър. Уличките са по-тесни от банята в стаите. Две коли едвам се разминават. Няма достатъчно паркинги, какво правят в активен сезон не знам. От терасата на всяка стая се гледа в терасата на отсрещната стая. Уютно е, близки си ставаме, наздраве си казваме, гледаме кой какво с кого прави. Два свободни терена видях. Но и те се подготвяха за застрояване. Като в някоя постапокалиптична антиутопия...", "date": "2019.04.23", "title": "Черноморието преди сезона: Бетонна джунгла"}
{"url": "https://www.dnevnik.bg/sport/2019/04/23/3424101_amatyor_sutvori_nai-goliamata_senzaciia_v_snukura_s/", "text": "Петкратният световен шампион Рони О'Съливан отпадна още в първия кръг на  световното първенство по снукър  след шокираща загуба с 8:10 от Джеймс Кейхил. Първият аматьор в историята, достигнал до основната схема в \"Крусибъл\", сътвори най-голямата изненада на шампионатите. Кейхил е на 23 години и изгуби статута си на професионалист в снукъра преди повече от година. Роденият в Блекпул играч премина през квалификациите, за да участва на световното, а от следващия сезон отново ще бъде в професионалния тур. Фаворитът на букмейкърите и специалистите  О'Съливан , отпада за четвърти път в първия кръг и за първи от 2003 г. Преди 12 месеца Ракетата отпадна във втори кръг, след последната си титла през 2013 г., той е достигал само веднъж до финал (2014 г.). Двубоят между О'Съливан и Кейхил се превърна в истински трилър, като премина през много смени на водачеството. След тежките поражения на останалите квалификанти дотук никой не даваше шансове на Кейхил. \"Винаги съм вярвал в себе си и съм искал да се изправя срещу най-големите. За моя изненада не бях толкова изнервен. Опитах се да бъда максимално концентриран и да не допускам грешки. Мисля, че мога да предложа още нещо и не съм достигнал максимума си\", каза Кейхил след срещата. Петкратният шампион О'Съливан разкри след срещата, че не се е чувствал добре от седмица и не е 100% физически здрав. Ракетата обаче поздрави съперника си за добрата игра. \"Не бях на своя максимум. Чувствам всичките си крайници много тежки и дори ми е трудно да стоя буден. Нямам никаква енергия и просто опитах да се задържа в този мач, да спечеля и да имам няколко дни почивка, в които да се възстановя. Не успях да го направя и това е животът\", каза О'Съливан. След първата сесия Ракетата изоставаше с 4:5 фрейма. В нея той допусна много грешки, а във вторник по обед, когато двамата отново излязоха на масата в \"Крусибъл\", неточностите на Ракетата продължиха. В първия фрейм от втората сесия О'Съливан направи серия от 97 точки, най-голямата си до този момент, и изравни при 5:5. След това обаче съперникът му спечели три поредни фрейма и опря петкратния шампион до стената с 8:5. В този период Кейхил не правеше нищо специално, но се възползва от многото грешки на Ракетата. Поставен под голямо напрежение, петкратният шампион успя да намери най-добрата си игра, за да успее да изравни резултата във фреймовете. О'Съливан направи първия си сенчъри брейк след 104 точки, като направи и една от 90. В 17-ия фрейм и двамата играчи стигнаха до халф-сенчъри брейк, който за О'Съливан беше осми. Той обаче сбърка розова топка, когато беше на път да разчисти масата и по този начин даде шанс на Кейхил отново да поведе в резултата – 9:8. Следващият 18-и фрейм беше още по-драматичен, като Ракетата направи много труден брейк, след като черната и розовата топки не бяха налични за комбинации с червените. Това принуди петкратния шампион да използва синя и зелена в повечето случаи, но успя да направи серия от 42 точки. Тя спря при фаул на Ракетата при вкарване на синя топка в средния джоб. Кейхил се възползва от шанса и успя да затвори срещата с 10:8, за да поднесе най-голямата изненада в \"Крусибъл\". В следващия кръг сензацията Кейхил ще срещне ветеранът от Шотландия Стивън Магуайър. Той отстрани в първи кръг Пенфей Тиан от Китай, като 15-ият в световната ранглиста е двукратен полуфиналист на световното от 2007 и 2012 г.", "date": "2019.04.23", "title": "Аматьор сътвори най-голямата сензация в снукъра с победа срещу Рони О'Съливан"}
{"url": "https://www.dnevnik.bg/detski_dnevnik/2019/04/23/3424206_uchilishteto_shte_vuzpitava_v_tolerantnost_patriotizum/", "text": "Формиране на патриотични чувства, свързани с принадлежност към българската нация и държава, позитивно отношение към историята и уважаване на традициите и обичаите, превенция спрямо поведенческите прояви на нихилизъм, синергия между национални и европейски ценности - това са част от целите на патриотичното възпитание в училищата, които са поставени в Стратегията за възпитателната работа в образователните институции 2019 - 2030 г. Патриотичното възпитание ще има за цел да формира у учениците национално самосъзнание, идентичност, гордост, самочувствие и достойнство. Те ще се запознаят и с научни, културни и спортни постижения на българи зад граница. Стратегията бе обсъдена с учители и социални партньори днес и е качена за обществено обсъждане на  сайта  на Министерството на образованието и науката (МОН) до 22 май т.г. Други цели на проекта са възпитание в толерантност, формиране на нравственост и добронамереност, преодоляване на агресията, гражданско самосъзнание, хуманност, позитивно отношение и др. В стратегията е записано, че основни фактори за възпитанието в училището са учителите и класният ръководител, а основните дейности се осъществяват в часа на класа и при извънкласни и проектни занимания. Според учители обаче няма как да се осъществят целите на стратегията, ако няма активно взаимодействие със семейството. Според министъра на образованието и науката Красимир Вълчев целта не е страната да има поредния стратегически документ, а да започне дебат в обществото за ролята на образователните институции при възпитанието.", "date": "2019.04.23", "title": "Училището ще възпитава в толерантност, патриотизъм и принадлежност към държавата"}
{"url": "https://www.dnevnik.bg/evropa/2019/04/23/3424269_bivsh_frenski_premier_i_suprugata_mu_shte_se_izpraviat/", "text": "Бившият френски премиер Франсоа Фийон и съпругата му ще се изправят пред първоинстанционния наказателен съд в Париж по дело за корупция, предаде \"Асошиейтед прес\". Фийон в определен момент бе фаворит за спечелването на президентските избори във Франция през 2017 г. За него обаче бяха разпространени твърдения, че неправомерно е облагодетелствал съпругата си Пенелоп Фийон и две от децата им с общо повече от един милион евро, плащайки им в продължение на много години за вършена от тях работа като парламентарни съветници. Според разпространените твърдения заеманите от съпругата и децата на Фийон позиции са били фиктивни. Тези твърдения доведоха до значителен спад на подкрепата и загуба за Фийон в битката за президентския пост във Франция през 2017 г. Франсоа Фийон отхвърли обвиненията срещу себе си и заяви, че става дума за кампания, имала за цел да го злепостави и да повлияе негативно на кандидатурата му.", "date": "2019.04.23", "title": "Бивш френски премиер и съпругата му ще се изправят пред съд по дело за корупция"}
{"url": "https://www.dnevnik.bg/bulgaria/2019/04/23/3424271_pravosudnoto_ministerstvo_predlaga_chastnite_sudebni/", "text": "Изпълнителните листове, обезпечителните заповеди и постановленията за възлагане ще се пазят 100 години в архива на частния съдебен изпълнител (ЧСИ). Това предлагат да се регламентира в Наредбата за архива на ЧСИ от Министерството на правосъдието, съобщава  news.lex.bg.  Измененията са публикувани за обществено обсъждане на правителствения портал strategy.bg. Всички тези документи имат сериозни правни последици, тъй като засягат съществено имуществената сфера на длъжника и са основание за придобиване на права от трети лица върху неговото имущество. Откакто преди 12 години в сила влезе Законът за националния архивен фонд, ЧСИ всъщност нямат право да предадат важните си документи в държавния архив. А същевременно наредбата, която е по-стара, ги задължава да пазят делата и другите книжа 5 години, дневниците на извършените действия – 25 години, а регистрите на заведените дела – 100 години, а всичко останало да изпратят в Държавния архив. Сега Министерството на правосъдието, съгласувано с Камарата на ЧСИ, създава друга много важна възможност – след изтичане на срока за съхранение на внесените в архива дела частният съдебен изпълнител да може да запази електронно копие на съдържащите се в тях документи. На практика ЧСИ и сега имат електронно деловодство, но с измененията в наредбата вписванията в него вече придобиват правна стойност. Тази новост е предвидено да стане факт една година след влизането в сила на промените в наредбата. Друга предлагана промяна е в Наредбата за задължителното застраховане на ЧСИ. С нея изрично се задължават всички ЧСИ да се застраховат за минимум 1.2 млн. лв. Това е сумата, до която застрахователят ще покрие всички имуществени и неимуществени вреди, които съдебният изпълнител е причинил на участниците в изпълнителното производство и на всички трети лица с виновно неизпълнение на задълженията си. Така ще се даде сигурност на всички замесени в изпълнителния процес, че ако пострадат от недобросъвестен ЧСИ, ще бъдат обезщетени от застрахователя до 1.2 млн. лв. Досега частните съдебни изпълнители се застраховаха според начислените от тях такси за предходната година. Така минималната застраховка варираше от 90 хил. лв. до 1.2 млн. лв. Сега всички задължително ще се застраховат за максималната сума. Изключение е предвидено само за новоназначените ЧСИ, които ще се застраховат за 600 хил. лв.", "date": "2019.04.23", "title": "Правосъдното министерство предлага частните съдебни изпълнители да пазят документи 100 години"}
{"url": "https://www.dnevnik.bg/video/2019/04/23/3424045_gradut_koito_provejda_balneolechenie_sus_surov_petrol/", "text": "Потънала до врата в тъмна и лепкава течност, шестдесетгодишната рускиня Сулфия се усмихва възторжено: \"Толкова е приятно!\" Тя е дошла в северозападния азербайджански град Нафталан, който е известен с лечебните си процедури със суров петрол, за да лекува артрита си, съобщава \"Франс прес\".  След десетминутно потапяне в петрола асистентка остъргва тъмнокафявото масло от кожата й и я праща под душа. \"От дълго време си мечтаем за подобен престой \", твърди тази жена, която работи като търговски представител в руския район Татарстан и е пристигнала в Азербайджан с приятелки. Тя е дошла в Нафталан, за да лекува полиартрит, от който страда от 10 години и твърди, че е намалила лекарствата след десетдневно лечение. Сулфия се чувства много добре в този необичаен спа център в Кавказ, на няколко километра от конфликтната зона в  Нагорни Карабах. \"Това е Божи дар\" според Руфат, 48-годишен журналист и член на опозиционната партия, който живее в Баку. Само главата му се подава от ваната с петрол, в другия край на коридора, където е отделението за мъже в санаториума \"Сехирли\" (\"Магичен\" на азерски - бел. ред.) Петролът в Азербайджан  се изнася в целия свят и играе ключова роля в икономиката на тази кавказка страна. Само че черното злато на Нафталан, малък град с население 10 000 души, на повече от 300 километра от столицата, не е пригодно за традиционната търговска употреба на въглеводородите, тъй като е много по-плътен. В Азербайджан, една от люлките на петрола, черното злато е открито в средата на 19-и век. Нафталан открива петрола си със специфични свойства няколко десетилетия по-късно. От началото на 20-те години на миналия век градът се превръща в балнеоцентър, като за него се дават безплатни направления от съветските власти. Според местната легенда, която служителите в хотелските комплекси в града постоянно разказват, свойствата на този \"чудодеен петрол\" били открити случайно, когато една умираща камила, оставена в близост до локва с ценната течност, оздравяла. Днес традиционното лечение се състои в потапяне за 10 минути във вана, пълна с плътна и миризлива течност, затоплена до 38 градуса. \"Използването на  суров петрол за медицински цели  бе определено от западни лекари като потенциално канцерогенно\", отбелязва Мариам Омиди в труд, посветен на съветските санаториуми и на понякога необичайните лечебни процедури. В петрола от Нафталан има близо 50 процента нафтален, субстанция, която се открива и в пушека от цигари, и в топчетата против молци. През 80-те години Нафталан е посрещал над 70 000 души за балнеолечение годишно, което е рекордът му. Лечебните процедури вървят с пълна сила до 1998 година, когато избухва конфликтът между Азербайджан и Армения в граничния район на Нагорни Карабах. Почти всички санаториуми са превърнати в места за настаняване на част от стотиците хиляди бежанци от конфликта. В началото на 21-и век Азербайджан активизира усилията си, за да възстанови репутацията на Нафталан като балнео дестинация. Бежанците, подслонени в съветските санаториуми са настанени на друго място, почти всички сгради са разрушени или изоставени и са заменени с нови модерни хотелски комплекси.  Градът днес е смесица от кичозни дворци, където седмица настаняване и процедури може да надвиши хиляда евро и санаториуми, в които цари съветската атмосфера и една седмица престой струва само 100 евро. ", "date": "2019.04.23", "title": "Градът, който провежда балнеолечение със... суров петрол"}
{"url": "https://www.dnevnik.bg/sport/2019/04/23/3424470_guardiola_ochakva_gord_i_silen_junaited_v_derbito_na/", "text": "Мениджърът на \"Манчестър сити\" Пеп Гуардиола очаква трудно изпитание срещу градския съперник \"Манчестър юнайтед\". Двата отбора се изправят един срещу друг на \"Олд трафорд\" в сряда от 22.00 часа в двубой с ключово значение в битката за титлата. След впечатляващия и изпълнен с рекорди старт под ръководството на Оле Гунар Солскяр \"Юнайтед\" изпадна в криза и загуби шест от последните си осем мача във всички турнири. В неделя \"червените дяволи\" понесоха тежък удар по амбициите си за място в топ 4, след като бяха разгромени с 0:4 от \"Евертън\". В същото време \"Сити\" се намира в серия от десет поредни победи във Висшата лига. \"Гражданите\" са все по-близо до това да станат първият отбор от десет години, който успява да защити титлата в Англия. За последно това направи \"Юнайтед\" през 2009 г. Въпреки моментното състояние на двата отбора Гуардиола e убеден, че мачът няма да е протоколен за неговия отбор. \"Очаквам утре на терена да излезе най-добрият \"Юнайтед\". Те имат гордост. Футболистите винаги са горди и искат да покажат най-доброто от себе си. Точно това ще се случи утре\", каза испанецът на пресконференцията преди дербито. \"Ще се подготвим по начина, по който винаги го правим - ще изучим техните силни и слаби страни и ще опитаме да спечелим, допълни мениджърът на \"Сити\". Попитан дали се притеснява от тежката загуба на \"Юнайтед\" срещу \"Евертън, Гуардиола заяви: \"Малко. Но, от друга страна, ако бяха постигнали по-добър резултат, увереността им щеше да е по-голяма.\" \"Това е дерби. Всеки път, когато играем с \"Юнайтед\", е много специално. В този мач всеки футболист дава най-доброто от себе си - за клуба и за феновете\", каза още испанският треньор. Гуардиола сподели, че \"Олд трафорд\" вече не е толкова трудно за гостуване място, както е било за \"Сити\" в миналото. \"Гражданите\" нямаха нито една победа като гост в дербито на Манчестър между 1974 и 2008 г., но спечелиха пет от последните си седем визити в дома на градския съперник. \"Не си правя теории на база на това, което се е случило в миналото. Всеки мач е напълно различен. Но е факт, че нашият клуб израсна много в последното десетилетие и вече не е толкова страшно да гостуваме там. Преди може би беше по-трудно. Но с играчите, които са били в \"Сити\" в последните десет години, правят ситуацията по-равностойна\", каза Гуардиола.", "date": "2019.04.23", "title": "Гуардиола очаква горд и силен \"Юнайтед\" в дербито на Манчестър"}
{"url": "https://www.dnevnik.bg/zelen/2019/04/23/3424474_ekiput_na_beur_grils_e_platil_chast_ot_globite_za/", "text": "Платени са глобите по два от трите акта,  наложени на екипа на филма  Rila mountainRunning Wild with Bear Grylls, съобщи сайтът на Национален парк \"Рила\". Те са свързани с това, че водещият Беър Грилс и неговият спътник са плували в Каракашено езеро и са уловили и умъртвили животински видове. Предстои издаване на наказателно постановление за неспазване на режимите в парка при заснемането на филма чрез палене на огън на нерегламентирано място в защитената територия. Глобата за това е от 1000 до 10 хил. лева. Дирекцията на парка състави актовете през февруари за нарушенията при заснемането на филм, което е станало месеци по-рано - през юни 2018 г. До актовете се стига след изпратен сигнал до фейсбук страницата на Министерството на околната среда, за което съобщи самото то. Той е свързан с епизода \"Планината Рила – България – В дивата пустош с Беър Грилс и Дерек Хъф\", който е излъчен по \"Дискавъри ченъл\". От обясненията на дирекцията се разбра, че кадрите, от които се виждат нарушенията, са били заснети във време, в което с екипа не е имало представител на парка.", "date": "2019.04.23", "title": "Eкипът на Беър Грилс е платил част от глобите за нарушенията в Рила"}
{"url": "https://www.dnevnik.bg/politika/2019/04/23/3424478_gerb_otmeniat_deklariraneto_na_deklarirana_sobstvenost/", "text": "Декларация пред ДАНС за действителен собственик ще подават само онези фирми, чиито собственици са чуждестранни лица и не са вписани в никой български регистър. Това предвиждат промени в Закона за изпирането на пари и в няколко други закона, които депутати от ГЕРБ са внесли в деловодството на Народното събрание. Промените вече са внесени и ще започнат да се обсъждат тази седмица от парламентарната комисия по обществен ред, съобщи председателят й Пламен Нунев. До 31 май практически всички фирми трябваше да декларират действителните си собственици със специална декларация. \"В този текст бяха включени фирми ЕООД или ООД, чиито собственици са физически лица, които са вписани в регистъра. Дори собственик на едно юридическо лице да е друго юридическо лице, ако неговият собственик е вписан в регистъра по друга партида, не по тази, пак трябваше да се подава декларация\", обясни Стоянова. Сега тези декларации няма да се подават, ако действителният собственик е вписан в регистрите БУЛСТАТ, Търговския или регистъра за лица с нестопанска цел. Стоянова напомни, че от септември няма да е разрешено притежаването на акции в акционерни дружества да е анонимно, а всички ще трябва да са поименни. Ще отпадне и задължението за абсолютно всички фирми да изпратят за одобрение в ДАНС своите планове за обучение на служителите си във връзка с прилагането на Закона за мерките срещу изпирането на пари. \"Това затрудни изключително много всички да направят подобни планове, да ги изпратят. Сега чакат одобрение от ДАНС. Самата ДАНС е страшно затруднена и в това няма никакъв смисъл. Следващата кампания преди изменението на закона трябваше да бъде на 12 май, когато изтичаше срокът по правилник всички тези фирми да направят промени в правилниците си за прилагане на закона за мерките срещу изпирането на пари, да ги изпратят отново в ДАНС и да чакат одобрение. Сега казваме – те ще си направят тези промени, но не до 12 май, а до 6 месеца след като ДАНС публикува на сайта си националната оценка за риска. Оттам ще се види кои са рисковете, които те трябва да идентифицират и да включат в своите правилници\", каза Стоянова. Новите планове няма да се изпращат на ДАНС за одобрение. Заради разпоредбата  се изви опашка пред ДАНС , а сайтът на ведомството известно време бе блокиран. Неизпълнението на разпоредбата води до солидни глоби. Задължението е записано в приетия през март миналата година Закон за мерките срещу изпиране на пари. Според него 35 категории лица и институции трябва да имат годишен \"план за въвеждащо и продължаващо обучение на служителите си за запознаването им с изискванията на закона и актовете по прилагането му\". Целта е служителите да могат да разпознаят сигналите, че зад дадено плащане може да се крие пране на пари. Ще отпаднат и задълженията за адвокатите по същия закон, които имаха притеснения, че от ДАНС изискват да \"доносничат\" срещу своите клиенти, и протестираха. Председателят на Висшия адвокатски съвет Ралица Негенцова каза, че се правят изменения и за адвокатските задължения, които им се вменяват. Адвокатите не са доносници, каза Негенцова, но не обясни какви точно ще са промените.", "date": "2019.04.23", "title": "ГЕРБ отменя декларирането на декларирана собственост на фирми"}
{"url": "https://www.dnevnik.bg/biznes/2019/04/23/3424480_brjuksel_odobri_durjavna_pomosht_v_bulgariia_za_dobiva/", "text": "Европейската комисия одобри искането на България да прилага схема за държавни помощи за покупката на съоръжения за добив и съхранение на сурово мляко и на такива за изхранване на новородени животни с мляко, съобщи аграрното ведомство. Схемата ще се прилага до 31.12.2020 г. Заявления за кандидатстване се приемат до един месец преди изтичане срока на прилагане на схемата. Помощта има за цел да подпомогне малки и средни фермери, както и обединения от фермери, отглеждащи едри и дребни преживни животни, в процеса по добиване и съхранение на сурово мляко, особено в сезона на пашуване на животните. Бюджетът за помощ е 2 млн. лева. Максималният интензитет е до 50% от приемливите разходи за един инвестиционен проект на един бенефициент, но не повече от 25 хил. лева. Инвестициите имат за цел подобряване на общата производителност и устойчивост на стопанството, по-специално чрез намаляване на производствените разходи или подобряване и пренасочване на производството.", "date": "2019.04.23", "title": "Брюксел одобри държавна помощ в България за добива на мляко"}
{"url": "https://www.dnevnik.bg/bulgaria/2019/04/23/3424481_prokuraturata_razporedi_proverka_na_imoti_na_elena/", "text": "Прокуратурата се самосезира по медийни публикации и разпореди проверка на имущество на кандидата за евродепутат Елена Йончева. Публикацията е в сайта ПИК със заглавие \"Сензационно разследване на ПИК: Семейството на Елена Йончева с три къщи на морето. Усвоени 400 000 лева европари\". В нея се твърди, че семейството на кандидата за евродепутат Елена Йончева е построило 3 къщи за гости в комплекс в странджанското село Велика, който е изграден по европейската Програма за развитие на селските райони и е финансиран с близо 400 хил. лв. Вместо къщите да се отдават на гости, те се ползват само от семейството на Йончева и от техни приятели, се твърди в медийната публикация. Прокуратурата е разпоредила Главна дирекция \"Национална полиция\" да направи проверка по случая, тъй като в публикацията се съдържали данни за престъпление, но те не са достатъчни. Ще бъде извършена проверка на документите на проекта. На място служителите ще проверят и дали къщите за гости се ползват по предназначение. Ще се изискат заверени копия от регистри за настанените туристи за български и чужди граждани, от документацията за регистриране и категоризиране на обектите, информация за платените туристически данъци за пренощували туристи, посочват от прокуратурата. Ще се изискат от съответното районно управление на полицията справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваните къщи за гости, посочват от прокуратурата. Срокът, в който трябва да приключи проверката, е един месец. По-късно в Ямбол Елена Йончева коментира, че нейният свекър е управител на тези къщи от времето преди тя да се познава със семейството. \"Коментирам, че в България има жълто-кафяви медии. А които искат да направят журналистическо разследване, има основни принципи на журналистическото разследване\", обяви тя цитирана от БНР В момента Елена Йончева е  обвинена за пране на пари , за които според прокуратурата е знаела или предполагала, че са източени по-рано от КТБ. Тя е разследвана в качеството й на собственик и управител на дружеството \"Офроуд\", с чиито средства е имала право да се разпорежда. През ноември м.г.  главният прокурор Сотир Цацаров поиска и получи имунитета на Елена Йончева  заради разследване за изпиране на пари в особено големи размери. Три месеца по-рано депутати от  ГЕРБ внесоха сигнал  до прокуратурата, като изнесоха информация, според която чрез \"Авторска телевизия\" ЕООД Елена Йончева е съдружник с регистрираната на Британските Вирджински острови \"Далий трейдинг лимитид\".", "date": "2019.04.23", "title": "Прокуратурата разпореди проверка на имоти на Елена Йончева"}
{"url": "https://www.dnevnik.bg/sport/2019/04/23/3424445_meidjur_liig_sokur_shte_se_razrasne_do_30_otbora/", "text": "Американското футболно първенство Мейджър лийг сокър (МЛС) се стяга за голямо разрастване, което да доведе броя на участващите тимове до 30. Това става ясно след съобщение на лигата, в което се споменават все повече заинтересовани тимове, които искат да влязат в шампионата. В момента МЛС се състои от 24 тима, но от 2020 първенството ще има нови два отбора - \"Интер\" (Маями), който е собственост на Дейвид Бекъм, и \"Нешвил\". Година по-късно в лигата ще влезе и \"Остин\". След общото събрание на МЛС обаче е взето решение общият брой да бъде увеличен до 30. Това е добра новина за Сакраменто и Сейнт Луис, които от години имат желание да вкарат свои тимове в лигата. Все още обаче не е ясно кой ще бъде евентуалният 30-и участник. \"Професионалният футбол в САЩ и Канада процъфтява и виждаме все повече градове, които искат да имат свой франчайз. Разширяването на МЛС в последните 15 години се доказа много успешно. Доволни сме, че все повече бизнесмени и регионални лидери подкрепят футбола\", каза комисионерът Дон Гарбър.", "date": "2019.04.23", "title": "Мейджър лийг сокър ще се разрасне до 30 отбора"}
{"url": "https://www.dnevnik.bg/biznes/2019/04/23/3424489_toplofikaciia_sofiia_shte_zapochne_remonti_sled/", "text": "След приключването на отоплителния сезон ще започне изпълнението на неотложните ремонти и профилактика по топлопреносната мрежа в участъците с повишена аварийност през последните месеци в София, съобщи \"Топлофикация София\". Дружеството уточнява, че това ще наложи да се спира подаването на топла вода, за което гражданите се информират 15 дни преди началото, според Общите условия за продажба на топлинна енергия. От обявения списък се вижда, че без топла вода за различни периоди ще останат улици в центъра на града, жители на \"Младост\" и \"Мусагеница\", \"Дървеница\", \"Студентски град\", \"Витоша\", \"Лагера\", \"Хиподрума\", \"Красно село\", \"Белите брези\" и др. Пълен списък по дати може да се види на  сайта на дружеството .", "date": "2019.04.23", "title": "\"Топлофикация София\" ще започне ремонти след спирането на парното"}
{"url": "https://www.dnevnik.bg/evropa/2019/04/23/3424307_selskite_raioni_na_ispaniia_stavat_arena_na/", "text": "Испанските политици масово сменят с трактори автобусите, за да обикалят страната в предизборната кампания, сприятеляват се с ловци и разглеждат фермерски домати в често пренебрегваните селскостопански райони на Испания. Те са тръгнали на лов за гласове за парламентарните избори в неделя, 28 април - едни от най-поляризиращите от десетилетия. Традиционният двупартиен политически пейзаж в Испания, в който по-рано доминираха левоцентристките социалисти и консерваторите от Народната партия, сега вече е раздробен на пет основни политически партии, включително новопоявила се крайнодясна формация. Това отприщи ожесточена битка за гласове в свръхпредставените в парламента селски райони, където може да бъдат спечелени близо една трета от местата в долната камара. Испанските изборни закони дават по-голяма тежест в долната камара на провинциите с топящо се население. Няколко хиляди гласа в тези райони могат да се окажат решаващи за победата на една или друга партия, което превръща клишето \"всеки глас има значение\" в реалност за кандидатите, които обикалят районите далеч от големите градове. Това не значи, че тези политици са посрещани топло. 64-годишната Марси Хурадо живее в долината Алкудия в Централна Испания, сред пасища, осеяни с дъбове, заедно със съпруга и сина си - последните жители на село Ла Биенвенида. Тя се отнася с подозрение към политиците, които тропат на вратите на фермерите. \"Всичко, което искам, е да не забравят за нас, след като изборите минат\", казва тя. Премиерът социалист Педро Санчес е политикът, облагодетелстван най-много от разцеплението на испанската десница на три партии. Способността му да запази поста обаче зависи не само от това точно колко добре ще се представи на националния вот смятаната за фаворит Социалистическа партия, но също и от това как ще се представи разединената опозиция. Санчес или друг - бъдещият премиер най-вероятно ще има нужда от подкрепата на други партии, за да сформира коалиционно правителство, което придава още по-критично значение на битката за гласовете от селските райони. Испански политици от целия политически спектър и да се появяват във вестникарски заглавия, обещавайки повече инвестиции за работни места в селата, по-добър достъп до интернет, повече местни училища и центрове за здравни грижи. Ла Биенвенида, където само допреди 20 години са живели 50 семейства, се е стопила, докато една след друга пред къщите се появявали табели с надпис \"Продава се\". 37-годишен фермер, работещ в мандра, осигурява препитанието в единствената обитавана къща и също така единствената причина за г-жа Хурадо да остава в селото. \"Ако синът ми загуби работата си - край, ще замина\", казва пенсионерката, бивш шофьор на камион. \"Дните са тежки и прекалено дълги за човек, който обича компания\", споделя тя. Нейният списък с желания за депутатите има две точки: Погрижете се пенсиите да са съобразени с инфлацията и създайте повече работни места за младите. В модерен резерват за дивеч по-надолу по пътя регионален кандидат от крайнодясната партия \"Вокс\" обещава, че неговата новопоявила се партия безапелационно ще защити лова от всякакви \"левичари, еколози и защитници на правата на животните, които нареждат на селските жители как да живеят\". Адвокат Рикардо Чаморо се е отказал от Народната партия и е прегърнал националисткия популизъм на \"Вокс\", чиято програма повтаря мантрата на популистките движения по целия свят \"Да си върнем контрола\". Партията обещава да защити Испания от мюсюлманите, комунистите и каталунските сепаратисти, организирали предизвикателен референдум за отцепване през 2017 г., който отприщи вълна от испански национализъм. \"Ние сме ангажирани със селска Испания, която вижда как парите текат към по-богати райони, нелоялни към нацията\", заяви Чаморо под аплодисментите на трийсетината фермери, събрали се под препарираните ловни трофеи от глигани и елени в бар в Брасатортас в края на долината Алкудия. Ако не настъпят изненади в последната минута, \"Вокс\" се очаква да получи между 29 и 37 места в испанския 350-местен национален парламент в неделя - голям успех за партия, която едва миналата година постигна първия си пробив с победата на регионалните избори в областта Андалусия - социалистически бастион. С близо 400 хил. гласоподаватели в страна с население от 37 милиона, аграрната провинция Сиудад Реал е огледало на националната политика. На последните избори през 2016 г. три от петте депутатски места, избирани оттук, отидоха при Народната партия, а останалите две - при социалистите. Тази година проучванията на общественото мнение прогнозират поне две места за социалистите и едно за Народната партия, а за другите две ще се борят четири партии, включително дясноцентристката \"Сиудаданос\" (\"Граждани\") и \"Вокс\". Само противниците на икономиите от \"Унидас Подемос\" изглежда нямат шансове в провинцията според последните проучвания. На национално равнище \"Подемос\" може да загуби до 15 депутати от селските райони на неделните избори. Бланка Фернандес, 41-годишната социалистическа кандидатка в Сиудад Реал, смята, че политиците и медиите заблуждават избирателите в селските райони. \"Страшно ме дразни, когато някой (политик) показно и неестествено се качва на трактор. казва тя. Според нея това, което социалистите искат е \"всички в Испания да имат достъп до сравними по качество условия, независимо къде живеят. А това означава повече възможности за селските райони\". \"Всичко се свежда до това колко данъци искаме да плащаме и какви услуги искаме да получаваме\", каза тя по време на посещение в мандра, изнасяща сирене манчего за САЩ. Фернандес иска да засили ролята на жените в провинцията, да субсидира млади фермери, които поемат съществуващи предприятия и да осигури на фермерите достъп до вода. \"За фермерските райони няма бъдеще без жени и училища\", заяви тя. В продължение на два поредни дена от предизборната кампания Фернандес и Чаморо чуваха едни и същи оплаквания. Тестовете за туберкулоза са прекалено строги и принуждават фермери да избиват животни и да губят пари. Овцевъдите имат конфликти със закони за опазване на естествените местообитания. Нарастващият брой на дивите глигани и лешоядите вреди на животновъдството. Всички жители се оплакват от прекалена административна бюрокрация, лоша инфраструктура, прекалено отдалечени училища и клиники, ограничени телефонни и интернет услуги. Докато Чаморо посещаваше животновъдни ферми и се срещаше с пенсионери, Фернандес разгледа ферма със слънчеви панели и фабрика за сладкиши, в която трима братя са се върнали с университетски дипломи, за да поемат семейния бизнес. \"Имаше време, когато исках само да бъда някъде надалеч\", казва Хулиан Аренас, чиято фабрика за мъфини е най-големият работодател в Корал де Калатрава, селище с население от 1200 души. \"Видях какво има там и сега разбирам, че с правилна организация и тук има много възможности\". /БТА", "date": "2019.04.23", "title": "Селските райони на Испания - арена на ожесточена борба за гласове"}
{"url": "https://www.dnevnik.bg/photos/2019/04/23/3424414_fotogaleriia_svetovnite_snimki_na_denia_-_23_april/", "text": "Хора се разхождат с кола сред вишневи дървета в парк близо до замъка \"Вилдег\", Швейцария.", "date": "2019.04.23", "title": "Фотогалерия: Световните снимки на деня - 23 април 2019 г."}
{"url": "https://www.dnevnik.bg/biznes/2019/04/23/3424504_komisiiata_za_konkurenciia_globi_fantastiko_za_igra/", "text": "Комисията за защита на конкуренцията глоби търговската верига \"Фантастико\" за игра с награди, проведена през ноември миналата година, в която срещу покупка от поне 25 лв. компанията организира томбола с предметни награди, сред които смартфони, ваучери за пазаруване и почивки. Комисията установила, че информацията за праг за участие не е посочена в брошурата на веригата, а в нея има единствено препращане към сайта на търговеца Това може да заблуди потребителите, заключава ведомството. С това се мотивира и санкцията за заблуждаваща реклама от 162 256 лв. на организатора - \"Ван холдинг\". Сумата е 0.1% от нетните приходи на компанията за 2018 г.. Решението, по което комисията казва, че се е самосезирала, подлежи на обжалване. След жалба на конкурента \"Лидл България\" обаче комисията е проверила акция на \"Фантастико\" за продажба на два продукта на цената на един, проведена отново през ноември. Сигналът на \"Лидл\" е мотивиран с това, че \"Фантастико\" осигурява безвъзмездно предлагане на добавка към продавана стока. Комисията обаче установява, че тази практика е широко използвана и от другите участници в пазара и че става дума за продажба с отстъпка от цената на едни и същи продукти, предлагани за продажба заедно.", "date": "2019.04.23", "title": "Комисията за конкуренция глоби \"Фантастико\" за игра"}
{"url": "https://www.dnevnik.bg/sport/2019/04/23/3424507_raz_dva_tri_nai-burziiat_gol_v_istoriiata_na_visshata/", "text": "Седем секунди и 69 стотни. Толкова бяха необходими на Шейн Лонг да вкара най-бързия гол в историята на Висшата лига. Футболистът на \"Саутхемтън\" се възползва от грешка на защитник на \"Уотфорд\". Лонг пое топката, след което преодоля вратаря. Той свали над две секунди от досегашното върхово постижение. Рекордът се държеше от Ледли Кинг, който през 2000 г. вкара в 10-ата секунда за \"Тотнъм\" срещу \"Брадфорд\". Тогава той изпревари с няколко стотни постижението на Алън Шиърър.", "date": "2019.04.23", "title": "Раз, два, три: най-бързият гол в историята на Висшата лига (видео)"}
