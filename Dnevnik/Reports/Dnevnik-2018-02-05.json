{"url": "https://www.dnevnik.bg/sport/2018/02/05/3124707_propadaneto_na_chelsi_produlji_s_unizitelna_zaguba/", "text": "Шампионът на Висшата лига \"Челси\" беше унижен при гостуването на \"Уотфорд\", който не само победи селекцията на Антонио Конте, но накара тима на италианеца да изглежда безпомощен. Сините играха един час с човек по-малко на \"Викъридж роуд\", което беше една от основните причини \"стършелите\" да стигнат до успеха с 4:1. Трой Дийни изведе \"Уотфорд\" напред след точно изпълнена дузпа в 42-ата минута, а най-интересно стана в последните 10 минути на мача. В тях \"Челси\" опита да отговори, стигна за кратко до равенство, но с три бързи попадения домакините подпечатаха заслужената си победа. В третия си мач, начело на \"Уотфор\" испанският мениджър Хави Грасия най-накрая постигна успех. Преди това срещу \"Саутхемптън\" във ФА къп и \"Стоук сити\" за първенство \"стършелите\" дори не бяха отбелязали гол (0:1 и 0:0), но този път бяха категорично по-добрия отбор. За сините това е втора тежка загуба в рамките на по-малко от седмица. Преди няколко дни шампионът  загуби с 0:3 от \"Борнемут\" на своя \"Стамфорд бридж\" с 0:3 . \"Челси\" има само една победа през 2018 г., постигната срещу \"Брайтън\". В търсене на изход от трудната ситуация Конте направи три промени в единайсеторката, която загуби от \"черешките\" няколко дни по-рано. Тимът му обаче не играеше никак убедително, а в средата на терена \"Челси\" изпитваше огромни проблеми. \"Уотфорд\" направи много силен мач, а в 30-ата минута получи голямо предимство, когато Тимуе Бакайоко получи втори жълт картон. Халфът действаше мудно, с много брак в действията си, а нарушенията му бяха наказани от рефера Майк Дийн, който не се посвени да го изгони. В края на първата част домакините получиха дузпа, след като новото попълнение Жерар Деулоуфеу, който играе на \"Викъридж роуд\" под наем от \"Барселона\" спечели 11-метровия наказателен удар, оказвайки се очи в очи с Тибо Куртоа. Испанецът пусна топката покрай вратаря на \"Челси\", който беше набрал скорост и не можа да избегне сблъсък между двамата. Капитанът на \"стършелите\" Трой Дийни застана зад топката и не сбърка от бялата точка. През втората част качеството в играта на \"Челси\" не се промени осезаемо. Сините нямаха и толкова по-голямо предимство при владението на топката, а численото предимство на \"Уотфорд\" изигра голяма роля. Домакините продължиха да бъдат много агресивни, а за капак пропуснаха няколко положения. До 75-ата минута сините имаха едва пет докосвания в наказателното поле на \"Уотфорд\", което доказа немощта на шампиона в нападение. Едва в заключителните 10 минути гостите направиха нещо в предни позиции, но то се оказа недостатъчно. С първия си точен удар въобще в срещата \"Челси\" изравни, благодарение на Еден Азар. Белгиецът вкара след много красив удар, но вместо това да притесни \"Уотфорд\" и да вдъхнови шампиона за обрат, се случи точно обратното. Домакините не се стъписаха и отговориха 90 секунди по-късно, когато десният защитник Дарил Янмаат направи хубав рейд и двойно подаване с Роберто Перейра и се разписа в мрежата на Куртоа – 2:1. В 88-ата минута Деулоуфеу ознаменува дебюта си за \"стършелите\" и силното си представяне с гол, а в първата минута на добавеното време се разписа и Перейра. След 26 кръга \"Челси\" има 50 точки и е четвърти в подреждането, на 19 зад лидера \"Манчестър сити\". Сините са на една точка зад \"Ливърпул\" и шест за \"Манчестър юнайтед\", но във врата им дишат \"Тотнъм\" и \"Арсенал\", съотвено с 49 и 45. Тимът на Антонио Конте има само една победа в последните си пет шампионатни срещи. Преди година на същия етап от сезона \"Челси\" беше първи във Висшата лига и имаше 63 точки, с 10 повече от най-близкия си преследвач по това време \"Тотнъм\". За \"Уотфорд\" победата е първа след серия от шест срещи без успех (четири загуби и две равенства). За последно \"стършелите\" бяха спечелили на \"Боксинг дей\" срещу \"Лестър\" у дома. \"Определено не играем добре в момента, опитах да предупредя всички, че ни чака труден период, но не знам какво не се получава. Със сигурност и аз правя грешки, не съм безгрешен, може би някои мои решения са много слаби\", обясни Конте след което се ядоса, добавяйки че става въпрос за стартовите 11, които избира напоследъл. Според италианеца след червения картон и попадението на \"Уотфорд\" за тима му е било трудно да се върне в мача. \"Не знам дали има натрупана умора в играчите. Те тичаха до края и се опитваха. Със сигурност трябва да променим играта си в следващите седмици, защото идва и мач за Шампионската лига (\"Барселона\" – бел. ред.), каза още Конте, уточнявайки, че не се притеснява за поста си.", "date": "2018.02.05", "title": "Пропадането на \"Челси\" продължи с унизителна загуба като гост на \"Уотфорд\""}
{"url": "https://www.dnevnik.bg/sport/2018/02/05/3124557_formula_1_shte_zameni_manekenkite_na_pistata_s_deca/", "text": "Собствениците на Формула 1 от \"Либърти медия\" обявиха, че ще заменят манекенките на пистата с деца. Преди седмица стана ясно, че  дългогодишната традиция жени да бъдат около пилотите  при нареждането им на старта, както и около боксовете ще бъде премахната. Новината предизвика смесени реакции както от бивши пилоти и деятели в спорта, така и от момичета, които са изпълнявали тази работа. В понеделник обаче от \"Либърти медия\" и Международната автомобилна федерация (ФИА) обясниха, че стартират нова инициатива, която се нарича \"Деца на стартовата решетка\". Децата ще се избират от местните автомобилни клубове според определения им брой или на лотариен принцип, ако желаещите са много. \"Това ще бъде невероятно за всяко дете. Представете си момента, в който то застава до своя идол и може да се докосне до него. Те ще видят как най-добрите пилоти в света се подготвят за старт\", каза Шон Братчис. Според него това ще накара много млади хора да се занимават с моторен спорт и ще им вдъхне надежда, че ще получат шанс да се състезават след време. От \"Либърти\" уточниха, че децата ще бъдат придружавани от член на семейството. Новото правило важи както за Формула 1, така и за съпътстващите шампионати – Формула 2 и GP3. \"Формула 1 е върхът на моторните спортове и затова ние искаме да дадем шанс на нашите млади таланти да се докоснат до най-добрите. Мисля, че така ще отгледаме собствени нови шампиони, защото всеки младеж мечтае да се състезава на най-високо ниво\", каза президентът на ФИА Жан Тод.", "date": "2018.02.05", "title": "Формула 1 ще замени манекенките на пистата с деца"}
{"url": "https://www.dnevnik.bg/sviat/2018/02/05/3124430_shte_uspee_li_maik_pens_da_se_zadurji_dalech_ot/", "text": "В Конгреса тази седмица предстои поредната голяма бюджетна битка, но вицепрезидентът Майк Пенс поема към другия край на света - към Азия. По време на  парализата на федералното правителство  миналия месец той бе в Близкия изток.  Обръчът на (\"руското\") разследване на специалния съветник  Робърт Мюлър  все повече се стяга около президента Доналд Тръмп, призовават се за разговори и се изискват документи от висши съветници на Тръмп, но Пенс до голяма степен остава встрани от дебата. Той не е канен да свидетелства, твърди човек, запознат с делата на вицепрезидента, който не е оторизиран да говори публично, но се съгласи да говори пред АП, при условие че остане анонимен.  Случайно или преднамерено, но Пенс успява да избегне някои от най-големите полемики в администрацията на Тръмп. Графикът му за политически и международни ангажименти до края на 2018 г. е запълнен и това вероятно ще го държи на разстояние от домашните проблеми. Пенс почти никога не е свързван с руското разследване, хвърлящо толкова мощна сянка над Белия дом на Тръмп. Разследващи от комисията по разузнаването при Камарата на представителите са прегледали хиляди имейли от преходния екип на Тръмп, но не могат да открият името на Пенс в нито един от тях, макар че именно той ръководеше прехода, каза демократ, запознат с \"руското\" разследване на камарата. Той нямаше разрешение да обсъжда подробности от лични документи и говори при условия за анонимност. Спасителен катапулт Пенс заминава днес за консултации с японския премиер Шиндзо Абе в Токио и с южнокорейския президент Мун Дже-ин в Сеул, а после ще оглави американската делегация за зимната олимпиада в Пьончан, Южна Корея. В петък Пенс писа в \"Туитър\", че отива в Азия,  за да подкрепя спортистите на олимпиадата , но също и \"за да посочи ясно, че всички опции са на масата\" за севернокорейската програма за балистични ракети.  Но това пътуване му дава и \"копче за спасителен катапулт\" предвид заплахата от поредна голяма бюджетна битка в Капитолия по въпросите на разходите и имиграцията.  Миналия месец Пенс  замина за Близкия изток  малко преди началото на тридневното ( както се оказа по-късно ) \"затваряне\" на правителството, като използва пътуването, за да изложи план да се ускори преместването на американското посолство в Ерусалим. От неговата канцелария съобщиха, че пътуването е \"неделима част от националната сигурност и дипломатическите цели на Америка\" във време, когато спираха работа нежизненоважни държавни служби. Докато бе там, Пенс използва едно събитие във военна база близо до сирийската граница, за да критикува членове на Конгреса - без да споменава поименно демократите, че използват \"затварянето\" за \"политически игри със заплащането на военните\".  Според поддръжници и верни на Тръмп Пенс си е спечелил репутацията на предан войник, който не се забърква в разни каши. Това съвпада с безрисковия начин на поведение, към който Пенс се придържа още от времето преди да стане вицепрезидент. Неотдавнашният разговор на Мюлър с министъра на правосъдието Джеф Сешънс - първия министър, разпитан във връзка с разследването, и нарастващите очаквания, че самият президент може да седне на стола за разпит, засилват възможността разследването на достигне и до Пенс. Далеч от руските истории Но дори и Пенс да успее да избегне юридическите капани, фактът, че е човекът, който \"пази гърба\" на Тръмп, ще затруднява усилията му да заобикаля бъдещите негативни последици. Републиканският стратег Стив Шмид каза, че идеята, че Пенс може \"да бъде третиран различно\", е трудно осъществима, защото той като вицепрезидент е \"в центъра на политиката, провеждана от администрацията\". \"Той е дълбоко вътре в кашата\", каза Шмид.  Пенс отдавна се опитва да избегне руските истории, в които се оказаха забъркани други членове на администрацията на Тръмп. Когато зетят на президента - Джаред Къшнър, нареди на току-що назначения (тогава) съветник по националната сигурност Майкъл Флин да позвъни на руския посланик за съвет как да се действа по въпрос, обсъждан в Съвета за сигурност на ООН по време на президентския преходен период, други висши хора от екипа получаваха инструкции от имението на Тръмп \"Мар а Лаго\" във Флорида, но Пенс си беше у дома в Индиана.  Когато Къшнър, Доналд Тръмп-младши и шефът на кампанията Пол Манафорт  се срещаха с руски емисари  в \"Тръмп тауър\" през юни 2016 г., Пенс още не бе в кампанията - важен акцент, който неговите помощници подчертават. А когато президентът обсъждаше в тесен кръг от съветници на борда на своя самолет миналото лято как да се формулира заблуждаващо изявление, обясняващо срещите в Тръмп тауър, Пенс яздеше коне във вашингтонския парк \"Рок крийк\" с вътрешния министър Райън Зинки и сенатора републиканец Рой Блънт. Когато уволни Флин от поста му на съветник по националната сигурност миналата година, Тръмп го обвини, че е лъгал Пенс за  разговорите си с руския посланик  - отговор, който защити вицепрезидента от евентуална вина. А когато по-късно Флин се споразумя с екипа на Мюлър, от канцеларията на Пенс посочиха това като доказателство, че Флин го е лъгал. \"Дълбоко уважение\" Усилията на Пенс да спазва дистанция от \"руската\" каша е част от съзнателна стратегия да се избягват ненужни политически рискове. Той е от политиците, които следват правилото: никога не вечеряй с друга жена освен със своята. Вицепрезидентът и неговият екип напоследък преднамерено избягват телевизионни появи, ако преценят, че могат да им бъдат зададени трудни въпроси за Русия, или ако е напът да избухне някакъв нов скандал около Тръмп и Белия дом, каза пожелал анонимност човек, запознат с действията на вицепрезидента.  В петък, когато във Вашингтон бушуваха страсти около разсекретяването на спорния републикански доклад относно руското разследване, Пенс отиде в Западна Пенсилвания да подкрепи предизборната кампания на местния конгресмен републиканец Рик Саконе, който се бори за място във федералния парламент.  Когато в интервю за местна телевизия го попитаха за този доклад, Пенс имаше готов и внимателно подготвен отговор - почти дословно повторение на изявлението, направено по-рано през деня от говорителката на Белия дом Сара Сандърс. Той каза, че президентът \"ясно посочи: ние храним дълбоко уважение към редовите мъже и жени, които работят в системата на министерството на правосъдието и във ФБР и съвестно изпълняват задълженията си всеки ден\". /БТА", "date": "2018.02.05", "title": "Ще успее ли Майк Пенс да се задържи далеч от суматохата в Белия дом"}
{"url": "https://www.dnevnik.bg/biznes/2018/02/05/3124565_neno_dimov_e_poiskal_informaciia_koi_e_sobstvenikut_na/", "text": "Министърът на околната среда и водите Нено Димов е поискал информация за това кой е реалният собственик на фирмата \"Юлен\", която държи концесията за ски зоната над Банско. Това се разбра от разговор с него в предаването \"Още от деня\" с водещ Емил Кошлуков по БНТ. Той не бе попитан и не уточни до кои институции е изпратил писмото си с този въпрос, на който очаква отговор. Наскоро той обяви, в друго телевизионно интервю, че  не е негова работа да знае  кой е реалният собственик на компанията, а  нейни представители пък посочиха , че всички институции, на които им е работа, знаят кой стои зад фирмата. Няколко организации напоследък поставиха въпроса  за това, че институциите трябва да посочат кой е собственикът на \"Юлен\", който се крие зад офшорна фирма. Димов отново лансира тезата си, че протестиращите срещу решението на правителството от края на годината, с което се разрешава строителство на 48% на територията на парк \"Пирин\", всъщност лансират \"политически опорки\", с които заблуждават други хора, които са искрено притеснени.", "date": "2018.02.05", "title": "Нено Димов е поискал информация кой е собственикът на \"Юлен\""}
{"url": "https://www.dnevnik.bg/biznes/2018/02/05/3124545_stiv_hanke_ne_bil_bashta_na_valutniia_bord_tvurdi/", "text": "Икономистът Стив Ханке, наричан в България баща на валутния борд, всъщност не е такъв. Това обяви в ефира на Би Ти Ви Стефан Софиянски, който беше служебен министър-председател на България в периода януари - май 1997 г. и при чието управление бе взето решение за въвеждане на валутния борд. Аз не смятам, че Стив Ханке е сериозен икономист, а пропагандатор, обяви още Софиянски. Разказа, че когато е бил премиер, в кабинета му дошъл Ханке, който му \"хвърлил\" договор за 40 хил. долара, срещу които предложил консултантските си услуги. Освен това заявил, че България не трябва да въвежда борда. Софиянски му обяснил, че не може да му е съветник, защото са на различни позиции и в страната ще бъде въведен бордът. После обаче Ханке станал съветник на президента Петър Стоянов и като видял, че явно ще се въвежда бордът, започнал да го защитава. Бившият премиер коментира още, че той смята, че бордът вече си е изиграл ролята и не е нужно да се поддържа. Той препоръчва премахването му, промяна на съотношението между еврото и лева и тогава влизане в еврозоната. \"При този вариант обикновения човек печели, доходите му се качват два пъти\", изчислява Софиянски.", "date": "2018.02.05", "title": "Стив Ханке не бил \"баща\" на валутния борд, твърди Стефан Софиянски"}
{"url": "https://www.dnevnik.bg/bulgaria/2018/02/05/3124590_jiteli_na_3_kvartala_protestiraha_sreshtu_toksichniia/", "text": "Десетки жители на \"Красна поляна\", \"Западен парк\" и \"Овча купел\" протестираха срещу замърсения въздух в трите софийски квартала. Със скандирания \"Искаме да дишаме\" те започнаха шествие от сградата на Столичната община, което премина по улица \"Г.С. Раковски\" и приключи пред Националния дворец на културата. За кратко шествието спря пред сградата на представителството на Европейската комисия. Протестиращите поискаха Столичната община да премахне гетата в бившите виетнамски общежития и в квартал \"Факултета\". Причина е, че според тях всяка вечер там се горят метали, гуми и други отпадъци, което прави въздуха токсичен. Те поискаха общината да вземе мерки срещу незаконна сеч на дървета в Западен парк.", "date": "2018.02.05", "title": "Жители на 3 квартала протестираха срещу токсичния въздух в София"}
{"url": "https://www.dnevnik.bg/biznes/2018/02/05/3124454_koi_sa_nai-predpochitanite_destinacii_ot_letishtata_v/", "text": "Близо един милиард души са пътували със самолет в рамките на Европейския съюз през 2016 г. Това показва изследване на Евростат. Най-натоварени са летищата в Лондон, Франкфурт и Париж. В статистиката попадат и летищата в София, Варна и Бургас. От столицата най-много пътници са излетели в посока Виена – малко над 155 хил. Дотам са изпълнени и най-много полети – 1646. Цялата статистика може да видите  тук.", "date": "2018.02.05", "title": "Кои са най-предпочитаните дестинации от летищата в София, Варна и Бургас (графика)"}
{"url": "https://www.dnevnik.bg/bulgaria/2018/02/05/3124600_organizacii_prizovaha_prezidentut_radev_da_ne_zaema/", "text": "Президентът Румен Радев да не заема страна, а да бъде обединител на нацията и за Истанбулската конвенция. За това призовават 45 организации, които изпратиха писмо по темата на държавния глава. Пълния му текст вижте в прикачения файл. Преди седмица  президентът Румен Радев определи отлагането на ратификацията  на Истанбулската конвенция като \"победа за българското общество, което показа обединение и здрав разум\". В Брюксел държавният глава заяви, че се надява на здрав разум от страна на народните представители и няма нужда да се стига до референдум, който ще отнеме и време, и енергия, и средства. Организациите се противопоставят на изразената от президента позиция по темата. \"Вашето изказване не призовава към спокоен, отворен и плуралистичен дебат, а напротив – заема позицията на една от групите в дебата и съзнателно продължава разделението в обществото ни, с което се подтикват определени хора и групи към екстремизъм, омраза и насилие\", пише в текста на писмото. Според авторите му отклоняването на дебата към несъществуващи теми в Конвенцията може да бъде само една – да се преследват съвсем други цели от това да се дадат максимални гаранции и механизми за защита на жертвите на насилие. Посочват, че всичко това е довело до заплахи на техни колеги открито дамгосване на всички, включително жертвите на насилие, като опасни и врагове, които обслужват чужди, вредни за България интереси. Организациите предлага на президента Радев да поиска официален превод на конвенцията, който да се консултира с нужния вид специалисти, за да се допуска неяснота и противоречиво тълкувана. Не залагайте на карта живота на милиони жени и деца в България заради изкривената истина, пишат организациите.", "date": "2018.02.05", "title": "Организации призоваха президентът Радев да не заема страна за Истанбулската конвенция"}
{"url": "https://www.dnevnik.bg/sport/2018/02/05/3124623_grigor_dimitrov_specheli_nagradata_na_sportnoto/", "text": "Най-добрият  спортист на България за 2017 година  Григор Димитров очаквано беше награден и от Министерството на спорта и Българския спортен тотализатор по време на \"Нощта на шампионите\". Тенисистът, който спечели четири титли през миналата година, но не успя да защити трофея си от София в провеждащия се в момента  турнир от АТП 250 заради контузия , ще бъде награден и с 50 хиляди лева. Българският спортен тотализатор раздаде премии за 215 хиляди лева на най-добрите спортисти през изминалите 12 месеца. Те бяха разделени в няколко категории, като за първи път освен 14 и 18 годишни, имаше приз и за спортист до 23 години. Художествената гимнастика беше отличена с приз отбор на месеца за ансамбъла и треньор, който отиде в наставника на националния отбор Весела Димитрова. На церемонията с \"Венец на победителя\" бяха наградени изявени спортисти и деятели, празнували кръгли годишнини: Христо Бонев (футбол), Николай Бухалов (гребане), Йордан Лечков (футбол), Иван Лебанов (ски бягане), Петър Киров (борба) и Методи Савов (алпинизъм).", "date": "2018.02.05", "title": "Григор Димитров спечели наградата на спортното министерство и тотото"}
{"url": "https://www.dnevnik.bg/evropa/2018/02/05/3124347_oglushitelnoto_zavrushtane_na_silvio_berluskoni_na/", "text": "Наричаха го политически труп, казваха, че упадъкът му бил неумолим, но 81-годишният Силвио Берлускони отново излезе на преден план на италианската политическа сцена месец преди парламентарните избори, които той иска да спечели за цялата десница. Каймана (един от многобройните му прякори) се завръща след отслабени позиции. \"Форца Италия\" (ФИ), партията на Берлускони, \"имаше през последните години лидер, който по различни причини нямаше кой знае какво присъствие на изборния пазар\", припомня Антонио Ното, директорът на италиански институт за проучване на общественото мнение. И това не е случайно. Заради съдебните си неволи (от 2013 г. той не може да заема изборни длъжности заради присъда за данъчна измама), здравословните си проблеми (операция с отваряне на сърцето от 2016 г.), загубата на футболния си клуб (\"Милан\" бе продаден на китайци) и атаките на френския гигант \"Вивенди\" срещу неговата медийна империя \"Медиасет\" Силвио Берлускони почти отсъстваше от националната политическа сцена. \"Тази липса на лидера със сигурност отклони гласове от ФИ към популисткото Движение \"Пет Звезди\" (ДПЗ). Днес Берлускони си връща част от тези избиратели\", уверява Ното. Преди една година, през февруари 2017 г., ФИ имаше подкрепа от максимум 12 процента - с 1 процент по-малко от своя конкурент вдясно, Северната лига (СЛ) на Матео Салвини - крайнодясна партия, близка до френския Национален фронт. Днес ФИ събира над 18 процента срещу 13 процента за СЛ според последните проучвания на общественото мнение. Залогът е голям, тъй като \"Форца Италия\" и Северна лига, двата стълба на коалиция от четири десни и крайнодесни партии,  имат споразумение : онази, която вземе дори с един глас повече от другата, ще излъчи бъдещия министър-председател. И сегашните сондажи навеждат на мисълта, че ако някой политически лагер е в състояние да спечели мнозинство в парламента, това е десницата. Нито левицата, нито популистите се доближават до тази възможност. Стар и мъдър Силвио Берлускони, който през септември навърши 81 години, отдавна е обсебен от външния си вид, не се колебае да прибягва до присаждане на коса или многобройни лифтинги, до степен, че днес усмивката му да изглежда малко скована. И макар да не се е отказал да контролира външния си вид, Берлускони вече залага на нещо друго. \"Той се опитва да изпрати послание, че старостта не е период на залез и упадък, а етап от живота, пълен с мъдрост и опит\", смята Ното, според когото той се стреми също да \"възобнови сантименталната връзка със своите традиционни избиратели\", които са остарели заедно с него. Здравето на Силвио Берлускони обаче предизвика безпокойство сред съпартийците му в последните дни, защото той отмени участието си в няколко телевизионни и радиопредавания в момент, когато предизборната кампания е в разгара си. \"Единственият, който може да успее и от болничното легло, е Силвио Берлускони. Още повече сега, когато не е добре и предизвиква вълна от симпатии у италианския народ\", коментира Роберто д'Алимонте, политолог в Международния свободен университет за социални изследвания в Рим. Принуден да отстъпи властта през 2011 г., когато Италия потъна в криза под разтревожения поглед на европейските си партньори, Берлускони остави след себе си много критикувано наследство. Защо тогава се завръща? Една част от страната го мрази, но друга се прекланя пред него. Това са предимно възрастни хора, които просто искат отново да му повярват. \"Здравей, президенте, винаги съм имал доверие в теб, ти си по-интелигентен и само посредствените и провалилите се критикуват твоите успехи във всички области\", написа например миналата седмица петдесетинагодишният Умберто Антонели на страницата на Берлускони във \"Фейсбук\". В сянка от 2013 г., Берлускони най-накрая започна да играе отново главната роля, която толкова обича: ако десницата спечели, той ще избере премиера, преди сам да заеме мястото му, ако забраната да заема изборни длъжности бъде отменена. А ако една нова \"голяма коалиция\" между десницата и левицата се окаже необходима за формиране на правителство, както през 2013 г., Берлускони пак ще е ключовият човек, чието съгласие ще е необходимо. Страх от популистите Италия гласува след един месец за двете камари на парламента в обстановка на голяма несигурност, въпреки че в проучванията на общественото мнение води дясната коалиция начело със Силвио Берлускони. След като британците гласуваха на референдум през 2016 г. за излизане на страната им от ЕС и на фона на възхода на крайната десница във Франция, Германия и Австрия Брюксел и европейските столици се безпокоят сега от надигането на популистите и евроскептиците в третата икономика в еврозоната. Аргументите на \"Пет звезди\" и на Северна лига често срещат одобрение в една застаряваща страна, чиято икономика чак сега започна да се съживява след няколко години рецесия, където несигурността кара младите висшисти да емигрират, но и която прие близо 630 000 имигранти от 2014 г. Имиграцията остава деликатна тема, както показа в събота една расистка стрелба в централната част на страната след убийство на млада жена, приписано на нигериец. Нови правила Според сондажите коалицията вдясно с участието на \"Форца Италия\" и Северна лига води с близо 35 процента, четири седмици преди изборите на 4 март. Следват Движение \"Пет звезди\" с 28 процента и управляващата левоцентристка Демократическа партия (ДП) с 25 процента, но 35-40 процента от избирателите все още не са решили как ще гласуват. В новия изборен закон, приет миналата година, има сложна смесица от пропорционални и мажоритарни елементи и това принуждава италианските медии да се конкурират с проучвания в опит да бъде определен прагът, необходим за спечелване на мнозинство. Според експертите той варира между 40 и 45 процента от гласовете. Сценарии Това означава, че разнородната дясна коалиция няма достатъчна преднина и италианските медии се конкурират и със сценарии за възможни политически съюзи. Центристко и еврофилско правителство с \"Форца Италия\" и Демократическата партия? Антиевропейски съюз с участието на Движение \"Пет звезди\" и Северна лига? Споменават се всички възможни комбинации. Нито една от тях поне засега обаче не изглежда в състояние да получи мнозинство. С ръка на сърцето всички политически лидери твърдят, че няма да приемат безпринципни варианти, но без да затварят наистина вратата. Дори ДПЗ,  родено от отхвърлянето на старата политическа класа , изрази готовност да преговаря с другите партии. Ръководено вече от 31-годишния Луиджи ди Майо, който прилича на идеалния зет, ДПЗ, изглежда, се отказа от своя проект за референдум за излизане от еврото и обещава намаляване на данъци и репатриране на нелегалните имигранти. Но сепаратистката Северна лига, затруднена от финансови скандали, също се промени под импулса на приказливия Матео Салвини, на 44 години, в националистическа, антиевро и антиимигрантска формация по модела на френския Национален фронт. И въпреки обещанията, които отиде да даде лично в Брюксел преди десетина дни, на Берлускони му е трудно да обуздае своя разпален съюзник, който не иска да спазва тавана на бюджетния дефицит от 3 процента от брутния вътрешен продукт, обещава същите вносни мита като президента на САЩ Доналд Тръмп и напада дори задължителните ваксини... приети с гласовете на депутатите от ФИ. Ако не се оформи никакво мнозинство , президентът Серджо Матарела може да остави сегашния премиер Паоло Джентилони, който е по-популярен от своя предшественик Матео Ренци, въпреки че и двамата са от ДП. В една страна, която е имала 64 правителства от обявяването на републиката през 1946 г., перспективата да няма мнозинство не плаши. \"Ние имаме известен опит в изкуството да намираме решения  на политическата нестабилност \", заяви самият Матарела на Световния икономически форум в Давос миналия месец. /БТА", "date": "2018.02.05", "title": "Оглушителното завръщане на Силвио Берлускони на политическата сцена"}
{"url": "https://www.dnevnik.bg/evropa/2018/02/05/3124606_junker_shte_obikoli_zapadnite_balkani_i_shte_poseti/", "text": "Председателят на Европейската комисия Жан-Клод Юнкер ще посети за четири дни шестте държави от Западните Балкани, които  са включени в европейската стратегия  за разширяване, в края на този месец, съобщи електронното издание EU Observer. Юнкер ще пътува до Сърбия, Черна гора, Косово, Босна и Херцеговина, Македония и Албания, като обиколката започва на 26 февруари. Крайната точка на пътуването ще е София, тъй като България е ротационен председател на Съвета на Европейския съюз, уточнява изданието. То цитира източник от европейските институции, според когото посещението е свързано с факта, че \"Западните Балкани са стратегически много важни\" и \"рано или късно ще се присъединят към Европейския съюз\". Според същия източник \"геополитическото влияние на Русия, Китай и Турция там нараства и е много важно влиянието на Европейския съюз да остане там и да продължи да преобладава.\" Затова по думите му в новата очаквана стратегия на съюза се появява 2025 г. като \"перспектива, а не краен срок\" за присъединяване, ако въпросните държави са изпълнили условията. Дотогава трябва да се реши и въпросът за непризнаването на Косово от Сърбия. Новата дипломатическа инициатива е свързана и с нуждата да се гарантира, че лидерите на шестте държави от Западните Балкани ще могат да разговарят с лидерите на Евросъюза  на среща на върха  в София на 17 май. ", "date": "2018.02.05", "title": "Юнкер ще обиколи Западните Балкани и ще посети София в края на месеца"}
{"url": "https://www.dnevnik.bg/bulgaria/2018/02/05/3124621_stroitelnoto_ministerstvo_sankcionira_proekt_za_komari/", "text": "Министерството на регионалното развитие е установило четири нередности по проект за изграждане на система за управление на риска от прекомерно разспространение на насекоми. Заради това са наложени корекции на изпълнителя за общо 112 471 лв., съобщи ведомството. Проверката е установила незаконосъобразни методики за оценка, използване на критерии за подбор, които не са пропорционални на предмета на поръчката, както и липса на прозрачност по време на оценката при проведените обществени поръчки от Асоциацията на Дунавските общини. Асоциацията е Водещ партньор по проекта, който е финансиран по Програмата за трансгранично сътрудничество \"ИНТЕРРЕГ V-A Румъния – България\" 2014-2020 и се изпълнява съвместно с румънския партньор \"Living Nature\" Foundation, Calarasi. Общият бюджет по проекта е 1 347 194 евро, от който бюджетът на българския партньор е 962 046 евро. Финансови корекции са наложени на договори на обща на обща стойност 1 286 032 лв. Те са за проведени процедури за разработване на съвместна географска информационна система за контрол на популацията на насекоми. Програмата за трансгранично сътрудничество \"ИНТЕРРЕГ V-A Румъния – България\" 2014-2020 се управлява от Министерство на регионалното развитие, публичната администрация и европейски фонове на Румъния. За нарушения в проекта за следене на комарите съобщи в репортаж БиТиВи. Телевизията цитиран местните власти, че става дума за проект за регистрация на комарите в дунавските общини. Според медиата първоначално проектът трябва да струва 1 млн. лв., но после се оскъпил до 1.425 млн. лв. Тази сума надвишава и посочената от Министерството на регионалното развитие. Самата система е на стойност 956 хил. лв., но към края са добавени 442 хил. лв. за проучвания, публичност, преводи и документи, и още близо 26 хил. лв. за оборудване, пътни и нощувки.", "date": "2018.02.05", "title": "Строителното министерство санкционира проект за комари в дунавските общини"}
{"url": "https://www.dnevnik.bg/sport/2018/02/05/3124632_dimitur_kuzmanov_napusna_turnira_v_sofiia_sled_zaguba/", "text": "Най-предни класираният българин на  турнира АТП 250 в София  Димитър Кузманов напусна надпреварата. Втората ракета на България отпадна от седмия поставен Жоао Соуза след 6:7 (6), 1:6 след 1.38 часа на корта. Португалецът, който е №68 в света, но в кариерата си достигал е до №28 и има две титли от календара на АТП, показа по-голямата си класа и в решаващите моменти беше безгрешен. Кузманов показа желание, но допусна седем двойни гршеки, докато съперникъ му не направи двойна грешка, а реализира и шест аса. Първият сет беше много интересен, като и двамата тенисисти направиха по един пробив, за да докарат нещата до тайбрек. В него имаше общо седем мини пробива, а Кузманов имаше на сметката си три поредни сетбола, но се поддаде на напрежението и отстъпи с 6:8 точки. Това срина играта на българина, който във втората част не беше на висота и спечели само един гейм. Във вторник на корта ще излязат четирима българи. Александър Донски ще играе срещу Мартин Клижан, който премина през квалификациите, а Адриан Андреев ще се изправи срещу Денис Истомин. В турнира на двойки Кузманов и Васко Младенов ще играят срещу американско-индийската двойка Липски и Шаран.", "date": "2018.02.05", "title": "Димитър Кузманов напусна турнира в София след загуба от португалец"}
{"url": "https://www.dnevnik.bg/sport/2018/02/05/3124635_levski_zavurshi_lagera_si_v_malta_s_pobeda/", "text": "\"Левски\" постигна трета победа по време на зимния си лагер в Малта като надигра с 2:1 местния \"Гзира юнайтед\". Сините се справиха с четвъртия в малтийското първенство, а преди това надиграха \"Волсфбергер\" и \"Флоридсдорфер\". Тимът на Делио Роси не се представи на висота, като в големи периоди от срещата показа колебания. Давид Яблоснки изведе сините напред в 21-ата минута, но само петнайсетина минути по-късно малтийците изравниха чрез точно изпълнение на Самб Амаду. След почивката играта на \"Левски\" беше малко по-добра и имаше повече динамика и  Филипе Нашименто  отбеляза втори гол в 52-ата минута. В срещата с четвъртия в Малта не играха контузените Габриел Обертан, Серджиу Буш, Афонсо Фигейредо, Аймен Балеид и Жерсон Кабрал, а Ривалдиньо не взе участие, тъй като е назад с подготовката. \"Последният мач винаги е труден, защото футболистите мислят за самолета след толкова дълъг престой тук. Освен това, играхме срещу отбор, който е в разгара на шампионата си. Днес стояхме добре физически, успяхме и да използваме някои от новите футболисти, а други не са готови. Вижда се по-добра игра, опитах нови неща. Всеки отбор трябва да има основна система, но трябва да има и вариации\", каза Роси след мача. Той обясни, че подготовката се провежда в две части – физика и тактика. \"Искаме да бъдем готови още в първия мач да спечелим три точки. Паулиньо и Нашименто дойдоха в \"Левски\", за да подсилят състава ни. Още не са в най-добрата си физическа форма, но аз съм сигурен, че ще помогнат на отбора\". Сините се завръщат в България, където в събота ще играят срещу \"Сливнишки герой\".", "date": "2018.02.05", "title": "\"Левски\" завърши лагера си в Малта с победа"}
{"url": "https://www.dnevnik.bg/biznes/2018/02/05/3124636_investiciite_ot_malta_za_20_g_sa_285_mln_evro/", "text": "За последните 20 години преките нетни чуждестранни инвестиции от Малта в българската икономика са положителни в размер на 285.6 млн. евро, с което страната се нарежда на 22-ро място по размер на преките инвестиции в България. За първите девет месеца на 2017 г. инвестициите са положителни в размер на 15 млн. евро. Това заяви министърът на икономиката Емил Караниколов по време на българо–малтийски бизнес форум, на който присъстваха представители на над 200 компании, съобщи пресцентърът на Министерството на икономиката. Форумът е в рамките на държавното посещение на президента на Малта Мари-Луиз Колейро Прека. В рамките на форума е подписан Меморандум за разбирателство между Българска агенция за насърчаване на малките и средни предприятия и Trade Malta, както и между двете търговско-промишлени палати. Стокообменът между двете страни през 2016 г. е 58.6 млн. евро, а за първите девет месеца на 2017 г. възлиза на 22.2 млн. евро. Икономическият министър подчерта, че чрез бизнес форума ще бъде даден стимул за развитието на търговско-икономическите връзки и ще насърчи представителите на бизнеса от двете страни. По думите му освен в търговията, съществуват възможности за сътрудничество в сферата на туризма, по линия насърчаването на малките и средни предприятия и междуфирменото коопериране и формирането на клъстъри, развитие и реализиране на двустранни проекти и инициативи в сфери като енергетиката, инфраструктурата, транспорта, околната среда, телекомуникациите и други. \"България е привлекателно място за инвестиции със своята политическа, макроикономическа и финансова стабилност. Много бих се радвал малтийският бизнес да има по-добро присъствие в България\", заяви Румен Радев пред представителите на частния сектор, цитиран от пресслужбата си. \"Малта е входната врата на Европа към Северна Африка, а България – към Близкия изток. Нашите народи имат хилядолетна история и богати култури\", заяви още Румен Радев. Президентът на Малта определи двете страни като географски стратегически точки, които са мостове, свързващи култури и континенти. \"Това ключово геополитическо местоположение е допълнителна възможност за стимулиране на икономическите контакти и нови потенциални партньорства в много сектори\", посочи тя.", "date": "2018.02.05", "title": "Инвестициите от Малта за 20 г. са 285 млн. евро"}
{"url": "https://www.dnevnik.bg/photos/2018/02/05/3124654_fotogaleriia_buinite_turjestva_na_fenovete_na/", "text": "Историческата победа на  , при която тимът надви \"Ню Инглънд пейтриътс\" доведе до бурни тържества в столицата на щата Пенсилвания. Феновете на \"орлите\" празнуваха до малките часове на сутринта, което създаде и доста работа за полицията в града. На снимката: Фен се е покатерил върху светофар.", "date": "2018.02.05", "title": "Фотогалерия: Буйните тържества на феновете на \"Филаделфия\" след спечелването на Супербоул LII"}
{"url": "https://www.dnevnik.bg/zelen/2018/02/05/3123155_zamursiavaneto_na_vuzduha_e_akcentut_na_evropeiski/", "text": "Замърсяването на въздуха и възможностите за справянето с този сериозен проблем за редица европейски държави ще е основният акцент на  Европейски форум за екоиновации  в София, който ще се проведе на 5 и 6 февруари в София Тех Парк. Събитието се организира съвместно от генерална дирекция \"Околна среда\" на Европейската комисия и Министерството на околната среда и водите. Министърът на екологията Нено Димов и ръководителят на Генерална дирекция по околна среда на Европейската комисия Даниел Кайеха Креспо ще открият форума. Видеообръщение ще направи европейският комисар по околната среда, морско дело и рибарство Кармену Вела. Сред обсъжданите теми ще са екологичните иновационни решения за подобряване на въздуха. На едно място ще се срещнат компании и публични органи, които вече са успели да разработят и внедрят ефективни нови технологии или иновативни модели на бизнес и управление с онези, които търсят такива решения и практики.  Темата за замърсяването на въздуха от използването на енергия, транспорта и селското стопанство е една от основните теми на двудневния форум. Акцент в дискусиите ще бъде поставен също и върху осигуряването на финансиране за екологични иновационни решения.  Повече информация можете да намерите на  страница та на събитието, което ще се излъчва  на живо по интернет  от 13:00 до 18:00 часа на 5 февруари (понеделник) и от 09:00 до 16:00 часа на 6 февруари (вторник).", "date": "2018.02.05", "title": "Замърсяването на въздуха е акцентът на Европейски форум в София"}
{"url": "https://www.dnevnik.bg/sport/2018/02/05/3124066_filadelfiia_iiguls_specheli_superboul_lii_sled_epichen/", "text": "Филаделфия ийгълс\" спечели  Супербоул  за първи път в своята история след невероятен мач, оправдал напълно марката НФЛ. \"Орлите\" триумфираха с трофея \"Винс Ломбарди\" след третото си участие във финалния мач, в който надиграха \"Ню Инглънд пейтриътс\" с 41:33. \"Патриотите\" опитаха да повторят подвига си от 2004 и 2005 г., когато спечелиха в две поредни години, но бяха спрени от вдъхновения тим на \"Филаделфия\". След  невероятния обрат, донесъл победата на \"Ню Инглънд пейтриътс\" в Супербоул преди година , никой не вярваше, че може да има по-драматичен мач. \"Орлите\" обаче направиха невероятен мач и предвождани от куотърбека си Ник Фолс си върнаха за загубата от \"Пейтриътс\" през 2005 г. Фолс се представи отлично, като подаде за три тъчдауна и сам отбеляза един във втората четвърт. Куотърбекът подаде пасове за 373 ярда в двубоя и стана първият играч в историята на Супербоул, който подава за тъчдаун и сам отбелязва такъв. Заслужено Фолс, който до декември беше резерва, но замени контузения си съотборник Карсън Венц, беше избран за MVP на финалния мач. \"Затова се трудихме цяла година. Миналият сезон беше много труден, но момчетата не се изплашиха и бяха невероятни. Исках да бъдем агресивни и да оставим топката в ръцете на Ник, е получи се\", каза треньорът на \"орлите\" Дъг Педерсън. \"Филаделфия\" е и едва четвъртият отбор, който печели Супербоул, след като в предходния сезон е имал отрицателен баланс в шампионата. Преди година \"орлите\" бяха със седем победи и девет поражения, но през този преобразиха играта си. \"Хората във Филаделфия не спряха да ни подкрепят, а ние не ги разочаровахме. Преди мача казах, че това не е битка между мен и Брейди, а битка на отбори. Ние ги победихме като отбор, заедно\", каза Фолс, който отдаде заслуженото на своите съотборници. Великият дует Том Брейди и треньорът Бел Беличик не успя да добави шести шампионски пръстен за последните 18 години в осмото си участие на \"Супербоул\". Куотърбекът беше сполетян от проклятието на играча MVP.  Брейди, който беше избран за най-полезен през сезона , е деветият състезател, който достига до Супербоул в същата година и не успява да спечели. За последно това направи Кърт Уорнър през 1999 г. Брейди е куотърбекът с най-много победи на Супербоул – пет, но не успя да излезе еднолично в историята на НФЛ за състезател с най-много титли. Пет пъти Супербоул е печелил и лайнбекърът Чарлс Хейли. В същото време Брейди е и вторият куотърбек по брой на загуби в мача за титлата – три. С повече е само Джим Кели при това четири поредни (1991-1994). Джъстин Тимбърлейк беше звездата в почивката на двубоя. Поп певецът пя за трети път на Супербоул, но за първи беше сам. Той направи препратка към покойния Принс, който е родом от Минеаполис, където се проведе 52-ото издание на Супербоул. Шоуто на почивката продължи повече от 30 минути, а Тимбърлейк изпълни 11 песни. За първи път от 2012 г. по време на паузата нямаше пиротехнически ефекти. Традиционно \"Ню Инглънд\" започна консервативно мача и както винаги се случва в ерата \"Беличик\" - не отбеляза тъчдаун в първата четвърт. След първите 15 минути резултатът беше 9:3 за \"орлите\" след тъчдаун на Алшън Джефери и шут за три точки на Джейк Елиът. Той пропусна и още един изстрел, а точен при фийлд гол за \"патриотите\" беше Стивън Гостковски. Във втората четвърт обаче десният крак на Гостковски му изневери и той пропусна два от трите си изстрела. \"Филаделфия\" отбеляза втори тъчдаун след 21-ярдов спринт на ЛаГарет Блаунт, но \"патриотите\" отговориха с впечатляващ рейд на Джеймс Уайт, който също отбеляза тъчдаун. Рънингбекът на \"Ню Инглънд\" отбеляза четвъртия си тъчдаун на Супербоул, с което се нареди на трето място в историята. Точно преди почивката обаче Фолс взе нещата в свои ръце. При четвърти даун в близост до енд зоната на \"патриотите\" куотърбекът на \"орлите\" взе екстравагантно решение, като остави топката за своите съотборници, промъкна се необезпокояван покрай защитата и получи пас от Трей Бъртън, за да отбележи тъчдаун. След паузата Брейди и компания натиснаха по-здраво и след по-малко от три минути Роб Гронковски улови пас на куотърбека си. До края на третата четвърт двата тима си размениха по още един тъчдаун – Клемът за \"Филаделфия\" и Крис Хоугън за \"патриотите\", но шоуто беше в последната част. Финалните 15 минути започнаха с точен изстрел на Джейк Елиът за три точки, но след втори тъчдаун на Гронковски и допълнителна точка на Гостковски, \"Пейтриътс\" бяха за първи път напред в резултата. При по-малко от три минути до края резултатът беше 33:32 за \"Ню Инглънд\", но притежанието беше за \"Филаделфия\". Дебютантът в Супербоул Фолс не се притесни и подаде нов тъчдаун пас този път на Зак Ерц. Тайд ендът на \"орлите\" направи невероятно хващане, въпреки че беше паднал, а след видеоповторение съдиите решиха да признаят тъчдауна. Екстравагантно решение с атака за още две точки на Фолс не сполучи и така се стигна до 2:21 минути с притежание за \"Ню Инглънд\". Том Брейди, който преди това имаше 11 победи след обрат в последната четвърт, четири от които на Супербоул обаче се пречупи. При втори даун за два ярда 40-годишният ветеран беше повален на земята и изгуби притежанието на топката. Брендън Греъм, който не направи нито един сак преди това в мача, докосна минимално топката, но я изби от ръцете на Брейди точно преди той да я хвърли. Благодарение на това \"Филаделфия\" отбеляза още един фийлд гол чрез Елиът и увеличи аванса си на осем точки, с което \"Ню Инглънд\" се нуждаеха от тъчдаун и допълнителни две точки за по-малко от две минути. Последният опит беше на Брейди с пас на повече от 50 ярда за Гронковски, но той не сполучи. След двубоя легендарният куотърбек побърза да напусне терена на \"Ю Ес банк стейдиъм\" вместо да поздрави съперника си Фолс, както повелява традицията. Брейди не се появи и на пресконференцията, а вместо това на нея отиде вторият капитан на отбора Гронковски. Изненадващо тайд ендът, който е само на 28 години обяви, че обмисля бъдещето си. \"Още не знам какво ме чака, мисля си доста. Горд съм от начина, по който нашият отбор игра. Горд съм с постигнатото в един труден сезон\", каза Гронк, който улови 12-ия си тъчдаун пас от Брейди, като двамата са най-успешният дует по този показател в плейофите в историята на НФЛ.", "date": "2018.02.05", "title": "\"Филаделфия ийгълс\" спечели Супербоул LII след епичен мач с \"Ню Инглънд пейтриътс\""}
{"url": "https://www.dnevnik.bg/bulgaria/2018/02/05/3124008_sus_slab_viatur_i_oblaci_zapochva_sedmicata/", "text": "През деня ще има променлива облачност, намаляваща до предимно слънчево време, сочи прогнозата на Националния институт по метеорология и хидрология, цитирана от агенция \"Фокус\". Вятърът ще е слаб до умерен от северозапад. Минималните температури ще са между минус 2° и 3°, максималните – в повечето места между 5° и 10°. Атмосферното налягане ще се повишава, ще стане близко до средното за февруари. Над Черноморието ще има променлива облачност, значителна над северното крайбрежие. Вятърът ще е слаб от северозапад, север. Максималните температури ще са 6°-8°. Температурата на морската вода е 6-7°. Вълнението на морето ще отслабне до 1-2 бала.  Над планините ще има променлива облачност. Само на отделни места в Родопите е възможно да превали слаб сняг. Вятърът ще отслабне. Максималната температурата на 1200 метра ще е около 1°, на 2000 метра минус 4°.  През следващите дни ще се затопли. Във вторник ще преобладава слънчево време. В сряда вятърът ще стане от юг-югоизток и ще се усили, особено в Източна България. Облачността ще се увеличи, на отделни места ще превали слаб дъжд. През нощта срещу четвъртък на много места от запад на изток ще превали дъжд. Вятърът временно ще отслабне, ще придобие западна компонента, а в четвъртък през деня отново ще се усили. Облачността ще е променлива, на места ще превали.", "date": "2018.02.05", "title": "Със слаб вятър и облаци започва седмицата"}
{"url": "https://www.dnevnik.bg/bulgaria/2018/02/05/3123481_kakvi_sa_ideite_i_planovete_za_dobrovolnata_kazarma/", "text": "Министерството на отбраната и по-точно министър Красимир Каракачанов се готвят да върнат казармата под формата на доброволно военно обучение. То е заложеното и в проекта за нова  стратегия за националната сигурност . Министерството все още няма яснота колко ще струва това, кога и дали наистина ще се случи. Отговори на тези въпроси трябва да даде работна група във ведомството и да произведе идеи за промяна на Закона за отбраната и въоръжените сили. Какви са намеренията и целите на министерството и Каракачанов: Вариантите са службата да е 6 или 9 месеца По думите на министър Каракачанов за стъпка към сбъдването на  мечтата му за връщане на наборната служба  се обмислят два варианта за доброволно военно обучение. Първият е \"онези млади хора, които така са възпитани и имат желание\", да получат военно обучение от 6 или 9 месеца според това какво обучение желаят да получат. Обсъжда се дали центровете за обучение да са само два – за Южна и Северна България, или да са регионални. Плановете на министерството са за два батальона доброволци или общо 1000 души. Единият трябва да е разположен в Сливен, а другият - в Плевен Вторият вариант е военното обучение е да бъде първо ниво за кадрова военна служба. Всеки гражданин, завършил 8 клас и пълнолетен след като мине първата фаза на обучението, ако иска ще може да остане на професионална служба. За разлика от наборната служба едно време, за доброволната  Попълване на резерва След завършването на обучението доброволците ще попълнят резерва на армията, към който в момента няма почти никакъв интерес. Този вариант бил за тези, които нямат интерес към кариера в армията. До 2020 г. резервистите трябва да са 3000 души, а до момента в него са записани около 600. По закон резервистите получават една месечна заплата годишно. При всяко викане за учение или мисия започват да получават заплата, съответстваща за военната им длъжност и звание. По време на обучението ще има заплата По време на обучението доброволците ще получават възнаграждение. В министерството се обмисля то да е като на редовните професионални войници. Минималното заплащане в армията в момента е малко над 600 лв.. Каракачанов смята, че доброволците трябва да получават по-малко от резервистите. Колко ще струва доброволната служба Докато работната група на Каракачанов не си свърши работата, не може да се каже колко ще струва доброволната служба. В предишния парламент Каракачанов като депутат внесе проектозакон за връщане на наборната служба. Тогава военните експерти на Министерството на отбраната бяха стигнали до извода, че реалните очаквани разходи за един наборен войник са 2235.98 лева на месец, докато тази на професионални военнослужещи е в размер на 1396.77 лева на месец. Професионалният войник, освен ако не е на учение, си плаща сам храната за разлика от наборника. По сметки на ведомството отпреди години един храноден е бил 15 лв. или 450 лв. на месец. Също така трябва да се прибавят и осигуровки, социални и медицински, режийни разходи за вода, за ток и т.н. Все още не се знае колко набора годишно планира министерството. Ако се приеме, че наборите ще са два пъти в годината, това прави 2000 доброволци годишно. При старите сметки на МО излиза, че годишните разходи за доброволците ще са 53 663 520 лв. Има ли смисъл Тези 2000 доброволци годишно няма да попълнят липсващите 2400 резервисти или 5500 свободни места в професионалната армия. Няма да допринесат и за бойните способности на армията, тъй като за обучението на един специализиран войник трябват години, по признания на офицери. Идеята за използването на доброволците при бедствия и аварии е полезна, както и вероятността част от тях да се запишат в резерва. Министерството ще възложи социологическо проучване сред младежи на възраст между 14 и 29 години, за да разбере какъв е интересът към доброволната казарма. А дали ще се случи Засега в ГЕРБ вдигат рамене на въпроса дали ще подкрепят идеите на Каракачанов. Партията на Бойко Борисов ще реши, след като види проектозакона и документите към него. Дори и идеите да прераснат в закон, не е известно какъв ще е интересът. Едномесечните курсове за военно подготовка, които се организират от МО от няколко години, се радват на по-голям интерес от възможностите и са завършвани от 200-300 души на година. От друга страна за свободните места за професионалната служба, която също е доброволна, през миналата година е имало средно по 1.2 кандидати за едно място и част от тях не са покривали изискванията. Пари няма по принцип Липсата на пари в Министерството на отбраната е хронична и не е известно как ще се отразят на бюджета му тези десетки милиони за евентуална доброволна служба. Така например министерството смята че 17 млн. евро е твърде висока висока цена за 4 г. поддръжка на транспортните самолети \"Спартан\" и в момента от тях не лети нито един от петте. От 12 военни хеликоптера \"Кугър\" летят само 4. Защото няма пари.", "date": "2018.02.05", "title": "Какви са идеите и плановете за доброволната казарма"}
{"url": "https://www.dnevnik.bg/evropa/2018/02/05/3121668_brjuksel_shte_obiavi_tazi_sedmica_nova_strategiia_za/", "text": "Европейската комисия тази седмица ще обяви новата си политика за Западните Балкани, която вече среща съпротивата на Испания, пише EUobserver. Мадрид не иска Косово да присъства в плана на ЕС за ускоряване на разширяването с държавите от региона. Сърбия и Черна гора са най-близо до присъединяване към ЕС, тъй като преговорите за членство са в разгара си, Македония и Албания все още чакат да започнат преговорите. Босна и Херцеговина и Косово са по-назад, но имат статут на потенциални страни кандидатки. \"Концепцията за \"ЗБ6\" (брюкселски жаргон за шестте държави от Западните Балкани – Албания, Босна, Косово, Македония, Черна гора и Сърбия – бел.ред.) не отговаря на динамиката за разширяването. Косово не е част от процеса на разширяване и има своя собствена различна рамка\", заявява испанското вътрешно министерство в неформален документ, изпратен до Еврокомисията и видян от EUobserver. Всички тези държави имат обещание някой ден да се присъединят към ЕС, но Косово не може да постигне напредък, защото Испания, Кипър, Гърция, Румъния и Словакия не го признават за суверенна държава. Испанското министерство настоява Еврокомисията да направи ясно разграничение между процеса на разширяване и по-широката стратегия на ЕС за региона. Подобен призив отправи Испания и по време на едно от събитията от програмата на българското европредседателство. Тогава представител на страната подчерта, че тя  не приема \"разширяването  да се смесва с процеса на стабилизиране и асоцииране\". Новата политика на Еврокомисията за Западните Балкани  трябва се прилага за всички \"шест балкански партньора\" на ЕС. В нея се предлага на Сърбия перспективата за влизане в ЕС до 2025 г., ако първо успее да нормализира отношенията си с Косово, пише в чернова на документа, видяна от изданието. В него, наред с други идеи за ускоряване на интеграцията, се споменава, че всички шест държави трябва да вземат участие в министерските срещи на ЕС и да присъстват на срещата на високо равнище за разширяването в България през месец май. Намесата на Мадрид идва на фона на каталунската криза в страната, където сепаратистите от испанската автономна област се опитаха да извлекат политически изгоди от подкрепата на ЕС за самоопределянето на Косово. Словакия, друга страна, която не признава Косово, обаче подкрепя плана на Комисията. В неофициален документ, подписан от още 11 държави членки (Австрия, Чехия, Естония, Унгария, Ирландия, Италия, Латвия, Литва, Малта, Полша и Словения), словашкото външно министерство посочва, че стратегията на Брюксел в основен инструмент за оформяне на обновена политика за разширяване за шестте страни от региона. В трети неформален документ по темата, този път идващ от Финландия и Швеция, се подчертава важността на върховенството на закона за Западните Балкани. Говорител на Еврокомисията отбеляза миналата седмица, че испанският документ няма да окаже особено влияние върху решенията на Комисията, но допълни, че Мадрид и останалите 27 държави членки са свободни да предлагат промени в стратегията за Западните Балкани до 6 февруари. Новата политика покрива \"целия регион\", обясни още Мая Кочиянчич. Темата за Западните Балкани е приоритетна в програмата на българското председателство на Съвета на ЕС.", "date": "2018.02.05", "title": "Брюксел ще обяви тази седмица нова стратегия за Западните Балкани, Мадрид вече е против"}
{"url": "https://www.dnevnik.bg/sviat/2018/02/05/3123471_deloto_sreshtu_mozuka_na_atentatite_ot_parij_i/", "text": "Главният заподозрян за терористичните атаки през ноември 2015 г. в Париж и през март 2016 г. в  Белгия  ще се изправи пред съд в Брюксел днес. 28-годишният  Салах Абдеслам  е френски гражданин от марокански произход, роден и израснал в белгийската столица. Той бе  единственият от терористите , които оцеляха по време на координираните  нападения в Париж , и няколко месеца по-късно бе  заловен в Брюксел  след сражения с полицията. Обвиненията срещу него са за \"опит за убийство в контекста на тероризъм\" именно заради престрелката със силите за сигурност. За това може да бъде осъден на до 40 години затвор. Абдеслам бе заловен ден след погребението край белгийската столица на брат му Брахим, който умря по време на  атентатите в Париж . Името на Салах е записано като човека, наел автомобила, паркиран пред концертната  зала \"Батаклан\" , където загинаха най-много хора – 89 души. Той е закарал до залата терористите в петък вечерта на 13 ноември. В събота сутринта след атентата е бил спрян от полицията близо до френско-белгийската граница, но след това е бил пуснат да продължи с двамата си спътници, защото името му още не е било обявено за издирване в цяла Европа. Над 100 полицаи ще охраняват околностите на съдебната зала. По-късно Абдеслам ще бъде съден и във Франция и ще бъде возен между двете държави, за да присъства на заседанията.", "date": "2018.02.05", "title": "Делото срещу \"мозъка\" на атентатите от Париж и Брюксел започва днес"}
{"url": "https://www.dnevnik.bg/zelen/2018/02/05/3124097_jiteli_na_tri_stolichni_raiona_organizirat_dnes/", "text": "Жителите на три столични района – \"Западен парк\", \"Овча купел\" и \"Красна поляна\" организират днес протестно шествие срещу мръсния въздух. Сборният пункт е пред Столична община в 18 часа. Предвижда се шествие по улица \"Георги Раковски\" до НДК. Искането на хората е да спре геноцида срещу тези три квартала и въвеждане на ефикасни мерки срещу замърсяването на въздуха в тях. Според тях обгазяването в кварталите им идва от три места – квартал \"Факултета\", Виетнамските общежития\" и Западен парк, на територията на който се горят обвивките на кабели, за да се вземе металът от тях. Протестът се организира в деня, в който в София се събира  Европейски форум за екоиновации  , акцентът на който ще е борбата със замърсяването на въздуха. Пред БНТ председателят на комисията по околна среда в Столичния общински съвет Лорита Радева коментира по БНТ, че е запозната с исканията на хората и по тях се работи. Тя допълни, че през тази година е предвиден ремонт на Западен парк, който включва и изграждане на видеонаблюдение в него. В отговор на въпрос, Радева каза, че от началото на годината Столична община е наложила санкции за над 140 хиляди лева за горене на отпадъци навън и използване за отопление на гуми и отработени автомобилни масла. Глобите са наложени основно на пунктове за смяна на автомобилни гуми, сервизи и пунктове за вторични суровини.", "date": "2018.02.05", "title": "Жители на три столични района организират днес протест срещу мръсния въздух"}
{"url": "https://www.dnevnik.bg/sviat/2018/02/05/3124101_pri_vlakovata_katastrofa_v_sasht_sa_zaginali_dvama/", "text": "Двама души са загинали, а 116 са били ранени при влаковата катастрофа станала вчера между пътнически и товарен влак в американския щат Южна Каролина, предадоха \"Ройтерс\" и \"Асошиейтед прес\", цитирани от БТА. В пътническата композиция е имало 150 души, пътуващи от Ню Йорк за Маями. Според първоначални данни пътническият влак е бил отклонен към страничния коловоз, на който се намирала товарния. Президентът на \"Амтрак\", която е собственик на пътническия влак, Ричард Андерсън каза, че притежателят на товарния Си Ес Екс е отговаряла за релсите и сигнализацията в района. По думите му от Си Ес Екс са отворили стрелката към страничния коловоз, където е бил товарния. Властите са започнали разследване по случая. Това е третата смъртоносна катастрофа с влак на \"Амтрак\" за по-малко от два месеца. През декември трима души загинаха, след като композиция на компанията дерайлира в щата Вашингтон. През януари влак на \"Амтрак\" се блъсна в камион за боклук в щата Вирджиния, при което загина един човек.", "date": "2018.02.05", "title": "При влаковата катастрофа в САЩ са загинали двама души, а 116 са били ранени"}
{"url": "https://www.dnevnik.bg/sviat/2018/02/05/3124098_moskva_e_zatisnata_pod_snegovaleja_na_veka/", "text": "За двата почивни дни в руската столица са паднали 122% от обичайните месечни валежи и многомилионният град е затрупан под \"снеговалежа на века\". На една от измервателните станции от 6 часа в събота за 48 часа са паднали 44 мм воден еквивалент и според прогнозите на синоптиците валежите ще продължат до понеделник вечерта, макар и отслабнали. На много места натрупаният сняг надхвърля 60 см. Кметът Сергей Собянин разреши днес децата да не ходят на училище и препоръча на московчани да се въздържат от пътуване с личните си автомобили. В Западния военен окръг за разчистване на снега и закъсали автомобили е мобилизирана армията, в Москва са паднали са поне 2000 дървета, на летищата в района са отменени над 200 полета. \"Най-мощните за цялата история на метеонаблюдението снеговалежи се стовариха върху Москва и за два дни паднаха 122% от месечната норма, която за февруари е 36 мм\", обясняват от метеослужбата. Прогнозите са за температури от минус 9 до минус 12 градуса и продължаване на валежите с прекъсвания до събота. РБК цитира Евгений Тишковец от метеоцентъра \"Фобос\", според когото подобно нещо се случва веднъж на 100 години. Още в неделя сутринта той обясни, че в събота са паднали 53% от месечната норма, а в неделя очакват поне още толкова от \"мощния балкански циклон\", придружен с виелица, който се комбинира с нахлуването на арктически студ от север. Предишният рекорд за снеговалежи в Москва е от 1957 г.", "date": "2018.02.05", "title": "Москва е затисната под \"снеговалежа на века\""}
{"url": "https://www.dnevnik.bg/sport/2018/02/05/3124095_fotogaleriia_shouto_ot_superboul_lii_i_istoricheskata/", "text": "Филаделфия ийгълс\" спечели Супербоул за първи път в своята история. В 52-ото издание на най-голямото спортно събитие на САЩ   в епичен сблъсък на \"Ю Ес банк стейдиъм\" в Минеаполис. На снимката: Патрик Робинсън празнува паднал на терена.", "date": "2018.02.05", "title": "Фотогалерия: Шоуто от Супербоул LII и историческата първа титла на \"Филаделфия\""}
{"url": "https://www.dnevnik.bg/na_put/2018/02/05/3121857_fotogaleriia_pravoslavnite_curkvi_na_albaniia/", "text": "Десетки православни църкви в Албания са в руини, особено в южната част на страната. Повечето от тях са в живописни местности и бяха могли да възвърнат статута си на храмове и да привлекат много туристи.", "date": "2018.02.05", "title": "Фотогалерия: Православните църкви на Албания"}
{"url": "https://www.dnevnik.bg/evropa/2018/02/05/3124104_erdogan_ochakva_na_sreshtata_vuv_varna_es_da_premahne/", "text": "Турският президент Реджеп Тайип Ердоган очаква \"лидерите на Европейския съюз да премахнат в най-скоро време изкуствено наложените пречки по отношение на европейското членство на Турция. Както и да заемат конструктивна позиция, така че членството на Турция в ЕС да не се жертва за уреждане на вътрешнополитически сметки\". Това става ясно от изказване на Ердоган за италианския вестник \"Стампа\" по повод очакванията му за планираната през март в град Варна среща в рамките на българското председателство. В интервюто Ердоган акцентира на терора на Кюрдската работническа партия (ПКК). \"С Борисов (министър-председател на България), Юнкер (председател на Европейската комисия) и Туск (председател на Европейския съвет) сме отдавнашни приятели. Няма друг политик, по-старши от мен в ЕС\", казва той. \"Но силно ме огорчава следният факт. Тероризмът е проблем както в Европа, така и на други места по света. Но да вземем примера с ПКК - в Европа и в други страни ПКК е обявена за терористична организация, но виждате, че една група европейски депутати влизат в Европейския парламент, закичени с парцалите на ПКК. Това са неща, които не бива да се допускат. Европа, от една страна, забранява ПКК, но в същото време европейски парламентаристи вкарват в техния парламент символите на една терористичната организация\", казва президентът. По думите му Турция изпълнява поетите задължения на страна - кандидат за ЕС. \"Но процесът не е едностранен. ЕС също трябва да изпълни преди всичко дадените обещания. В етапа на преговорите ЕС сам запушва процеса, но в същото време обвинява нас. Това е несправедливо. Някои европейски страни предлагат различни алтернативи по отношение на Турция, но това също е несправедливо.\" Като акцентира на пълноправното членство на Турция в ЕС, Ердоган заявява: \"Желанието на Турция е за пълноправно членство. Други опции извън тази са далеч от нас и няма да ни задоволят. Очакванията ни от ЕС са час по-скоро да премахне изкуствено сложените прегради пред нас и да следва конструктивна политика.\" Подобно изказване направи  по-рано този месец и министърът  по европейските въпроси Омер Челик. \"Привилигировано партньорство или други подобни подходи, не приемаме нищо от това сериозно. На Турция не може да се предлагат подобни неща\", подчерта Челик.", "date": "2018.02.05", "title": "Ердоган очаква на срещата във Варна ЕС да премахне пречките пред членството на Турция"}
{"url": "https://www.dnevnik.bg/bulgaria/2018/02/05/3124110_kratki_novini_uran_e_otkrit_vuv_vodata_na_haskovsko/", "text": "Водата в хасковско село е с наднормен уран Ограничава се употребата на вода за пиене и готвене в село Малки Воден, община Маджарово, съобщава РЗИ-Хасково, цитирана от агенция \"Фокус\". Проверка е установила, че при норма от 0.03 мг на литър естествен уран, съдържанието във водата е 0.032 ± 0.005 мг. Водата може да бъде ползвана без ограничение за хигиенни цели. Заради повишено ниво на уран на 2 февруари бе ограничена употребата на питейната вода в с. Динево, община Хасково за питейни нужди и приготвяне на храна от населението. МВР разследва смърт на дете в Боровец Около 17.00 часа днес е постъпила информация от медицински екип на болницата в Самоков за смъртта на 9-годишно момче, съобщава агенция \"Фокус\" като цитира пресцентъра на МВР. По първоначални данни детето е колабирало в района на курорта, където е било с родител. Екип на Планинската спасителна служба е оказал съдействие за транспортирането му до болницата. По данни на близките му детето е имало заболяване. Предприети са всички процесуално-следствени действия за изясняване на причините и обстоятелствата по случая. Грипната епидемия в области се отменя  От днес отпада грипната епидемия за Софийска област, област Видин и област Бургас. За тях отпада забраната за провеждане на детските и женските консултации, свижданията в лечебните заведения за болнична помощ и поставянето на имунизации. Грипната епидемия се отменя и на територията на община Габрово. На територията на община Сливен грипната епидемия се отменя от 6 февруари. В Монтана се удължава до 11 февруари. В Русе учебните занятия ще бъдат възстановени от 7 февруари, но останалите мерки остават. С цел ограничаване на заболяемостта от грип на територията на общините Свиленград и Тополовград от 06.02.2018 г. до 09.02.2018 г., включително, се преустановяват детските и женски консултации, имунизациите и профилактичните прегледи, плановите операции и свижданията в лечебните заведения. Антични предмети е иззела полицията в Хасковско Голямо количество антични предмети са открити и иззети по време на специализирана полицейска операция, проведена 1 февруари в Хасковска област, съобщиха от МВР. Задържан е С.С. на 59 г., в чието жилище и кола са открити и иззети 360 антични монети, 30 украшения и части от въоръжение – предмети с културно-историческа стайност, както и металотърсач. Работата по случая продължава. Дете е с тежка травма на главата след инцидент в Пампорово Пострадалото дете е на 6-7 години и по първоначални данни е от Русия, съобщи за агенция \"Фокус\" Татяна Найденова, наблюдаващ прокурор по случая. То е блъснато от сноубордист около 13 часа днес и е получили черепно-мозъчна травма. Откарано е в болница в Пловдив. Разследващите извършват огледи на мястото на инцидента и разпитват свидетели. Продължават преговорите за коалиция в Германия Преговарящите от консервативния блок на германския канцлер Ангела Меркел и от Социалдемократическата партия се събраха отново днес, за да изготвят компромисни решения по въпросите за здравеопазването и трудовата политика, които са ключови по пътя към съставянето на нова \"голяма коалиция\" в страната, предаде \"Ройтерс\". Партиите изпуснаха срока в неделя, който си бяха определили за постигане на сделка. И двете страни казаха, че има напредък и че оставащите различия не са непреодолими. Ердоган се срещна с папа Франциск във Ватикана Реджеп Тайип Ердоган стана първият държавен глава, посетил Ватиката, за да се срещне с главата на Римокатолическата църква от почти шест десетилетия. Двамата обсъдиха кризата с Ерусалим, предизвикана от решението на американския президент Доналд Тръмп да го признае за столица на Израел - стъпка, която и двамата лидери многократно са осъждали. В разговор, цитиран от \"Ройтерс\" и БТА, те изразиха загриженост от решението, което според много съюзници на САЩ може да обрече на провал мирните усилия в Близкия изток. В края на срещата на четири очи папата е дал на Ердоган бронзов медальон с ангел, обхванал с ръце двете полукълба в схватка с дракон - \"ангел на мира, който удушава демона на войната.\"  32 килограма хероин са задържани снощи Те са открити на митнически пункт Калотина в товарен автомобил с турска регистрация, управляван от български гражданин. По документи камионът с температурен режим е превозвал цветя от Холандия до Турция. При рентгенова проверка е забелязана необичайна плътност между товара. При последвалата проверка на товарното помещение е установено наличието на два сака, пълни с общо 16 бели прозрачни пликове, покрити с дрехи. След промените в законите работниците в поне 20 закъсали фирми ще могат да си получат парите След  промените в законодателството , които касаят заплащането на дължимите суми към работниците във фирми, срещу които е започнала процедура за обявяване в несъстоятелност, парите си ще могат да получат няколко хиляди души в поне 20 компании. Прогнозата даде омбудсманът Мая Манолова пред БНТ. Тя поясни, че за неизплатените си заплати могат да кандидатстват всички, които имат подобен проблем от 1 февруари 2015 година насам. След 1 април ще може и процедура по искане за несъстоятелност да се започне по искане на работниците в компании, които не плащат редовно. В рамките на българското председателство могат да приключат преговорите за командировъчните в Европа В рамките на българското председателството се надяваме да приключат преговорите за въвеждане на  общи стандарти за командироване на работници  в европейските страни, каза днес по БНТ заместник-министърът на труда и социалната политика Зорница Русинова. Тя допълни, че след това директивата с правилата ще бъде внесена за разглеждане в Европейския парламент. Русинова допълни, че това дава възможност регламентът да влезе в сила преди края на този Европейски парламент, който приключва през 2019 година. Тя поясни, че директивата няма да важи за транспортния сектор, докато не се приемат специфични правила за него.", "date": "2018.02.05", "title": "Кратки новини: Уран е открит във водата на хасковско село"}
{"url": "https://www.dnevnik.bg/evropa/2018/02/05/3124111_blumburg_bulgariia_strategicheskiiat_ugul_na_evropa_se/", "text": "В момент, когато Европейският съюз се съвзема след множество кризи и чертае пътя си напред, някои страни членки откриват, че не са толкова добре дошли по общия път. Това пише агенция \"Блумбърг\" в статия под заглавие \"Стратегическият ъгъл на Европа здраво се бори да се присъедини към ядрото\". България се стреми да се присъедини към еврозоната, както и към шенгенското пространство за свободно движение и покрива критериите за напредък и в двете области. И в двата случая обаче резервираното отношение по този въпрос в някои по-богати страни от ЕС забавя процеса, отбелязва \"Блумбърг\" в статията, публикувана на сайта bloombergquint.com. Бившата комунистическа страна, която подсилва стратегическия югоизточен фланг на ЕС, представлява тест за усилията на блока за по-тясна интеграция с цел да се справи с предизвикателства като засилващия се глобален протекционизъм и заплахата от нова бежанска вълна от Близкия изток и Африка. В комбинация с укрепването на еврозоната ЕС цели да гарантира запазване на икономическото си влияние след изтеглянето на Великобритания след малко повече от година. заяви външният министър Екатерина Захариева в интервю в Брюксел на 30 януари. \"Имаме ясна програма и ясни приоритети\", добави тя. Германия, която още страда след 10-годишна борба с предизвиканата от Гърция дългова криза, помага да се сложи спирачка на българските аспирации към еврото. Холандия, в която действа силна антиимиграционна партия, и Франция, която през последните години пострада от големи терористични нападения, са сред страните, които действат като спирачка на всяко разширяване на Шенген, според цитирани от \"Блумбърг\" анонимни служители в Брюксел, Берлин и София. Миналия юни германският канцлер Ангела Меркел заяви, че иска България да се присъедини към еврозоната \"възможно най-скоро\", но сегашните спънки в процеса разкриват често срещаното в ЕС разминаване между политическите декларации и превръщането им политическа реалност - особено когато става дума за финанси. Гърция често се сблъскваше с подобни ситуации по време на преговорите за спасителна финансова помощ. \"Всички възражения бяха чисто политически\", каза в интервю Жолт Дарваш, изследовател в брюкселския мозъчен тръст \"Брюгел\". Приемането на България като нов член на еврозоната не би трябвало да е проблем. България няма да стане нова Гърция.\" България, която планира да кандидатства за влизане във валутно-курсовия механизъм, известен като ERM-2 и който е част от пътя за присъединяване към еврозоната, изпълнява всички икономически изисквания. Националната валута, левът, вече е обвързан с еврото. Държавният дълг е доста под средния за еврозоната и под максималното равнище, определено от ЕС. Страната има бюджетен излишък и е достатъчно далеч от европейския лимит от 3% от БВП за бюджетните дефицити. Балканската страна изпълнява отлично и всички изисквания за присъединяване към Шенген. През септември председателят на Европейската комисия Жан-Клод Юнкер заяви, че България и Румъния трябва да станат част от Шенген \"незабавно\", защото изпълняват всички изисквания. Министър Захариева заяви, че страната е готова да се присъедини към Шенген \"от много години\" и че \"този двоен стандарт не трябва да съществува\". са комбинирани с продължаващ процес на оценка на годността на България за присъединяване към 19-членната еврозона, извършван от Европейската централна банка (ЕЦБ). Германското финансово министерство приветства \"проявения от страни членки интерес към присъединяването към еврозоната\", но подчерта, че ЕЦБ трябва да приключи оценката си. Тази подробна оценка трябва да включва аспекти на устойчивостта, подчерта говорител на министерството на финансите в Берлин. Според говорител на ЕЦБ банката работи по оценката и се очаква тя да бъде публикувана през май. Някои официални представители казват, че опасенията за готовността на България за присъединяване към единната валута произтичат от опасността от инфлация, свързана със силния икономически растеж в страната и изискванията на банковия съюз на ЕС да се предотвратява финансова нестабилност. Други представители сочат според \"Трансперънси интернешънъл\". Те казват, че еврозоната трябва да гледа отвъд твърдите икономическите критерии и да отчита силата на националните институции, когато обмисля дали да отвори вратите си за нови членове. \"Блумбърг\" припомня изявлението на финансовия министър Владислав Горанов от 11 януари, че правителството планира до средата на годината  официално да кандидатства  за влизане в ERM-2 и че ако се гледат чисто официалните критерии, София е \"отличен ученик\".", "date": "2018.02.05", "title": "\"Блумбърг\": България, стратегическият ъгъл на Европа, се бори да се присъедини към ядрото"}
{"url": "https://www.dnevnik.bg/bulgaria/2018/02/05/3124114_shtetite_ot_viatura_vuv_vraca_sa_za_nad_700_hil_leva/", "text": "Щетите, нанесени от  силния вятър във Враца в събота , възлизат на над 700 хил. лева, показват резултатите от огледите до момента. Това съобщи \"Нова телевизия\", като цитира информация от създадения кризисен щаб. Щетите на обществени сгради досега са оценени на около 500 хиляди лева, а на частни имоти – на 200 хил. лева. Много тежко е пострадала сградата на Драматичния театър във Враца, чийто покрив е разрушен и са изпочупени прозорци. Сградата има застраховка, посочи директорът му Анастас Попдимитров. В кметството в неделя беше сформирана комисия , която обиколи засегнатите обекти и набеляза мерки за отстраняване на пораженията. След това пострадалите ще могат да кандидатстват за отпускане на помощ. През целия ден вчера екипи на общинското предприятие БКС разчистваха паднали дървета и клони из града.", "date": "2018.02.05", "title": "Щетите от вятъра във Враца са за над 700 хил. лева"}
{"url": "https://www.dnevnik.bg/sport/2018/02/05/3124109_mok_niama_da_dopusne_v_pyongchang_nikoi_ot_ruskite/", "text": "Международният олимпийски комитет (МОК) обяви, че няма да допусне в Пьонгчанг никой от руските спортисти, чиито доживотни присъди бяха отменени от Спортния арбитражен съд (КАС). Съдът  отмени наложените наказания на 28 от общо 42-ма руски състезатели . КАС се обоснова с липсата на достатъчни доказателства. МОК и Световната антидопингова агенция (WADA)  реагираха критично . Впоследствие  13 руски състезатели и двама треньори подадоха нова заявка за участие в зимните олимпийски игри . Международният олимпийски комитет обяви, че членовете на комисията, разгледала молбата, единодушно \"са препоръчали на МОК да не изпраща покана\" на тези 15 спортисти и треньори. Преди ден президентът на МОК Томас Бах определи решението на КАС като изненадващо и разочароващо. Той дори препоръча на съда в Лозана да направи вътрешни структурни промени, за да се подобри работата му. Игрите в Пьонгчанг ще се проведат от 9 до 25 февруари.", "date": "2018.02.05", "title": "МОК няма да допусне в Пьонгчанг никой от руските спортисти с отменени доживотни наказания"}
{"url": "https://www.dnevnik.bg/evropa/2018/02/05/3124116_kipurskiiat_prezident_nikos_anastasiadis_specheli/", "text": "Кипърският президент Никос Анастасиадис спечели втори петгодишен мандат в неделя, предаде \"Ройтерс\". Консерваторът получи 56% от гласовете срещу 44% за подкрепения от левицата Ставрос Малас. \"Утре започва нов ден, който изисква единство, защото това е необходимо, за да се движим напред\", каза Анастасиадис пред ликуващите си поддръжници. \"Аз ще продължа да бъда президент на всички кипърци. Днес няма победители и губещи, има (само) Кипър за всички нас\", допълни той. Дни след като бе избран за пръв път, 71-годишният президент поведе кипърската икономика към възстановяване след кризата през 2013 г. През 2016 г Кипър излезе от спасителната програма на ЕС и Международния валутен фонд. Вчерашните резултати са повторение на изборите отпреди пет години, когато Анастасиадис отново победи Малас, яхвайки вълната на гнева на избирателите от икономическата криза. За нея мнозина обвиниха предишния президент, чиято партия с комунистически корени АКЕЛ подкрепи кандидатурата на Малас. Според политическия анализатор Хуберт Фаустман Анастасиадис  е влязъл в надпреварата  като фаворит на фона на едни сравнително безинтересни кандидати. \"Той се справи с икономическата криза много добре, получи много доверие заради това\", допълва анализаторът. Като лидер на кипърската гръцка общност на острова Анастасиадис бе част от мирните преговори с контролирания от кипърските турци север. Кипър е разделен от 1974 г., когато северната му част бе окупирана от Турция в отговор на националистически държавен преврат, целящ да присъедини острова към Гърция. През 1983 г. бе провъзгласена Севернокипърската турска република (СКТР), която досега е призната единствено от Анкара. Международно признатата Република Кипър е член на Европейския съюз от 2004 г. Мирните преговори се провалиха миналата година заради евентуалната роля, която Турция би могла да има в Кипър. Анастасиадис бе критикуван от политическите си съперници за това, че е предлагал твърде много отстъпки на кипърските турци, както и че е пропуснал най-добрия шанс от поколения насам да реши проблема - виждане, подкрепено и от Малас.", "date": "2018.02.05", "title": "Кипърският президент Никос Анастасиадис спечели втори мандат"}
{"url": "https://www.dnevnik.bg/razvlechenie/2018/02/05/3122334_pravila_za_uchastie_v_kinoigrata_chernata_pantera/", "text": "1. Организатори: \"Икономедиа\" АД, София, ул. \"Иван Вазов\" №20 и \"Форум филм България\" ЕООД, София, ул. \"Брегалница\" 43, ет.4 05.02.2018 г., 10:00 часа – 18.02.2018 г., 23:59 часа 3.  4 бр. двойни билети за филма \"   10 бр. оригинални награди от филма \"  \"; а) Играта е отворена за участие на всички български граждани, навършили 18 години, с местоживеене в Република България. Изключение правят лицата, които са съдружници, акционери или работят по трудово правоотношение или въз основа на друг договор за някой от организаторите или са заети в дейност, свързана с реализацията, осигуряването и администрирането на Играта, както и техните семейства. б) Участието в Играта е безплатно. За да се включите в Играта, трябва да сте регистриран потребител на \"Икономедиа\" (в id.capital.bg - може да се регистрирате  тук ). Преди да отговорите на първия въпрос, е необходимо да попълните формата, която се появява, след като натиснете бутона \"Отговори\". С нея предоставяте трите си имена по лична карта и актуален телефон за връзка. Тези данни няма да станат част от публичния ви профил в id.capital.bg. Те ще бъдат използвани само във връзка с участието ви в Играта. в) Всяко физическо лице има право на участие само през един потребителски профил, регистриран в id.capital.bg. г) С тази допълнителна регистрация на  www.dnevnik.bg/chernata_pantera  за Играта се приема, че участникът е приел безусловно настоящите общи условия и правила, задължава се да ги спазва и предоставя данните си при регистрацията за целите на Играта ( ). д) Участието в Играта се изразява в даване на минимум един верен отговор на въпросите, задавани в хода на Играта на  www.dnevnik.bg/chernata_pantera 5.  а) В периода на провеждане на Играта организаторите всяка седмица обявяват ново тематично ниво, което включва въпроси, свързани по някакъв начин с филма \" б) Играта продължава 14 дни. Към всяко ниво се публикува по един въпрос. Участниците могат да отговарят на въпроса от всяко ниво в рамките на 7 дни от задаването на въпроса. Всеки участник, дал правилен отговор на поне един от въпросите, зададени в рамките на играта, може да участва в играта. Всеки правилен отговор на въпрос добавя името на участника по веднъж в списъка на участниците, сред които ще бъдат изтеглени наградите. Етапите на играта са, както следва:   В 10:00 часа на  г. ще бъде публикуван първият въпрос от играта и три възможности за отговор. За да участват в играта, потребителите трябва да изберат един от трите възможни отговора и да натиснат бутона \"Отговори\". На  год. в 23:59 часа нивото се затваря за гласуване.   В 00:01 часа на  г. ще бъде публикуван вторият въпрос от играта и три възможности за отговор. За да участват в играта, потребителите трябва да изберат един от трите възможни отговора и да натиснат бутона \"Отговори\". На  г. в 23:59 часа нивото се затваря за гласуване. в) Жребият за наградите се тегли на   г. г) Всеки участник може да отговаря на неограничен брой въпроси, включени в Играта, като името му ще бъде включвано в списъка с участниците, между които се разпределят наградите, толкова пъти, на колкото въпроса е дал верен отговор. д) Всеки участник може да отговори на един и същ въпрос, зададен в рамките на Играта, само един път. Затова, когато избере отговор от предложените варианти и натисне бутона \"Отговори\", отговорът му се регистрира от системата и повече не може да бъде променян. е) Единствено участници, дали верен отговор на въпрос, включен в Играта, имат правото да се борят за обявените награди. Участниците, посочили верни отговори на зададените въпроси и в двата етапа на Играта, участват в томболата за разпределение на двойните билети за филма \" а) Наградите се предоставят на участници, отговарящи на условията за участие в Играта, обявени в настоящите правила. б) Печалбите се разпределят чрез жребий след края на Играта и имената на победителите ще бъдат обявени в публикация на  www.dnevnik.bg/chernata_pantera  на   г. Тегленето на наградите се извършва в присъствие на представители на организаторите. в) Победителите в Играта се уведомяват за наградата си чрез съобщение на електронната поща, с която са се регистрирали в id.capital.bg, или в телефонен разговор на посочения от тях номер. Когато участникът се уведомява по електронна поща, същият е длъжен в 2-дневен срок да се свърже с организаторите. В случай че не се съобрази с горепосочения срок, участникът губи правото да използва наградата си и организаторите имат право да я предоставят на друг участник, отговарящ на условията на Играта. г) Спечелил участник, който е предоставил грешен, непълен или неточен телефон и електронна поща, вследствие на което организаторите не са се свързали с него, губи правото да ползва спечелената награда. д) Организаторите не носят отговорност в случаите, при които участникът по някаква причина не е успял да се свърже с тях и да уточни необходимите детайли. е) Организаторите не носят отговорност, в случай че някой от наградените е възпрепятстван да получи и използва наградата си. ж) При получаване на наградата на място печелившият участник удостоверява самоличността си с представяне на лична карта. з) Със съгласието си да получи наградата участникът се съгласява да бъде фотографиран, излъчван, показван и обявяван по всякакъв начин в публичното пространство, в електронни медии като печеливш в Играта, без каквото и да било допълнително заплащане от страна на организаторите на играта. и) Всеки участник в играта може да се свърже с организаторите за допълнителна информация на e-mail  internet@dnevnik.bg  и телефон 02/461 53 00 (от понеделник до петък между 8 и 18 часа). а) Наградите, предоставяни в рамките на Играта, не могат да се преотстъпват и да бъдат заменяни за паричната им равностойност. б) Ако участниците, избрани за печеливши, не отговарят на някое от условията, посочени в настоящите общи условия и правила, организаторите имат право да изберат чрез жребий други печеливши. в) наградите за играта, посветена на   са само и единствено   двойни билети за филма, на който е посветена Играта,   оригинални награди от филма  . Билетите могат да бъдат ползвани в кино по избор на победителя от веригите\" Синема сити\" ( www.cinemacity.bg ) и \"Кино Арена\" ( www.kinoarena.com ).След като победителят посочи конкретно кино от съответната верига, Организаторите уведомяват съответното кино за имената на победителя и той може да ползва своята награда. г) Кинобилетите за филма   важат за периода   в ден и час, избран от победителя, според програмата на посоченото от него кино. д) оригиналните награди от филма   са само и единствено: а) Организаторите не носят отговорност за предоставяне на награди, предявени извън сроковете, посочени в тези общи условия и правила. б) Организаторите не носят отговорност за неполучени награди поради предоставен от участника грешен или непълен адрес или телефон за връзка или в случай на възникване на техническа грешка при опит да се свържат с участниците. в) Организаторите не носят отговорност в случай на неуспешен опит за участие, дължащ се на забавена връзка, дефектно или неуспешно електронно предаване на данни, повреда на комуникационната връзка независимо от причината по отношение на оборудване, системи, мрежи, линии, сателити, сървъри, компютри или доставчици, използвани по отношение на тази игра и каквато и да е друга техническа неизправност. г) Организаторите не носят отговорност, ако в посоченото от победителя кино, в избрания от него ден и час, в които иска да ползва своята награда, филмът  не се излъчва. Евентуалните спорове между организаторите на Играта и участниците се решават чрез преговори, а при невъзможност за постигане на споразумение чрез намесата на компетентните органи. 10. Лични данни: а) Организаторите декларират, че няма да предоставят събраните лични данни на участниците във връзка с Играта на трети лица освен в предвидените от закона случаи. б) Организаторите информират участниците, че предоставените от тях лични данни ще бъдат записвани и използвани единствено и само във връзка с настоящата Игра във връзка с информирането на участниците за начало на нови промоактивности, организирани от \"Икономедиа\" АД. в) Всеки участник има право по всяко време да поиска от организаторите да заличат, коригират или блокират негови лични данни, като направи това писмено на адрес: София 1000, ул. \"Иван Вазов\" 20, \"Дневник\", за играта  \" или на електронната поща на организаторите:  internet@dnevnik.bg г) Ако участник поиска данните му да бъдат заличени или блокирани по време на Играта, организаторите автоматично приемат, че участието му в Играта се прекратява, тъй като регистрацията е условие за участие. а) Организаторите могат да прекратят Играта преждевременно, в случай че настъпят материални злоупотреби, нарушаване на правилата или форсмажорни обстоятелства. В тези случаи на участниците не се дължи компенсация и не се предоставят награди. б) Организаторите си запазват правото да променят или допълват настоящите общи условия и правила по всяко време, като промените влизат в сила след публикуването им на  www.dnevnik.bg/chernata_pantera  на 05.02.2018 г. Настоящите Официални правила се подчиняват и тълкуват в съответствие със законодателството на Република България.", "date": "2018.02.05", "title": "Правила за участие в киноиграта \"Черната пантера\""}
{"url": "https://www.dnevnik.bg/razvlechenie/2018/02/05/3123141_igrai_i_specheli_s_chernata_pantera/", "text": "Един необичаен супергерой идва на големия екран. Черната пантера, комикс-герой на \"Марвел\", роден през 1966 г., получава собствен филм след появата си в \"Капитан Америка: Гражданска война\". Чадуик Боснан е в ролята на главния герой Т‘Чала, престолонаследник на фиктивна африканска държава, който се завръща в изолираната си, но технологично напреднала родина, за да заеме трона след смъртта на баща си - но съдбата му праща предизвикателство. Носителите на \"Оскар\" Лупита Ньонго и Форест Уитакър, номинираният през 2018 г. Даниел Калууя, Анди Съркис и Мартин Фрийман изпълняват останалите роли в този оживял комикс, смятан за един от известните примери на афрофутуризма - културно течение, което комбинира афроамериканската история с научната фантастика. Филмът тръгва по кината на 16 февруари, а \"Дневник\" дава шанс на читателите да спечелят билети и оригинални награди с  новата си киноигра. Всяка от следващите две седмици ще задаваме по един въпрос, свързан с \"Черната пантера\". Всеки, отговорил на поне един от тях, ще се класира в томбола за четири двойни покани за филма, два ключодържателя, суитшърт, тениска, шапка, флашка, моливник или светещ тефтер. Първото ниво -  \"Крал\"  - е активно до последните минути на неделя, 11 февруари. Томболата ще бъде изтеглена на 19 февруари. Правилата и условията за участие може да прочетете  тук .", "date": "2018.02.05", "title": "Играй и спечели с \"Черната пантера\""}
{"url": "https://www.dnevnik.bg/sport/2018/02/05/3124140_klop_za_duzpata_na_kein_ako_kaja_kakvo_mislia_shte/", "text": "Мениджърът на \"Ливърпул\" Юрген Клоп остана силно разочарован от развоя на мача с \"Тотнъм\" и най-вече заради дузпата, с която  лондончани стигнаха до 2:2 в 95-ата минута . Червените водеха с 1:0 до 80-ата минута. Тогава мачът се превърна в същинско зрелище, като гостите изравниха, а малко по-късно Хари Кейн изпусна дузпа. В 91-ата минута с втория си гол Мохамед Салах върна преднината на домакините. Скоро след това дойде и спорен момент, а \"Тотнъм\" получи нова дузпа, която този път Кейн вкара. \"Ядосан съм, но не мога да променя нещата. Така че каква е моята работа - да създавам заглавия? Да бъда наказан? Да платя глоба? Ако кажа какво мисля, ще платя най-голямата глоба в световния футбол. Няма абсолютно никакъв смисъл\", заяви Клоп. Според германеца това е бил вълнуващ мач между два \"наистина много добри отбора\". По думите му през първото полувреме е имало много единоборства и моменти, в които е можело да се отсъдят нарушения. \"Но съдията каза: \"Днес това е играта, това е позволено.\" И тогава най-мекото докосване в мача го реши. Това не е дузпа, това е ситуация\", добави той. Защитникът на \"Ливърпул\" Върджил ван Дайк също посочи, че не е имало дузпа във втория случай. Според него Кейн е симулирал, като е паднал лесно. В социалните мрежи привърженици на червените обсъждат с недоволство кадър, в който според тях асистентът Едуард Смарт се радва след решението на съдията Джон Мос да даде дузпа за \"Тотнъм\".", "date": "2018.02.05", "title": "Клоп за дузпата на Кейн: Ако кажа какво мисля, ще платя най-голямата глоба във футбола"}
{"url": "https://www.dnevnik.bg/evropa/2018/02/05/3124181_avstriia_e_protiv_vdigane_na_vnoskite_v_evrobjudjeta/", "text": "Австрийският канцлер Себастиан Курц се обяви против увеличаване на вноските на страните членки в бюджета на Европейския съюз след излизането на Великобритания от общността. Той настоя за орязване на някои програми, най-вече плащания за страни от Източна Европа. Курц, чиято страна ще поеме председателството на ЕС през юли след България, заявява това в интервю в днешния брой на в. \"Дер щандард\", цитирано от \"Франс прес\". Австрия иска ЕС \"да проявява повече пестеливост по отношение на парите на данъкоплатците\" и \"да преразгледа\" различните си програми, за да прави икономии, тъй като средствата му ще намалеят след Брекзит, посочва австрийският канцлер. \"Алтернативата е да се искат по-големи финансови вноски. Но това не е моят избор\", обяснява Курц. В преговорите за бюджета след 2020 година той възнамерява \"твърдо да представлява\" лагера на нетните вносители заедно с холандския премиер Марк Рюте. \"В момента се превеждат много пари на Източна Европа... Въпросът отчасти е дали парите са насочени към правилното място\", допълва Себастиан Курц. Запитан дали Полша и Унгария, които са сред нетните получатели на европейски фондове, трябва да очакват намаляване на плащанията, канцлерът признава, че по тази тема \"има силно разминаване на гледната точка\" с унгарския премиер Виктор Орбан. Наскоро Курц прие във Виена своя унгарски колега и съсед,  изразявайки близки виждания с него  по множество въпроси, включително твърда миграционна политика на контрол по външните граници на ЕС. Сред другите европейски програми, които според него трябва да бъдат преразгледани, той посочва \"стотиците милиони\" евро, предвидени от ЕС за сближаване с Турция. Според Европейската комисия излизането на Великобритания, която е нетен вносител в бюджета на ЕС, ще предизвика  финансова дупка от 12 до 13 милиарда евро годишно . В петък \"Ройтерс\" съобщи, че България и още седем държави членки са се съгласили  да увеличат вноските  си в многогодишния бюджет на съюза до 1.1% след излизането на Великобритания през 2019 г. Малко по-късно българското Министерство на финансите  отрече страната да се е съгласявала  с по-голяма вноска. От ведомството посочиха, че първото предложение на комисията за бюджет на ЕС за следващия програмен период се очаква да бъде представено през май тази година.", "date": "2018.02.05", "title": "Австрия е против вдигане на вноските в евробюджета, иска орязване на програми за Източна Европа"}
{"url": "https://www.dnevnik.bg/sport/2018/02/05/3124198_zaedno_no_razdeleni_purvata_stupka_na_obedineniia/", "text": "Обединеният женски хокеен отбор на Южна и Северна Корея изигра първия си мач, като загуби с 1:3 от Швеция в приятелска среща. Дни преди началото на олимпийските игри се забелязаха и особеностите около сборния отбор. Най-големият проблем пред канадския треньор на тима Сара Мъри е това, че състезателките ще са разделени в олимпийското село. Тя заяви след мача с Швеция, че се е надявала отборът да бъде настанен на едно място, но това не се е получило. Мъри посочи, че въпреки това ще събира състезателките за съвместни срещи. Това е ново предизвикателство пред нея, след като вече се сблъска с културните и  езиковите различия . В пресконференцията след мача с Швеция се включи и състезателка от Северна Корея. Тя обаче беше изведена преди момента, в който журналистите започваха да задават въпросите си. За първи път в историята на олимпийските игри  Южна и Северна Корея ще имат общ отбор . До него се стигна след политически преговори в средата на януари. Международният олимпийски комитет (МОК) направи изключение и позволи да бъдат записани 35 състезателки, което е с 12 повече от официалния брой. В тима има 23 южнокорейки и 12 от Северна Корея. Условието на МОК е във всеки мач да играят поне три севернокорейки. В срещата с Швеция Мъри използва четири севернокорейки и заяви, че се гордее с тях и работата им. Обединеният отбор използва екипировка, на която е изобразен Корейският полуостров, като има и надпис \"Корея\". Вместо химните на двете страни преди мачовете ще бъде изпълнявана традиционната народна песен \"Ариранг\". Първият мач на отбора е срещу Швейцария в събота. След това са срещите с Швеция и Япония.", "date": "2018.02.05", "title": "Заедно, но разделени: първата стъпка на обединения корейски отбор в женския хокей"}
{"url": "https://www.dnevnik.bg/photos/2018/02/05/3124152_snimka_na_denia_v_borbata_s_mrusniia_vuzduh_v_sofiia/", "text": "Скулптурите в Градската градина в София посрещнаха деня с маски. Необичайната акция съвпада с протест срещу мръсния въздух в столицата и с Европейския форум за иновации, на който темата ще бъде водеща. Тази вечер жителите на столичните райони \"Западен парк\", \"Овча купел\" и \"Красна поляна\" организират  . Той ще бъде под формата на шествие, което ще тръгне от Столичната община в 18 часа.", "date": "2018.02.05", "title": "Снимка на деня: В борбата с мръсния въздух в София"}
{"url": "https://www.dnevnik.bg/v_pamet/2018/02/05/3124236_pochina_hotelierut_stefan_sharlopov/", "text": "Почина хотелиерът Стефан Шарлопов, съобщиха от компанията \"Шарлопов груп\". Стефан Шарлопов е роден е на 14 октомври 1962 г. в Бургас. Той е създател на първата частна хотелска верига в България - \"Шарлопов хотелс\" обединяваща шест хотела в България и един в Германия. Бил е член на Българския съюз по балнеология и СПА туризъм, Съюза на българската туристическа индустрия, Българска хотелиерска и ресторантьорска организация (БХРА), Конфедерация на работодателите и индустриалците в България (КРИБ), Германо-българската индустриално-търговска камара, Сдружения на хотелиерите и ресторантьорите в Сандански, Девин и Велико Търново. ", "date": "2018.02.05", "title": "Почина хотелиерът Стефан Шарлопов"}
{"url": "https://www.dnevnik.bg/bulgaria/2018/02/05/3124197_angajirani_motivirani_i_shtastlivi_slujiteli_-/", "text": "Ангажираните служители могат да бъдат разпознати лесно. Те работят с изключителен ентусиазъм, увереност, позитивност и имат силна воля за приключване на всички задачи. Освен това тяхното присъствие вдъхновява всички в офиса. При това те може да не са на висока позиция в компанията, но са лидери сред своите колеги.  Когато служителите са ангажирани с работата си, те дават повече отколкото се очаква от тях и съответно резултатите за компанията са по-добри, отчитат от консултантскатa компания Aon.  Според данните ѝ за 2017 г.  средното ниво на ангажираност на служителите в България е 68%, или най-високото за последните 11 години, откакто този показател се изследва сред българските работодатели. Но как се постига това?  Една от тайните е добрата работна среда. Дали служителите ще бъдат ангажирани и ще постигат добри резултати зависи основно от мениджъра и неговата стратегията за развитие. Хората в екипа се чувстват добре, когато има постоянна комуникация, приятелско взаимоотношение и непрекъснато споделяне между всички. Затова е и важно мениджърите да бъдат отворени към идеите и проблемите на другите. Така те ще спечелят доверието на служителите си и ще отключат техния професионален потенциал. Друг чудесен начин да се подобри ангажираността на служителите и да се насърчат високите резултати е въвеждането на стимули за постижения. Тук не са за подценяване както финансовите бонуси, така и допълнителните придобивки от допълнително здравно осигуряване до ваучери за храна или спорт. Но понякога стимулите, които карат хората да дават повече от себе си, не е нужно да и бъдат финансови. Положителната обратна връзка, признанието и оценката за добре свършена работа могат да бъдат също толкова, а понякога дори и по-ефективни.  А вие чувствате ли се щастливи и ангажирани на работното си място? Ако отговорът е \"да\" - страхотно, радвайте се на това, което имате, ценете го и използвайте възможностите пред себе си максимално. Ако обаче отивате с нежелание на работа, не се страхувайте да направите крачка към положителна промяна. В този случай ви препоръчваме да разгледате актуалните топ обяви на Karieri.bg: търси  Mergers and Acquisitions Experts търси  Junior Accountant / Accountant  търси  Мениджър \"IT проекти\"  търси  Инспектори по банков надзор  търси  Специалист \"Обработка на данни\"  търси  Administrative Manager  търси  .NET, C# Developer (Nicosia, Cyprus) търси  Project Manager търси  Senior Executive Associate, G-6, Fixed-term търси  Координатор \"Логистика и безопасност на храните\" търси  Директор \"Правна програма\" търси  Chief Operating Officer", "date": "2018.02.05", "title": "Ангажирани, мотивирани и щастливи служители - възможно ли е"}
{"url": "https://www.dnevnik.bg/biznes/2018/02/05/3124244_durjavata_otchete_nai-niskoto_nivo_na_kontrabandata_na/", "text": "През миналата година контрабандата на цигари е достигнала най-ниското до момента ниво, като е стигнала дял от 6%, каза днес главният прокурор Сотир Цацаров. Той беше сред гостите на представяне на проучване по темата. Премиерът Бойко Борисов от своя страна посочи, че не се работи кампанийно срещу контрабандата, систематично \"тримесечие след тримесечие\". По думите му ниският процент контрабандни цигари на пазара е ясен показател, че борба срещу корупцията има. Що се отнася до надеждността на данните в проучването, Борисов подчерта: \"Това е най-точното проучване, по прост и практичен начин. Във всеки град се обръща кофа за боклук и се броят кутиите без бандерол и със бандерол. Това не е като социологическите проучвания преди избори.\" При представянето на проучването министърът на вътрешните работи Валентин Радев обяви, че през 2017 година са иззети над 50 млн. къса цигари, както и над 48 тона нарязан тютюн. \"През 2017 година са проведени 43 специализирани тематични операции. Структурите на МВР са извършили 1154 проверки на обекти\", обясни министърът. Акцизите няма да се променят до 2021 година Министърът на финансите Владислав Горанов пък каза, че до 2021 година не се планира промяна на акцизите. \"Общата цел е да поддържаме стабилна финансова перспектива и да пълним нашия бюджет. България ще поддържа тезата, че е рано за нарастване на минималните акцизни ставки\", поясни той. Според него ръстовете, които се регистрират в увеличение на приходите от акциз, са удовлетворителни и това темпо може да бъде поддържано.", "date": "2018.02.05", "title": "Държавата отчете най-ниското ниво на контрабандата на цигари до момента"}
{"url": "https://www.dnevnik.bg/zelen/2018/02/05/3124248_pernishkata_toplofikaciia_e_globena_s_30_hil_lv_za/", "text": "Пернишкият административен съд потвърди санкция в размер на 30 000 лв., наложена на местната \"Топлофикация\" от директора на Районната инспекция по околна среда, съобщи БТА. Наказанието е постановено заради неизпълнение на условията в комплексното разрешително, дадено на топлофикационното дружество. На сгуроотвал \"Седми септември\" са постъпили 23 764 т отпадъци от дейността на ТЕЦ \"Република\" след допустимия за това срок, съобщават от съда. За транспортирането им операторът използвал съществуващите сгуропроводи, което също е нарушение на комплексното разрешително. Първоначално с решение на Районен съд - Перник имуществената санкция на \"Топлофикация\" била намалена на 15 000 лв. След обжалване Пернишкият административен съд отмени решението на Районния съд и потвърди изцяло наказателното постановление на директора на екоинспекцията Решението е окончателно.", "date": "2018.02.05", "title": "Пернишката топлофикация е глобена с 30 хил. лв. за замърсяване"}
{"url": "https://www.dnevnik.bg/bulgaria/2018/02/05/3124257_signali_za_korupciia_shte_se_podavat_s_blanki_do/", "text": "Сигнали за корупция или конфликт на интереси вече ще могат да се подават и чрез бланка, утвърдена от Комисията за отнемане на незаконно придобитото имущество (КОНПИ). Образецът е достъпен на интернет страницата на институцията в  раздел \"Сигнали\". От КОНПИ уточняват, че сигналите не могат да бъдат анонимни. Бланка, която не съдържа трите имена на подателя, конкретни данни за нарушението, позоваване на документи или лица, които могат да потвърдят информацията, дата и подпис няма да бъдат разглеждани и няма да се препращат по компетентност. Ако даден сигнал не е в компетентността на КОНПИ, той ще бъде пренасочен към отговарящите за него органи. Председателят на комисията Пламен Георгиев най-вероятно ще отговаря за новата антикорупционна комисия, след като в края на миналата седмица се разбра, че той е  фаворитът на ГЕРБ за поста . В следващия месец и половина предстои съставът на бъдещия антикорупционен орган да бъде обявен официално.", "date": "2018.02.05", "title": "Сигнали за корупция ще се подават с бланки до комисията за отнемане на имущество"}
{"url": "https://www.dnevnik.bg/analizi/2018/02/05/3124174_kogato_dumite_umrat/", "text": "Слушайки крясъците, заместили разговорите в българското публично пространство, напоследък се сещам за великолепната книга \"Сапиенс\" на Ювал Харари. Според тезата на автора в самото начало на човешката история на земята е имало не по-малко от половин дузина различни видове хора (homo). Накрая останалите са измрели и сме останали само ние, хомо сапиенс, поради една причина: имали сме най-развития език. С негова помощ сме могли да обсъждаме какво, как и с кого да правим. И тъй като този най-точен език е имал и най-пряка връзка с реалността, накрая сме се оказали най-успешните човеци, обричайки на изчезване неандерталци и прочие питекантропи. Изводът: щом в основата на нашия успех е вграден точен език, с ясно съдържание на думите и добра връзка с действителността – значи, ако \"разкачим\" езика от ясното му съдържание и от действителността, Миналия път описах как Бойко Борисов успя да изгради един  свят, съставен от думи , който няма отношение към света на действителността. Не всеки може това. А който може – като Борисов – се оказва, за кратко, цар в този изграден от него паралелен свят. И прогнозирах, че светът на реалността рано или късно ще се сблъска със света на думите и ще го разпилее като сутрешна мъгла. Преди това да се случи обаче, става нещо друго. Самите думи, веднъж разкачени от действителността, втори път започват да губят своя собствен смисъл. Все по-малко описват онова, което е – и все повече просто разкриват онова, което говорещият носи в главата си.  Да започнем отново с Борисов. Като всеки човек, съсредоточил прекалено много власт в ръцете си, той по необходимост изгражда пропагандна машина, чиито думи да описват света така, че хората да бъдат постоянно убедени: да, само Той може да управлява; ако не е Той – хаос. Тъй като това никога не е вярно (още от Аристотел знаем, че не е важно кой, а   управлява), пропагандната машина е длъжна да произвежда Тук обаче е заложен капан за самия Единствен. Рано или късно всички, изградили пропагандна машина в своя полза, стават жертви на същата тая машина. Знаят, че тя бълва лъжи (повечето от тях те самите са измислили и спуснали за изпълнение), целящи да увековечат тяхната власт. Но все пак започват да й вярват.  Когато синът ми беше на 5-6 години, рисуваше много и добре, както правят децата на тази възраст. И много го беше страх от слонове. Правеше следното. Нарисува силуета на слон. После го поглежда, писва \"Страх ме е!\" и хуква да се крие под масата. Нищо че той самият е нарисувал този същия слон, от когото бяга с писъци. И с пропагандата става така. Нейният източник започва да вярва, че тя адекватно описва света. И изпада във все по-нелепи ситуации. Видяхме това в речта на  Бойко Борисов на годишната среща на \"Капитал\"  с бизнеса и правителството. Речта му не беше посветена нито на правителството, нито на бизнеса. Посланието, което той отправи към домакините, бе толкова детинско, та чак не-смешно: \"Спрете ги тия протести!\" Оставил се е да бъде убеден от собствените си рупори, че някаква зловеща фигура, именувана от пропагандата \"Иво Прокопиев\", е организатор на протестите за Пирин и за двете лъвчета. И му отива на крака, да му каже да ги спре тия протести... Да повярваш на пропаганда – т.е. на словесни конструкции, които нямат нищо общо с реалността, а целят единствено запазването на нечия власт – е глупаво занимание. Защото по този начин доброволно се \"разкачаш\" от действителността. И, разбира се, започваш да се губиш из нея. Воюваш не с когото трябва и - още по-важно – доверяваш се не на когото трябва. И така си оголваш гърба за всякакви ножове, както се случи и на Борисов тия дни, когато цялата пропагандна машина изведнъж се обърна срещу него с обвинения, че праща клети български лъвчета на западните дегенерати, вместо български дечица да им се радват в китния български град Пазарджик. Тия приключения с думите не се случват само на Борисов, разбира се. В последните дни истерията покрай Истанбулската конвенция произведе обвинения към нейните защитници, че искали да разпространяват \"джендър идеология\". Никой от крещящите, разбира се, няма ни най-малка представа какво е съдържанието на термина \"джендър идеология\". Доколкото мога да се ориентирам, крещящите имат предвид нещо като: \"Еврогейовете ще нахлуят и ще ни превърнат в обратни, като ни нахлузят джендър идеологията си...\" Защото случаят, разбира се, е точно обратният. В страните със зряла социология \"джендър идеология\" означава: онези роли на \"мъжкост\" и \"женскост\", които дадено общество предписва на мъжете и жените си. Например джендър идеология е момченцата да са облечени в синьо, а момиченцата – в пембяно; на момченцата да се купуват пищовчета, а на момиченцата – кукли; момченцата да ходят в панталони, а момиченцата – в роклички; мъжете да са късо подстригани, а жените – с дълга коса; мъжете да се бият по кръчмите, а жените да стоят в кухнята и да готвят.  Типична джендър идеология е традиционната българска \"мъдрост\": \"Жената да е непразна, печката да пуши (т.е. нещо да не й е наред), дървата да са мокри.\" Руснаците, както често им се случва, изразяват тази традиционна джендър идеология по по-хард начин: \"Колкото по-често биеш жената, толкова по-вкусна супа ще ядеш.\" Та: джендър идеологията, това е пакетът от онези роли, които обществото традиционно предписва на мъжете и жените. Онзи, който не е съгласен – например е убеден, че и мъжете могат да ходят с дълга коса и да готвят вкъщи – са именно   на джендър идеологията.  Следователно българските истерици, които тръбят за традиционните ценности и как да пазим децата си от еврогейовете – те са ЗА джендър идеологията. Именно те искат да я запазят по нашите земи. А онези по-цивилизовани техни сънародници, които не са съгласни жената да си стои в кухнята и да бъде бита, та да готви по-вкусно – тези са ПРОТИВ джендър идеологията. Прословутата Истанбулска конвенция е точно такъв   на джендър идеологията; а Корнелия Нинова (например) е върл неин поддръжник. Това недоразумение е една от многото причини всеки, който чете книги поне от време на време, да недоумява какъв е този обществен писък в България по темата за \"джендъра\". Щеше да е много смешно, ако обаче четящите книги не знаеха и друго. А именно: че в момента, в който думите загубят собствените си значения, преставаме да сме способни да си подреждаме отношенията помежду си с помощта на думи. Когато думите умрат, единственият обществен регулатор остава   Колкото повече заживяваме в свят от неясни, безсмислени думи, толкова повече насилието се настанява в ежедневието ни. Единственият начин да го изгоним е да възстановим значението на думите. А това с крясък и с пропаганда не става. ", "date": "2018.02.05", "title": "Когато думите умрат"}
{"url": "https://www.dnevnik.bg/photos/2018/02/05/3124255_fotogaleriia_moskva_e_zatrupana_ot_rekorden_snegovalej/", "text": "Минувачи на Червения площад близо до храма \"Св. Василий Блажени\" след тежкия снеговалеж в централната част на Москва.", "date": "2018.02.05", "title": "Фотогалерия: Москва е затрупана от рекорден снеговалеж"}
{"url": "https://www.dnevnik.bg/biznes/2018/02/05/3124270_podgotviat_se_regulacii_i_za_nedobrosuvestni/", "text": "Социалните мрежи имат собствена саморегулация, благодарение на която хора, извършили нещо нередно, включително престъпление, са притиснати от обстоятелствата да бъдат публични и да признаят за него. Така председателят на Комисията за защита на потребителите (КЗП) Димитър Маргаритов коментира разгласения чрез \"Фейсбук\" случай, при който младежи са наели апартамент посредством платформа за споделено настаняване", "date": "2018.02.05", "title": "Подготвят се регулации и за недобросъвестни потребители в споделената икономика"}
{"url": "https://www.dnevnik.bg/bulgaria/2018/02/05/3124153_ot_durva_za_ogrev_do_dvijimi_veshti_ot_kitai_-_kakvi/", "text": "За поредна година най-голям дял от държавния бюджет, който се дава на МВР, не е бил достатъчен за нуждите на ведомството. Това се разбира от публикувания на сайта му регистър за дарения през 2017 г. Пари от общини, посолства и чужди департаменти са отивали за основни дейности като купуване на гориво, дърва за огрев и основни дейности от типа на ремонти на сгради. Общата им стойност е 2 162 075 лв.  Най-често даренията са суми за гориво на полицейските коли, посочва и в. \" Сега \". Миналото лято  премиерът Бойко Борисов обеща , че лимитът за гориво на патрулките ще отпадне. Дарените пари за гориво след лятото на миналата година обаче опровергават думите му. На фона на това разпореждане в края на ноември община Несебър например е дарила близо 30 хил. лв. за гориво на местната полиция. Пак през декември пари за гориво е дарило и бургаското ВиК дружество. Сред дарителите са и общини в определения за най-беден район в ЕС - Северозападна България. Община Бяла Слатина например е дала 600 лв. за ремонт на кола. Редовни дарения са правили и други малки общини в страната като силистренските Алфатар, Дулово, Ситово, Кайнарджа и Тутракан. Даренията там варират от 400 до 3 хил. лв., и то отново за гориво. На полицията в Кюстендил са дарени 10 кубика дърва за огрев на стойност 352 лв.  Сред най-сериозните общински дарения са тези в Пловдив, Велико Търново и Пещера. В Пловдив е купен газов хроматограф за 130 хил. лв. Община Елена е дарила сграда за над 140 хил. лв. за нуждите на местната полиция, а от местната власт в Пещера са отпуснали 25 хил. лв. за ремонт на сградата на областната дирекция в Пазарджик.  И през миналата година чрез фирмата си \"Безконтактни мултиплексорни вериги\" (БМВ). Тя е дарила автомобил за почти 30 хил. лв. и движими вещи за над 23 хил. лв. На националната полиция е подарена полицейска техника за почти 10 хил. лв.  По международна линия дарителите са традиционни - посолствата на САЩ и Израел. Даренията от САЩ са две - употребявана рентгенова техника за проверка на багаж и оборудване за изследване на фалшиви пари. Отчетено е и дарение от посолството на Китай - движими вещи за над 37 хил. лв. Вътрешното министерство на Германия е дало лаптопи и принтери за 30 хил. лв. Най-солидното дарение за 2017 г. е дошло от Департамента по енергетика на САЩ. С 1 283 497.79 лв. той е осигурил на Гранична полиция автомобил, техника, батерии, раници, палатки, оборудване и др. В регистъра за дарения на вътрешното министерство не са включени получените пари по международни проекти и програми и дарителски кампании, организирани от МВР, както и безвъзмездно получени средства и активи на основание нормативен акт, тъй като те не са дарения в полза на МВР по смисъла на Закона за задълженията и договорите.", "date": "2018.02.05", "title": "От дърва за огрев до движими вещи от Китай - какви дарения получи полицията"}
{"url": "https://www.dnevnik.bg/skorost/2018/02/05/3124196_fotogleriia_nai-malkiiat_mercedes_vze_ekstri_ot/", "text": "Новото поколение на А-класата, най-компактният модел на \"Мерцедес\", предлага екстри, които присъстват в лимузината S-класа, съобщиха от компанията. Така например при определени ситуации на шофиране автомобилът може да се движи полуавтономно.", "date": "2018.02.05", "title": "Фотоглерия: Най-малкият \"Мерцедес\" взе екстри от S-класата"}
{"url": "https://www.dnevnik.bg/tehnologii/2018/02/05/3124282_asteroid_s_razmerite_na_nai-visokata_sgrada_v_sveta/", "text": "Астероидът 2002 АJ129 премина на близко разстояние до Земята рано тази сутрин. По данни на американската космическа агенция НАСА той е прелетял на 4.2 млн. км от планетата, което се равнява на около 10 пъти разстоянието до Луната. Астероидът се движи с около 140 хил. км/ч и е сравнително голям, като се смята, че е с диаметър между 500 и 1200 метра. За сравнение - най-високата сграда в света \"Бурдж Халифа\" в Дубай е с дължина 828 метра. Астероидът е открит в началото на 2002 г. Оттогава той е под постоянно наблюдение, като е изчислено, че прави едно завъртане около Слънцето за 586 дни. Според учените от НАСА в следващите сто години няма опасност космическото тяло да удари Земята.", "date": "2018.02.05", "title": "Астероид с размерите на най-високата сграда в света премина близо до Земята"}
{"url": "https://www.dnevnik.bg/bulgaria/2018/02/05/3124267_uduljeno_e_razsledvaneto_sreshtu_spas_vasilev_sochen/", "text": "Срокът за разследването срещу Спас Василев, за когото се предполага, че стои зад профила в социалните мрежи \"Александър Николов\", измамил десетки със самолетни билети, техника и други дребни услуги, е удължен с два месеца. Това заяви за \"Дневник\" говорителят на Софийската районна прокуратура, която наблюдава досъдебното производство. Срокът за разследването е удължен миналата седмица и става до средата на април. Наблюдаващият прокурор е указал на ГДБОП да направи още разпити на пострадали от обвинения в измама Василев.  Стотици хора се оплакаха, че са били измамени от него с оферти за евтини самолетни билети до различни дестинации. Оказа се, че почти никой не го е виждал на живо, но \"Фейсбук\" профилът му с фалшиви снимки и самоличност е изключително популярен. Оттам е минавала и основната част от комуникацията. След няколко дни шум в медиите Василев, който е от Кочериново, сам се предаде в ГДБОП, а оттам обявиха, че от месеци работят по случая. Използваните от него снимки се оказаха на французина  Александър Мартинез, работещ за компанията \"Ер Франс\" . Той научи за случая от българските медии, припомня в. \"Сега\". Кой е Спас Василев четете  тук .  Първоначално Василев бе обвинен само за една измама от 2012 г. Очакваше се към това да бъдат присъединени още три досъдебни производства от Дупница, Благоевград и Варна. След като те били приобщени към делото, прокурорът е указал да бъдат разпитани още хора, да се приобщят нови пострадали по делото. След разпита им обвинението ще бъде прецизирано. Иначе след това наблюдаващият прокурор може да прецени дали трябва разпит и на други хора. Адвокатът на Василев Георги Ценев заяви за \"Дневник\", че по разследването все още няма нищо ново, а прокуратурата събира информация. \"Още не са ни викали на разпит\", обясни той, като конкретизира, че Василев е давал обяснения в процеса до момента, но не е разпитван по нови обвинения. Не са разпитвани и негови роднини. Ценев знаел, че прокуратурата провежда разпити и изрази надежда \"скоро и ние да се появим там\". За финал той каза, че очаква да види какво ще направи държавното обвинение по разследването. \"Размерът на обвинението ме интересува\", заяви Ценев. Когато второинстанционният съд разглеждаше мярката за неотклонение на Василев и той остана в ареста, се разбра, че прокуратурата още не е повдигнала обвинение за съпричастност на Василев с фейсбук профила \"Александър Николов\", въпреки че в определението на съда се казва, че \"има индикации\" за такава съпричастност. Александър/Спас е бил издирван неуспешно години наред от МВР. Колко са общо търсените и ненамерени от полицията хора четете  тук . А колко са издирваните с влезли в сила присъди вижте  тук .", "date": "2018.02.05", "title": "Удължено е разследването срещу Спас Василев, сочен за \"Александър Николов\""}
{"url": "https://www.dnevnik.bg/sviat/2018/02/05/3124306_goldman_saks_investira_v_mliako_ot_grah/", "text": "Голдман сакс груп\" (Goldman Sachs Group Inc) е инвестирала в компания за производство на \"мляко\" от грах, съобщава агенция \"Блумбърг\". Става въпрос за младата фирма Ripple Foods, която произвежда \"риптейн\" - протеин, добиван от грах. Тя е събрала инвестиции на обща стойност 65 млн. долара. В последните четири години стартъпи за храни и напитки са събрали инвестиции в размер на над 1 млрд. долара, сочи \"Блумбърг\". Сред тях са Impossible Foods, които правят зеленчукови заместители на червеното месо. Бумът съвпада с търсенето на алтернативи на месото и млечните продукти. Миналата година продажбите на обезмаслено и нискомаслено мляко (обикновено най-търсените видове) са намалели с 5.5%, показват данните на компанията IRI. Самото \"мляко\" от грах е веган, без следи от соя и ядки, безлактозно и безглутеново, освен това съдържа повече протеин и калций от останалите \"алтернативни млека\", пише в. \"Вашингтон пост\". За разлика от бадемовото мляко, при което ядките се киснат във вода, граховото се създава по сложна технология. Грахчетата се стриват на брашно, от което протеинът се отделя от фибрите и нишестето и бива пречистен и смесен с вода и други съставки. Напитката става все по-популярна и вече се водят политически битки на тема дали тя трябва да бъде наричана \"мляко\". В Конгреса има проектозакони, подкрепяни от млекопроизводителите, че продуктите на растителна основа нямат право да използват този термин, както и \"сирене\" и \"йогурт\".", "date": "2018.02.05", "title": "\"Голдман сакс\" инвестира в \"мляко\" от грах"}
{"url": "https://www.dnevnik.bg/evropa/2018/02/05/3124308_policeiski_sindikat_v_germaniia_iska_kanabisut_da_bude/", "text": "Ръководителят на синдикалната организация на германската полиция БДК Андре Шулц призова употребата на канабис да бъде декриминализирана, предаде \"Асошиейтед прес\", цитирана от БТА. През март миналата година германските власти  разрешиха частично употребата на марихуана  за медицински цели, но изрично подчертаха, че това не означава легализирането й за други цели. Шефът на БДК (Федералния синдикат на служителите от сектор \"Криминална полиция\") заяви за днешното издание на ежедневника \"Билд\", че организацията е за пълна декриминализация на потреблението на канабис. Шулц каза, че сегашната система слага клеймо върху хората и ги тласка към престъпните кръгове. \"Погледнато в исторически план, забраната на канабиса винаги е била налагана избирателно. Тя нито е разумна, нито е целесъобразна\", заяви той. Шулц обаче каза, че марихуаната трябва да остане забранена за шофьорите.", "date": "2018.02.05", "title": "Полицейски синдикат в Германия иска канабисът да бъде легализиран"}
{"url": "https://www.dnevnik.bg/sport/2018/02/05/3124302_tom_breidi_shte_produlji_karierata_si_s_misul_za/", "text": "Легендарният куотърбек на \"Ню Ингланд пейтриътс\" Том Брейди няма да прекратява кариерата си.  След загубата от \"Филаделфия ийгълс\" в \"Супербоул LII \" 40-годишният играч обяви, че ще бъде отново на игрището и през следващия сезон. Брейди пропусна възможността да влезе в историята като първия играч с шест титли в НФЛ. В момента той разделя първото място с бившия куотърбек на \"Сан Франциско\" и \"Далас каубойс\" Чарлз Хейли, който също има пет шампионски пръстена. \"Да, ще ме видите да играя футбол и следващия сезон. Не си представям да не играя\", каза Брейди, който в навечерието на \"Супербоул\" беше избран за  играч на сезона в НФЛ за трети път след 2007 и 2010 г.  \"Очаквам да се върна, но ще видим. Минали са едва 15 минути от края на мача. Трябва да осмисля малко нещата, но не виждам защо да не се върна\", добави куотърбекът, който записа трета загуба при рекордното си осмо участие в \"Супербоул\". В интервю за NFL Network спортно-техническият президент на \"Пейтриътс\" Джонатан Крафт беше попитан дали може да си представи сценарий, при който му се налага да каже на Брейди, че е време да се оттегли. Крафт отговори, че звездата на \"патриотите\" си е спечелил свободата да реши кога да го направи. \"Защо всички толкова много искат да се откажа\", каза Брейди, попитан за коментара на Крафт. \"Аз се забавлявам, отборът се представя добре. Знам, че съм малко по-стар от другите момчета, но наистина се наслаждавам на играта. Така че изобщо не мисля за отказване\", допълни той. Неочаквано намеци за оттегляне направи друга от звездите на \"патриотите\" - Роб Гронковски. \"Със сигурност ще обмисля бъдещето си по време на паузата\", каза 28-годишният тайденд след загубата от \"Филаделфия\" в \"Супербоул\". \"В следващите няколко седмици ще седна и ще преценя ситуацията, ще видя къде се намирам. Все още обаче не съм готов за тези въпроси (свързани с оттеглянето ми). Ще обмисля сезона и ще видим какво ще се случи в бъдеще\", допълни Гронковски. Очаква се със сигурност начело на отбора да остане Бил Беличик. 65-годишният треньор, който също преследва шеста титла в НФЛ, каза през януари, че \"абсолютно\" възнамерява да води отбора и през следващия сезон. \"Пейтриътс\" обаче ще се раздели с две ключови фигури - координатора по нападението Джош Макданиелс и координатора по защитата Мат Патрисия, които ще станат старши треньори съответно на \"Индианаполис колтс\" и \"Детройт лайънс\".", "date": "2018.02.05", "title": "Том Брейди ще продължи кариерата си с мисъл за шеста титла"}
{"url": "https://www.dnevnik.bg/politika/2018/02/05/3124311_radev_evropa_da_pomaga_na_severna_afrika_i_blizkiia/", "text": "Европа да помага за развитието на държавите от Северна Африка и Близкия изток, за да могат жителите им да остават там, а не да емигрират. Тази теза лансира президентът Румен Радев след срещата си с президента на Малта Мари-Луиз Колейро Прека. \"Трайно решаване на мигрантската криза е възможно само чрез гарантиране на по-голяма сигурност и стабилизиране на регионите, откъдето пристигат мигрантите и бежанците, и съдействие за икономическото и социалното развитие на тези региони. Политиката на отворени врати докара не толкова големи проблеми в Европа, а в самите държави, откъдето тръгват мигрантите\", каза Радев, цитиран от агенция \"Фокус\". \"Когато един човек знае, че може да реши своите проблеми, ако успее да се добере до Европа, до нейната солидна социална система, този човек духовно вече се откъсва от проблемите на собствената си страна. Ето това е нещо, за което сериозно трябва да се замислим, защото, предлагайки социална сигурност тук, в Европа, на милиони хора от тези проблемни региони, всъщност те престават да мислят за бъдещето на своите страни, а мислят как да дойдат в Европа\", продължи той. По думите му трябва да се създадат зони за сигурност, да работят за стабилизиране и укрепване на тези държави, за да може техните граждани да живеят с проблемите на собствените си държави, да бъдат мотивирани да остават там. \"Европа да не се превръща в крепост, а да излезе и на място да помага на държавите от Северна Африка и Близкия изток\", каза още Румен Радев.", "date": "2018.02.05", "title": "Радев: Европа да помага на Северна Африка и Близкия изток, за да се намали миграцията"}
{"url": "https://www.dnevnik.bg/skorost/2018/02/05/3124318_sujuzut_na_avtomobilistite_tursi_nai-dobriia_mlad/", "text": "Съюзът на българските автомобилисти (СБА) обяви началото на конкурс, който цели да намери най-добрият млад шофьор в България, съобщиха от организацията днес. В него могат да участват всички водачи на възраст между 18 и 26 години, които имат до 5 години стаж зад волана и не са били глобявани. Първият кръг на състезанието ще се проведе от 5 февруари до 27 април. В този период всеки участник трябва да реши тест в уебсайта на събитието. С него организаторите ще проверят теоретичната подготовка на участниците. Въпросите са свързани основно с познаването на правилата за поведение на пътя. Вторият кръг на състезанието ще се проведе на 12 май 2018 г. на писта Дракон, Калояново. Там ще бъдат изпитани всички умения на участниците, които трябва да имат в ежедневието си – заобикаляне на препятствия, паркиране, овладяване на автомобила върху мокра или заледена настилка, смяна на гума, проверка на техническото състояние на автомобила, оказване на първа помощ на пострадали при ПТП и други. Събитието на 12 май е отворено за гости, като за посетителите са предвидени множество атракции, сред които дрифт шоу, демонстрации от професионални рали състезатели, игри с награди, възможности да проверят шофьорските си умения и да тестват едни от най-добрите автомобили за годината. По данни на Пътна полиция в момента в България има близо 220 000 шофьори в тази възрастова група. \"За съжаление статистиката показва, че някой от тях участва във всеки трети инцидент на пътя. Именно затова стартираме кампания, насочена изцяло към тях. За да им покажем добрите примери и насърчим онези от тях, които познават и спазват Закона за движение по пътищата\", коментират от СБА. Най-добрият млад шофьор на България ще получи като награда възможността да кара една година новото \"Рено Каптюр\", предоставено от представителството на марката в България. За справилите се най-добре ще има още много награди.", "date": "2018.02.05", "title": "Съюзът на автомобилистите търси най-добрия млад шофьор в България"}
{"url": "https://www.dnevnik.bg/bulgaria/2018/02/05/3124321_prokuraturata_poiska_kmetut_na_septemvri_marin_rachev/", "text": "Специализираната прокуратура внесе в Специализирания наказателен съд искане кметът на Септември Марин Рачев да бъде отстранен от длъжност. Подобно искане има и за служителя в общината Станой Милов, съобщиха от Апелативната специализирана прокуратура. По-късно днес съдът ще разгледа искането на прокуратурата. Очаква се Рачев и Милов да присъстват на заседанието. Кметът на Септември беше арестуван  след сигнали за злоупотреби, като беше обвинен в безстопанственост. След престой от 24 часа в ареста той беше освободен срещу парична гаранция от 250 хил. лв. По данни на прокуратурата  Рачев е сключвал договори със себе си,  защото фирмите, получавали поръчките от общината, се управляват от негови роднини, бивши съдружници или приятели. При обиска в дома на кмета в нощното му шкафче са били открити и справки на Държавна агенция \"Национална сигурност\", които са се отнасяла за предприетите действия за купуването на гласове на местните избори през 2015 година. Арестът на Марин Рачев изкара на протест част от жителите на Септември. През уикенда  над 200 души се събраха на пътя Варвара – Велинград , като блокираха за кратко движението.", "date": "2018.02.05", "title": "Прокуратурата поиска кметът на Септември Марин Рачев да бъде отстранен от длъжност"}
{"url": "https://www.dnevnik.bg/sviat/2018/02/05/3124317_v_azerbaidjan_shte_ima_izvunredni_prezidentski_izbori/", "text": "В Азербайджан на 11 април ще се състоят предсрочни президентски избори, обяви днес с указ президентът на страната Илхам Алиев, цитиран от \"Ройтерс\".  Според конституцията редовните избори за президент се провеждат в третата сряда на октомври в годината, в която изтича мандатът на избрания държавен глава. Според това правило изборите тази година трябваше да бъдат на 17 октомври. Защо е решено датата да бъде изтеглена още през април не се обяснява, посочва ТАСС.  Алиев, който е на власт от 2003 г. и сега приключва третия си мандат, отново е номиниран като кандидат на управляващата партия \"Нов Азербайджан\". Това обяви още миналата седмица нейният изпълнителен секретар Али Ахмедов. До момента  няма други кандидати  за поста.  Законите на страната не ограничават броя на мандатите на държавния глава. Миналата година  с референдум бе внесена поправка  в конституцията, с която от тази година президентът ще се избира за 7-годишен, а не за 5-годишен мандат. ", "date": "2018.02.05", "title": "В Азербайджан ще има извънредни президентски избори през април"}
{"url": "https://www.dnevnik.bg/sport/2018/02/05/3124252_norvejkite_olimpiici_poluchiha_15_000_iaica_zaradi/", "text": "Олимпийският отбор на Норвегия беше изненадан с огромна пратка от организаторите на зимните игри в Пьонгчанг. Домакините са доставили на скандинавците 15 000 яйца вместо исканите 1500. Объркването между норвежката делегация и домакините вероятно е станало заради грешка в превода. Двете страни са използвали онлайн преводач, за да комуникират помежду си, съобщава най-тиражираният вестник в Норвегия - Aftenposten. \"Получихме половин камион, пълен с яйца. Доставката нямаше край. Просто невероятно\", каза готвачът на скандинавците Стале Йохансон. Той и екипът му са върнали ненужните 13 500 бройки. Йохансен допълни, че поисканите 1500 яйца са достатъчни, за да бъде задоволена нуждата от протеини на състезателите. \"Ще има омлети, варени и пържени яйца и пушена сьомга с бъркани яйца. Надяваме се, че ще се наложи да правим много сладкиши за медалистите\", каза още Йохансен. Норвегия е най-успешната нация в историята на зимните олимпиади. Страната е участвала във всички 22 издания досега, като има 118 златни медала и общо 329 отличия. Най-успешният зимен олимпиец -  Оле Ейнар Бьорндален, няма да участва в Пьонгчанг . Биатлонистът не попадна в състава на Норвегия заради слабите си резултати през сезона. Международният олимпийски комитет (МОК) пък не позволи на носителя на 13 олимпийски медала да защитава титлата си в спринта. Игрите в Пьонгчанг започват в петък и ще продължат до 25 февруари.", "date": "2018.02.05", "title": "Норвежките олимпийци получиха 15 000 яйца заради грешка в превода"}
{"url": "https://www.dnevnik.bg/razvlechenie/2018/02/05/3124328_vljubeno_prase_chestiti_sveti_valentin_ot_kartichki_na/", "text": "Това са посланията за деня на влюбените Свети Вален върху картички, подготвени от \"Да, България\". \"Демонстрирай стил и чувство за хумор, които ще те оставят без конкуренция в сърцето на любимия човек!\", призовават от партията. След  к оледните картички с прасе разбойник  \"Да, България\" пусна и  валентинки с влюбено прасе . Освен по пощата картичките могат да се вземат и от офиса на партията в София на ул. \"Драган Цанков\" 12-16, ет. 2, ап 7. На  страницата на \"Да, България\" във \"Фейсбук\"  е посочен и тел. за връзка - 0899111828. Картичките са по 3 лева.", "date": "2018.02.05", "title": "Влюбено прасе честити Свети Валентин от картички на \"Да, България\""}
{"url": "https://www.dnevnik.bg/sviat/2018/02/05/3124323_sasht_zapochnaha_chastichno_iztegliane_na_voenni_ot/", "text": "Американските въоръжени сили в Ирак започнаха частично изтегляне в Ирак заради обявената победа над \"Ислямска държава\", каза говорител на правителството в Багдад, цитиран от \"Ройтерс\" и \"Асошиейтед прес\". Миналата година Ирак обяви, че всички селища,  които са били под контрола  на джихадистката организация, са отвоювани от международната коалиция, която се сражаваше срещу нея. Това стана няколко месеца след операцията за завземане на Мосул, която започна година по-рано и която  върна в иракски ръце  втория по големина град в страната, служил за \"столица\" на \"Ислямска държава\". \"Американските сили започнаха да намаляват присъствието си заради победата\", каза говорителят за \"Ройтерс\". По думите му координацията с САЩ продължава и Пентагонът ще продължи да съдейства на иракските сили съгласно договореностите им. Не е известно колко военнослужещи ще напуснат Ирак. Според \"Фокс нюз\" и \"Вашингтон пост\" Съединените щати смятат да предислоцират част от тях в  Афганистан  заради новата стратегия,  обявена от американския президент  Доналд Тръмп и очакваното увеличаване на американското присъствие там. В края на ноември доклад на Пентагона за числеността на военните в Близкия изток показа, че към 30 септември близо 15 300 американски военни са били разположени в Афганистан, 8900 в Ирак и 1720 в Сирия. Тези числа се различават  от съобщаваните в предишни месеци . Така американските военни в Близкия изток  се оказаха с хиляди повече , отколкото се смяташе до момента. За Сирия официалният им брой дотогава беше 503, а за Ирак - 5262 души.", "date": "2018.02.05", "title": "САЩ започнаха частично изтегляне на военни от Ирак"}
{"url": "https://www.dnevnik.bg/bulgaria/2018/02/05/3124235_sledovatel_e_pod_natisk_zaradi_signal_sreshtu/", "text": "Срещу следователя от следствения отдел към Софийската градска прокуратура Бойко Атанасов е започнала серия от проверки и искания за дисциплинарни наказания след като е сигнализирал за смущаващи действия на прокурора Иван Гешев по дело за крупни данъчни престъпления. Гешев е наблюдаващ по делото КТБ и същевременно е шеф на Специализираната прокуратура, но сигналът на Атанасов се отнася за друго дело. Това обяви в предаването \"Просто Диков\" по телевизия Би Ай Ти Бойко Атанасов, като уточни, че действията срещу него започнали още след участието му през септември м.г. в предаването \"Честно казано\" на Люба Кулезич. Тогава следователят само загатнал за неща, свързани с работата на прокурор Иван Гешев, \"които са смущаващи – за пазарлък с организирани престъпни групи, сключване на срамни споразумения по делото \"Недосегаемите\", каза Атанасов. Следователят Бойко Атанасов, който е работил по разследването за данъчни измами, започнало през 2010 г. и известно като \"Недосегаемите\", каза, че е ставало въпрос за данъчни престъпления за милиарди и групата се признала за виновна. Но впоследствие прокурорът Иван Гешев, който по онова време работеше в Софийска градска прокуратура и делата за корупция се разследваха все още там, сключил \"тайно споразумение\" с част от организираната престъпна група. с това споразумение\", пита Бойко Атанасов. Атанасов изпратил сигнала и материалите до Върховната касационна прокуратура на 7 ноември 2017, но в отговор срещу него започнали проверки. А Гешев междувременно става ръководител на Специализираната прокуратура, където заедно с делото КТБ са прехвърлени вече и делата за високата корупция. и няма да спра да говоря\", заяви следователят. И запита: \"Защо не ми образува дело за набеждаване\". А вместо това: \"Образуваха ми канонада от проверки, главният прокурор Сотир Цацаров и неговият заместник наредиха да ми образуват проверки първоначално в Апелативна прокуратура, след това във Върховна-касационна прокуратура, в последствие в Софийска-градска прокуратура. До момента всички ресурси се мобилизират в непрекъснати проверки за това какво съм искал да кажа и защо съм изразявал личното си мнение.\" Копия от материалите по проверките не му предоставяли, въпреки че ги е искал през съда. \"От време на време ми се показват някакви материали, че ще бъда наказан или ще ми бъде намалено трудовото възнаграждение. Очевидно от мен се иска да спра да говоря, но аз няма да спра, защото нещата са доста сериозни\", посочи Атанасов. Според негова информация вече почти не се внасяли в съда дела за крупни данъчни престъпления. \"Не става дума за стотина или хиляда лева, а за стоици хиляди и милиони - такива дела няма\", според Атанасов. Следователят коментира, че почти с кариерни бонуси. \"Иван Гешев стана ръководител на Специализираната прокуратура. Другият прокурор по делото - Стоянов, стана зам.-министър на правосъдието... Един от следователите - Нели Тодорва, стана шеф на следствения отдел на Специализираната прокуратура. Иван Иванов - другият следовател, който даваше многобройни интервюта с Иван Гешев, от шеф на столичното следствие със съпругата му бяха трансформирани в Специализираната прокуратура. Общо взето, цели семейства се пренесоха там - останали сме много малко хора в следствения отдел.\" Следователят Бойко Атанасов преди години пръв заговори публично за поръчки в прокуратурата. След като излязоха наяве записаните разговори между Владимира Янева и Румяна Ченалова за зависимостите сред най-високите нива в управлението на съдебната власт, следователят Атанасов в няколко интервюта разкри, че главният прокурор имал срещу неизвестен извършител\", които се държат на трупчета за да бъдат държани в зависимост политици. Група следователи начело с прокурора Гешев отидоха във Висшия съдебен съвет за да отрекат думите на Атанасов. Впоследствие повечето дела за корупция бяха прехвърлени в Специализираната прокуратура и съд. Бойко Атанасов беше и сред подслушваните незаконно магистрати, според справката на Националното бюро за контрол на СРС.", "date": "2018.02.05", "title": "Следовател е под натиск заради сигнал срещу прокурора Иван Гешев"}
{"url": "https://www.dnevnik.bg/bulgaria/2018/02/05/3124324_gen_kircho_kirov_poluchi_dvegodishna_uslovna_prisuda/", "text": "Бившият шеф на Националната разузнавателна служба ген. Кирчо Киров получи двегодишна условна присъда с 4-години изпитателен срок от Софийския градски съд за това, че е разгласил държавна тайна. Генералът е осъден да плати и 340 лв. разноски по делото. Решението на съда не е окончателно и подлежи на обжалване и протест. Процесът започна след интервю на Киров през 2014 г. в сутрешния блок на \"Нова телевизия\", в което той оповестил секретна информация за случая с арестувания с наркотици в Иран български шофьор Живко Русев. \"Смятам, че присъдата е несправедлива, и ще я обжалвам пред апелативния съд\", коментира Киров, цитиран от \"24 часа\". За по-високо наказание ще настоява и прокурорът по делото Димитър Франтишек. Преди дни Военният съд осъди Киров на  1 5 години затвор по друго дело за присвояване на 5.1 млн. лв. от разузнаването.   Обвинителният акт  по него беше внесен в началото на миналата година, малко след като  Върховният касационен съд (ВКС) върна  за ново разглеждане първото дело срещу Киров (отново във Военния съд - бел. ред.), по което на две инстанции той също чу осъдителна присъда. То е по сходно обвинение, но съдът го върна за ново разглеждане заради процесуални нарушения. Преди време, попитан от журналисти колко дела се водят срещу него, Киров изброи четири - тези две във Военния съд, това в Софийския градски съд и едно в Софийския районен. Делата срещу Киров са секретни.", "date": "2018.02.05", "title": "Ген. Кирчо Киров получи двегодишна условна присъда за разгласяване на държавна тайна"}
{"url": "https://www.dnevnik.bg/zelen/2018/02/05/3124365_protestna_akciia_prekusna_otkrivaneto_na_foruma_za/", "text": "Със скандирания \"Оставка\" и \"Нено е лъжец\" група протестиращи посрещна и изненада делегатите на европейския форум за екоиновации в София. Двудневното събитие, организирано от Европейската комисия, в което участва и министърът на околната среда и водите Нено Димов, се откри днес, а а кцент е темата за замърсяването на въздуха  и възможностите за справяне с проблема. Докато делегатите се регистрираха в \"София тех парк\", около 50 граждани се събраха пред сградата на протест в защита на  Националния парк \"Пирин\" . Активистите носеха огромен плакат на английски \"Корупция! Спасете Пирин\" и скандираха \"Нено Димов е позор! Оставка и затвор!\" Част от тях носеха за делегатите във форума по едно стъклено бурканче с чист въздух с посланието да не бъдат изсичани вековните гори в Пирин - източникът на чистия въздух в страната.  Макар на влизане участниците, министър Димов и други представители на управляващите да избегнаха демонстрацията и пряка среща с гражданите на входа, част от протестиращите успяха да влязат вътре и да издигнат лозунгите си точно по време на официалното откриване на събитието, в присъствието на 500 участници. Пред европейските делегати протестиращите заявиха на английски език, че България има уникална природа, че Пирин е световно наследство, но екоминистърът участва в схема за разрушаването му. Акцията изненада министър Нено Димов, който точно беше станал, за да произнесе приветствената си реч. Димов седна отново на мястото си на сцената, а водещият на събитието благодари за посланието на активистите и ги помоли да напуснат форума с думите, че участниците в него са се събрали да търсят решения, а не крайни позиции. След излизането на протестиращите от залата Нено Димов взе думата и за пореден път повтори, че всъщност много се радва на протестите и демонстрациите в момента, защото е живял във време на режим, в който не всеки е можел да изразява мнението си. \"Всъщност това е чудесно начало на един форум, в който да защитим демокрацията\", каза министърът и премина към темите на двудневния форум. Гражданският протест за Пирин продължи пред централния вход на сградата до ранния следобед, но без друга реакция от страна на делегатите и министъра.", "date": "2018.02.05", "title": "Протестна акция прекъсна откриването на форума за екоиновации в София"}
{"url": "https://www.dnevnik.bg/sviat/2018/02/05/3124360_holandiia_iztegli_poslanika_si_ot_turciia_zaradi_spora/", "text": "Холандското външно министерство обяви, че формално е изтеглило посланика си в Турция заради спора, който започна миналата пролет преди парламентарните избори в страната, предаде \"Ройтерс\". Хага също така няма да приеме назначаването на нов турски посланик в страната. Външното министерство обяснява, че е временно е спряло разговорите с Анкара за решаване на кризата. Холандският дипломат  няма право да влиза в Турция  от почти година. Напрежението между двете страни се задълбочи заради решението на кабинета в Хага  да не позволи влизането  на турски официални лица през март, които искаха да  агитират за референдума  за президентска република месец по-късно. Кампанията съвпадна с тази за парламентарния  вот в самата Холандия . Между политиците в двете столици започна словесна война, която продължи по-дълго от турска страна - президентът Реджеп Тайип Ердоган наричаше холандските политици  \"останки от нацисти\" , а активисти на управляващата Партия на справедливостта и развитието (ПСР) дори проведоха  акция с изстискани портокали , за да покажат гнева на Турция. Напрежението продължи и в  месеците след изборите и референдума  в двете държави. ", "date": "2018.02.05", "title": "Холандия изтегли посланика си от Турция заради спора от миналата година"}
{"url": "https://www.dnevnik.bg/bulgaria/2018/02/05/3124346_niama_kak_hizbula_da_bude_obvinena_po_deloto_sarafovo/", "text": "След публикации в израелски медии, че \"Хизбула\" не стои зад атентата в Сарафово, само защото името на организацията не е в обвинителния акт по делото, главният прокурор Сотир Цацаров каза, че прокуратурата повдига обвинения на конкретни лица. \"Това е навсякъде по света. Ние не обвиняваме организации, държави, движения, независимо от това дали те биха били квалифицирани като прогресивни или терористични. Извършителите са физически лица и такава е логиката на наказателното право. Всичко останало са въпроси на външна политика\", коментира случая той, цитиран от БНР. Според публикацията на в. \"Джерузалем пост\" от миналата седмица българската прокуратура е прикрила \"Хизбула\". В късния следобед на 18 юли 2012 г. избухна взрив, скрит в раница, в автобус с израелски туристи. Загинаха шестима души, сред които българският шофьор Мустафа Кьосов. 37 души бяха ранени. Подсъдими по делото са австралиецът Мелиад Фарах и канадският гражданин Хасан ел Хадж Хасан, които са помагали на загиналия атентатор Мохамед Хасан ел Хюсейни. Делото срещу тях се води задочно, тъй като прокуратурата не успя да ги открие. В едно от заседанията по делото пострадалите поискаха военното крило на ливанската шиитска групировка \"Хизбула\" да бъде конституирано като граждански ответник по делото. Съдебният състав обаче прие, че няма данни и доказателства за негова връзка с атентата. В началото на 2013 г. тогавашният вътрешен министър Цветан Цветанов обяви междинни резултати от разследването, които свързвали терористичния акт с  \"Хизбула\" . Повече четете  тук . След това и неговият наследник Цветлин Йовчев каза пред журналисти на възпоменателна церемония, че \"има ясни знаци, които казват, че \"Хизбула\" стои зад атентата в Бургас\". Пак през 2013 г. по време на дискусия за българско-израелските отношения по БНТ тогавашният български министър на външните работи Николай Младенов заяви, че правителството не би дало изявление за връзката на \"Хизбула\" с атентата в Бургас, ако не разполага със солидни доказателства за това, припомня в. \"Сега\". Доказателствата на българското разследване на атентата дори доведоха до това ЕС да  включи военното крило на \"Хизбула\" в черния си списък. ", "date": "2018.02.05", "title": "Няма как \"Хизбула\" да бъде обвинена по делото \"Сарафово\", обяви Цацаров"}
{"url": "https://www.dnevnik.bg/evropa/2018/02/05/3124375_london_izkljuchva_kakuvto_i_da_e_mitnicheski_sujuz_s/", "text": "Великобритания изключи възможността да остане в какъвто и да е митнически съюз с ЕС след Брекзит, заяви говорител на премиера Тереза Мей, цитиран от \"Ройтерс\". Членството в митническия съюз след излизането на Великобритания от ЕС ще попречи на Лондон да сключва търговски сделки с държави извън блока в бъдеще. \"Ключовият момент, както и премиерът каза много пъти, е, че ние трябва да имаме своя собствена независима търговска политика и да можем да сключваме търговски сделки с останалата част от света\", отбеляза говорителят пред репортери. \"Ние ще напуснем ЕС и митническия съюз и не е правителствена политика да бъдем членове на митническия съюз или на друга форма на митнически съюз\", подчерта той. По думите му официалната преговорна позиция е била обявена в документ, публикуван през август, който е дал две възможни опции, а именно – силно рационализирано митническо споразумение или ново митническо партньорство с ЕС. Говорителят уточни, че Великобритания все още разглежда двата варианта, но няма определен срок, за да реши кой от тях да избере. С наближаването на Брекзит през март 2019 г. партията на Мей е дълбоко разделена за това какви отношения трябва да изгради между най-големия търговски блок в света и шестата по големина световна икономика. Великобритания и ЕС ще проведат първите официални дискусии за бъдещите си отношения след Брекзит по-късно тази седмица. Главният преговарящ на ЕС Мишел Барние ще се срещне с министъра за Брекзит Дейвид Дейвис в Лондон в понеделник за пръв път, след като лидерите на ЕС  му дадоха мандат  да преговаря за преходния период след излизането на Великобритания. Мей ще проведе две срещи на кабинета в сряда и в четвъртък, на които ще се опита да изглади дълбоките разделения сред министрите й за това кой е най-добрият начин за напускане на ЕС.", "date": "2018.02.05", "title": "Лондон изключва какъвто и да е митнически съюз с ЕС след Брекзит"}
{"url": "https://www.dnevnik.bg/sviat/2018/02/05/3124383_moskva_naredi_na_pilotite_si_v_siriia_da_letiat/", "text": "Русия е наредила на бойните си самолети в Сирия да летят по-високо, за да не могат да бъдат сваляни от преносими ракети, съобщава днес руският в. \"Известия\", цитиран от \"Ройтерс\" и БТА.  Тази промяна идва, след като сирийски бунтовници в събота  свалиха руски изтребител Су-25  в провинция Идлиб и убиха пилота му на земята, след като той бе успял да катапултира. Две групировки, действащи в района, поеха отговорност за атаката часове след нея.  Цитирайки руското министерство на отбраната, \"Известия\" пише, че е било взето решение такива самолети занапред да летят над 5000 м, за да бъдат в безопасност. Такова правило е било в сила по-рано, но по някаква причина самолетите Су-25 през последните дни започнали да летят по-ниско.  Руските медии обявиха за герой пилота на сваления самолет - майор Роман Филипов, и съобщиха, че той ще получи посмъртно висока държавна награда. Те описват как бунтовниците открили огън по него след катапултирането, а веднага след като се приземил с парашута, той влязъл в схватка с тях с пистолета си, преди да бъде убит.  Съобщава се още, че сирийски, а вероятно и руски части със специално предназначение в момента действат в района на инцидента, опитвайки се да приберат тялото на пилота, а по фрагменти от ракетата, улучила самолета, се опитват да разберат кой я е доставил на бунтовниците.", "date": "2018.02.05", "title": "Москва нареди на пилотите си в Сирия да летят по-високо"}
{"url": "https://www.dnevnik.bg/bulgaria/2018/02/05/3124391_v_rusenski_sklad_sa_otkriti_1354_l_nelegalna_rakiia/", "text": "При проверка на складова база в русенския квартал \"Долапите\" митничари са открили 1354 литра нелегална ракия, съобщи агенция \"Митници\". Проверката в намиращата се в бивш стопански двор база е извършена на 31 януари. Открити са 13 бидона и туби, в които е била налята прозрачна течност с мирис на етилов алкохол. За стоката не са представени документи, удостоверяващи плащането, начисляването или обезпечаването на дължимия акциз, поради което алкохолната течност е иззета. Взети са проби за лабораторен анализ. На собственика на обекта ще бъде потърсена административнонаказателна отговорност. Предвид количеството на стоката и измереното алкохолно съдържание, приблизителният размер на санкцията за това нарушение възлиза на 14 300 лв. По време на проверката митническите служители са открили и голям самоделен казан за дестилиране на алкохол. Той обаче не е бил в работен режим.", "date": "2018.02.05", "title": "В русенски склад са открити 1354 л нелегална ракия"}
{"url": "https://www.dnevnik.bg/photos/snimka_na_denia/2018/02/05/3124234_snimka_na_denia_selfi_v_kosmosa/", "text": "Космонавтът на американската космическа агенция НАСА Марк Ванде Хей си направи селфи по време на първата си за годината разходка в космоса. Той се е снимал, докато ремонтирал един от външните роботи на Международната космическа станция, като е прекарал близо 7 часа и половина в откритото пространство.", "date": "2018.02.05", "title": "Снимка на деня: Селфи в космоса"}
{"url": "https://www.dnevnik.bg/bulgaria/2018/02/05/3124397_radan_kunev_napisa_distopichno-kriminalen_i/", "text": "Заместник-председателят на ДСБ Радан Кънев съобщи във фейсбук профила си, че написал роман със заглавие 1 APRIL 2034. В унисон със заглавието премиерата на книгата ще е на 1 април. От публикацията на Кънев се разбира, че книгата е факт след \"около 15 години след първите редове\", след пет години писане и повече от \"6 месеца ожесточена редакция\" със съдействието на писателя Радослав Парушев и Ивайло Цветков (Нойзи). Според определението на самия автор книгата е \"дистопично-криминален, абсурдно-нефутуристичен и със сигурност (надявам се, чаровно) недодялан роман\". История е \"за отвличания, убийства, сгради, хора и прасета, (кой знае защо) една покривка, един всевластен кмет от мощната ПСП и един всемогъщ агент на С.О.Д.Д.О.М.\". От фейсбук страницата на книгата на Кънев се разбира, че е \"криминален роман за бъдещето, дори за близкото бъдеще\", но не е фантастична новела. \"В него няма нищо нереално, той просто не се гради на съмнителното предположение, че в бъдещето ще настъпят такива забележителни промени, че да си струва да се пише именно за тях\", пише в страницата. Става ясно и какво не е романът - \"не е разказ за любов, а дори не е и разказ за секс\". Ето и откъс от бъдещата книга: \"... В началото на третата година от безоблачния си зрял живот, на втори февруари 2018 г., младият предприемач получи препратено от майка си писмо, в което Старокалендарната, но Новозаветна православна архиепископия на САЩ (крило българска диаспора) искрено му благодареше за дарението на 100 (сто) акции от компанията \"OverseasSoftwareDevelopmentProjects – Delaware\" L.L.C. (ктиторска грамота приложена) на стойност USD 245 000 (фактура за агентски услуги в размер на 10% от сделката приложена). През внезапна и суха, някак боцкаща мъгла в очите, той продължи да чете: \"Дарените средства ще бъдат оползотворени, съгласно волята на дарителя, за издигането на Старокалендарен, но Новозаветен православен храм в гр. Е., област Ямбол, България (снимка на градежа – четири бетонни колони, от тях две леко криви – приложена), моля изпратете снимка ктиторски портрет при желание изпратете снимка на адрес Подпис: Отец Лаврентий, епископ на щата Делауеър, иконом на храма \"Св. Николай Чудотворец\", гр. Е.\" Пощенското клеймо на писмото беше, кой знае защо, от Канкун, Мексико. По това време отец Лаврентий вече осма година беше разбрал, че Историческият компромис прави пограничните български градчета едно от най-доходните места в света, ако си регистриран православен свещеник, който не вярва в Бог. ...\"", "date": "2018.02.05", "title": "Радан Кънев написа \"дистопично-криминален и абсурдно-нефутуристичен\" роман"}
{"url": "https://www.dnevnik.bg/biznes/2018/02/05/3124398_agenciiata_po_zaetostta_pusna_onlain_anketa_kakvi/", "text": "Агенцията по заетостта събира информация от работодателите за това от какви работници имат нужда, как смятат да ги подбират и обучават. Анкетата е достъпна онлайн в сайта на агенцията. Въпросите са свързани с търсеното професионално направление или област на висшето и средното образование, с конкретни професии от утвърдения от МОН Списък на професиите за професионално образование и обучение /СППОО/, както и с търсенето на кадри без специална квалификация.", "date": "2018.02.05", "title": "Агенцията по заетостта пусна онлайн анкета какви кадри търсят работодателите"}
{"url": "https://www.dnevnik.bg/biznes/2018/02/05/3124425_rabotodatelski_sujuzi_poiskaha_ministurut_na/", "text": "Три от петте национално представителни организации на работодателите настояват министърът на енергетиката Теменужка Петкова да подаде оставка заради поскъпването на електроенергията на пазара на едро. Поводът е, че в телевизионно интервю министърът е заявила, че държавата не може да влияе на цената на тока на енергийната борса. \"Заради неистините и манипулациите, заради неспособността й да се справи с проблемите в сектор \"Енергетика\" и, най-вече, заради изоставените реформи, настояваме за оставката на Теменужка Петкова\", се казва в съвместно изявление на Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ). Според бизнес съюзите Петкова или заблуждава целенасочено обществото, или й липсва професионализъм. \"На 2 февруари 2018 г., министър Петкова си позволи в ефира на Българската национална телевизия да изрече серия от неистини, което говори или за целенасочено заблуждаване на общественото мнение, или за липса на професионализъм. В интервюто си пред БНТ министър Петкова говори за \"свободен\" пазар на електроенергия, върху който държавата не можела да влияе, удобно пропускайки факта, че на същия този \"свободен\" пазар на практика участват само две дружества, собственост на държавата, чрез борса, също собственост на държавата\", пишат работодателските организации. В писмото се заявява, че трите организации представляват над 80% от българският бизнес и \"категорично не приемат подобно нагло поведение от представител на изпълнителната власт\". В него се напомня, че работодателите вече сезираха Комисията за защита на конкуренцията във връзка с цените на електроенергията. Те подготвят мащабен протест срещу поскъпването на тока на 28 февруари от 11 часа. Под искането за оставка на Петкова не са се подписали Българската търговско-промишлена палата и Съюзът за стопанска инициатива.", "date": "2018.02.05", "title": "Работодателски съюзи поискаха министърът на енергетиката да подаде оставка"}
{"url": "https://www.dnevnik.bg/sport/2018/02/05/3124356_rusiia_osudi_deistviiata_na_mok_sreshtu_sportistite_s/", "text": "Русия осъди действията на Международния олимпийски комитет (МОК) срещу спортистите ѝ с отменени доживотни наказания. По-рано през деня  МОК обави, че няма да допусне в Пьонгчанг никой от руските състезатели, чиито санкции бяха свалени  от Спортния арбитражен съд (КАС). Съдът отмени доживотните наказания на 28 от 42-ма руски спортисти  заради липсата на достатъчно доказателства срещу тях. \"Вярваме, че решението на съда в Лозана трябва да изчисти имената на нашите спортисти от всички подозрения. Уверени сме, че решението на КАС още веднъж доказа, че такива допинг обвинения са неоснователни\", заяви Дмитрий Песков, говорител на президента Владимир Путин.  МОК и Световната антидопингова агенция (WADA)  реагираха критично  срещу решението на съда в Лозана. Международният олимпийски комитет обяви, че членовете на комисията, разгледала  молбата на 15 спортисти и треньори за участие в игрите , единодушно \"са препоръчали на МОК да не изпраща покана\". Песков добави, че Русия ще продължи да работи с МОК на \"експертно ниво\". Преговорите между двете страни ще бъдат в посока към защита на интересите на руските спортисти и сигурността по участието им в Пьонгчанг.", "date": "2018.02.05", "title": "Русия осъди действията на МОК срещу спортистите ѝ с отменени доживотни наказания"}
{"url": "https://www.dnevnik.bg/evropa/2018/02/05/3124436_holandcite_sa_razdeleni_dali_da_otmeniat_zakona_za/", "text": "Опитите на една от управляващите партии в Холандия да отмени закон, според който обидите към крал Вилем-Александър са престъпление, наказвано с до пет години затвор, разделиха коалиционното правителство, предаде \"Гардиън\". Холандия е една от малкото европейски страни, запазили закона за lèse-majesté (от латинското laesa maiestatis), което означава \"обида към Негово величество\". Холандската Камара на представителите ще обсъди въпроса тази седмица, но в управляващата коалиция вече изплуваха различия. Докато Зелените, социалистите и Работническата партия подкрепят инициативата на либералите в партия D66, консервативните партии в правителството (Християндемократически призив CDA и \"Християнски съюз\") са против. Депутат от CDA коментира: \"Говорим за краля, нашият крал, който не може да се защитава в обществения дебат.\" Според предложението на D66 Вилем-Александър ще продължи да бъде защитаван от закони срещу реч на омразата или такава, подбуждаща дискриминация. Народната партия за свобода и демокрация (VVD), водена от премира Марк Руте, заяви, че няма да подкрепи закон, който би принудил краля да подава официална жалба, за да получи правосъдие. Според неин депутат не е редно кралят \"да отива в полицията с колелото си, за да свидетелства\". Преди две години 44-годишен мъж бе осъден на 30 дена затвор за това, че е обидил монарха във \"Фейсбук\", наричайки го убиец, крадец и насилник. Той подправил изображения на онлайн екзекуции, включващи лицето на краля на мястото на тези на истинските жертви.", "date": "2018.02.05", "title": "Холандците са разделени дали да отменят закона за обида срещу краля"}
{"url": "https://www.dnevnik.bg/politika/2018/02/05/3124437_jenite_v_pes_sa_razocharovani_che_za_istanbulskata/", "text": "Партията на европейските социалисти (ПЕС) и ПЕС-Жени са дълбоко разочаровани от позицията на БСП по т.нар Истанбулска конвенция. Това обяви в отговор на въпроси на \"Дневник\" председателят на ПЕС-Жени Зита Гурмай.  \"Тревожно е, че БСП беше подведена от изкривените интерпретации по темата, инициирани от популистите и националистите в България, вместо да бъде най-силната им опозиция и да се бори за равни права, равно заплащане и защита на жертвите на насилие\", обясни Гурмай. Председателят на ПЕС-Жени потвърди пред \"Дневник\", че веднага е изпратила писмо до партийния лидер Корнелия Нинова, тъй като е била изненадана от решението на БСП да не подкрепи ратификацията на Истанбулската конвенция. \"Почти веднага изпратих писмо до Корнелия, изразявайки дълбокото си съжаление за това решение, особено като се има предвид, че през миналото лято Женската организация в БСП проведе кампания за предотвратяване на насилието срещу жени. Трудно ни е да разберем сегашната позиция на БСП. Ние сме готови да предоставим ръка за работа с БСП и организациите на гражданското общество в България, така че ратификацията на конвенцията да бъде успешна\", обясни още Гурмай. Тя каза, че ПЕС е сред първите организации, призовали за подкрепа на Истанбулската конвенция, тъй като тя ясно цели превенция на всички форми на насилие над жени. В петък  президентът на ПЕС и бивш лидер на БСП Сергей Станишев призова \"Позитано\" 20  да преосмисли позицията си за Истанбулската конвенция. Днес в. \"Земя\" публикува коментар на проф. Светлана Шаренкова, в който се пита на кого служат Станишев и ПЕС, като подкрепят Истанбулската конвенция, която \"регулира джендъра и отваря вратата за гей бракове\". Според Шаренкова Станишев се самоизолира от редиците на БСП, която служела на народа си. ", "date": "2018.02.05", "title": "Жените в ПЕС са разочаровани, че за Истанбулската конвенция БСП е подведена от интерпретациите на популисти"}
{"url": "https://www.dnevnik.bg/biznes/2018/02/05/3124451_prouchvane_opisa_redovniia_posetitel_v_mola/", "text": "Редовните посетители в моловете го правят от интерес към последните модни тенденции, готови са да дават повече пари за спортни аксесоари и козметика, харесват дегустациите и промоциите. Извън мола тези хора прекарват свободното си време главно в интернет или пред телевизора, а разходките и четенето на книги са на трето и четвърто място в приоритетите им. Това показват резултатите от проучване на нагласите към модерните търговски центрове, направено в края на 2017 г. от Colliers и Gfk. То обобщава мнението на 700 посетители, 72-ма търговци и 20 собственици. Провеждането на проучването за втори път дава възможност за извеждане на тенденции в поведението и нагласите на купувачите.  Спрямо предишното изследване от края на 2015 г. интересът към последните модни тенденции се засилва, докато гледането на телевизия като основно занимание в свободното време отстъпва на интернет. Анкетираните са казали, че посещават мол средно веднъж в седмицата, а на кино ходят приблизително два пъти в месеца. Посетителите оценяват удобното местоположение, наличието на кино, лесната ориентация във вътрешността на мола, както и приятната атмосфера. От ключово значение за потребителите е и любезността на персонала в магазините. ", "date": "2018.02.05", "title": "Проучване описа редовния посетител в мола"}
{"url": "https://www.dnevnik.bg/biznes/2018/02/05/3124457_turoperatori_sa_zalicheni_ot_registura_ne_si_poluchili/", "text": "Министерството на туризма заличи 18 дружества, регистрирани като туроператори и туристически агенти от Националния туристически регистър (НТР). Причината е, че техни представители не са получили оригиналите на удостоверенията за дейност, които министерството им е издало, в двумесечен срок, каквото е изискването на Закона за туризма. Ако удостоверението не е получено, дружеството няма право да извършва туроператорска и/или турагентска дейност. Със заличаването на регистрацията се преустановява и действието на удостоверението, уточнява пресцентърът на министерството.", "date": "2018.02.05", "title": "Туроператори са заличени от регистъра, не си получили разрешителните в срок"}
{"url": "https://www.dnevnik.bg/sviat/2018/02/05/3124466_kandidat-studentite_ot_es_vuv_velikobritaniia_se/", "text": "Европейците, които се стремят към висше образование във Великобритания, бързат  да изпреварят Брекзит  – така в. \"Гардиън\" тълкува увеличението на броя молби за прием в британските университети тази година. Броят на кандидатстващите от чужбина за пръв път е надминал 100 000, като 43 500 от тях са от ЕС – увеличение с 3% в сравнение с 2017 г. и вторият най-висок брой в историята. \"Парадоксално е, но Брекзит привлече вниманието на хората към силата на британските университети, казва Шон Ханд от Университета в Уоруик. Европейските студенти оценят факта, че университетите като Уоруик, които имат силни международни връзки в изследванията и преподаването, ще бъдат сред местата с най-доброто образование.\" За Антъни Смит от University College London (UCL) числата показват, че студентите от ЕС и извън него \"продължават да търсят първокласното висше образование на Великобритания и това вещае добро бъдеще след Брекзит\". Обещанието да се ограничи имиграцията на граждани на ЕС във Великобритания бе сред основните акценти в кампанията за Брекзит. Макар резултатът от референдума да намали притока на хора,  броят на българските и румънските работници в страната  се увеличи с 1/4 между юни 2016 и 2017 г.", "date": "2018.02.05", "title": "Кандидат-студентите от ЕС във Великобритания се увеличиха преди Брекзит"}
{"url": "https://www.dnevnik.bg/sport/2018/02/05/3124327_ot_misulta_za_otkazvane_do_1_v_superboul_trudniiat_put/", "text": "Две години след като обмисляше да сложи край на своята кариера, Ник Фолс е на върха на славата. Куотърбекът на \"Филаделфия ийгълс\" изведе своя отбор до историческа  титла след епичен сблъсък с \"Ню Ингланд пейтриътс\" . След края на двубоя той напълно заслужено получи наградата за най-полезен играч в Супербоул LII. Фолс стана едва третият куотърбек в историята, който започва като титуляр и печели \"Супербоул\", след като е стартирал в три или по-малко мача през редовния сезон. 28-годишният играч беше върнат във \"Филаделфия\" с идеята да бъде резерва. Една контузия обаче му отвори вратата към славата и той сграбчи шанса си с две ръце. \"Никога не знаеш какво ще се случи, когато отиваш на Супербоул. Не съм бил тук преди, така че ги имаше нормалните нерви, имаше пеперуди в стомаха. Няма по-голям мач, в който можеш да участваш. Но аз се чувствах добре и бях спокоен\", каза Фолс след мача. Спокойствието и увереността беше това, с което куотърбекът впечатли от първата до последната минута на най-значимата среща в кариерата си. Той изигра страхотен мач, като направи 26 успешни паса за 353 ярда от общо 33 опита и записа четири тъчдауна на сметката си. Супергероят на Супербоул Фолс стана първият играч в историята на Супербоул, който прави пас за тъчдаун и хващане за тъчдаун. Неговите най-добри отигравания дойдоха в решаващи моменти и бяха ключът към успеха за \"Филаделфия\". В първата четвърт той направи 35-ярдов пас за Алшън Джефри, чийто тъчдаун даде аванс от 9:3 на \"орлите\". В края на втората част Фолс сам отбеляза тъчдаун след подаване на Трей Бъртън, което отвори разлика от десет точки на почивката - 22:12. В третата четвърт Фолс направи изключителен тъчдаун пас за Кори Клемънт, след който авансът от десет точки на \"Филаделфия\" беше възстановен при 29:19. Две минути и половина преди края куотърбекът на \"орлите\" реши двубоя с поредица страхотни подавания, довели до победния тъчдаун на Зак Ертц. \"Не мислех за резултата на таблото, нито за оставащото време. Просто отигравах топката. Мисля, че понякога толкова много се притесняваме за тези неща, че те започват да човъркат в мозъка ни. Не исках да променям нагласата си. Просто се опитвах да играя\", каза героят на Супербоул LII. На прага на отказване Фолс е избран от \"Филаделфия\" в драфта през 2012 г., като на него се възлагат надежди да стане основен куотърбек на отбора в бъдеще. Неубедителният му новобрански сезон обаче го превръща в резерва на Майкъл Викс. Контузия на Викс дава втори шанс на Фолс. Този път куотърбекът се възползва и изиграва ключова роля за достигането на отбора до плейофите след тригодишно прекъсване. В крайна сметка обаче ръководството на \"Филаделфия\" решава да сложи край на експеримента с Фолс и през 2015 г. го трансферира в \"Сейнт Луис рамс\". Следват тежки времена за куотърбека, който започва сериозно да мисли за отказване от спорта. И през следващия сезон нещата не вървят добре за Фолс. През лятото на 2016 г. той подписва с \"Канзас сити чийфс\", където почти през цялото време (с изключение на един мач) е резерва на Алекс Смит. През февруари миналата година клубът се отказа от опцията да удължи контракта му с още една година и така той стана свободен агент. \"Имаше период, в който наистина мислех дали да не окача шпайковете. Казах си, че като хора ние винаги трябва да се справяме с трудностите. Беше момент от живота ми, в който много мислех по този въпрос. Благодарен съм, че взех решение да се върна и да продължа да играя\", заяви Фолс. От резервната скамейка до върха  На 13 март 2017 г. Фолс се завръща във \"Филаделфия\" с договор за две години, като идеята на отбора е той да бъде резерва на Карсън Венц. В 14-ия кръг на редовния сезон Венц получава тежка контузия - скъсани кръстни връзки на коляното. Фолс довършва мача с \"Лос Анджелис рамс\", като записва шест успешни паса за 42 ярда от десет опита. \"Филаделфия\" печели с 43:35 и завоюва първата си титла в източната дивизия от 2012 г. След срещата старши треньорът на \"орлите\" Дъг Педерсън обявява, че Фолс ще бъде титулярният куотърбек до края на сезона. Следват впечатляващи изяви на Фолс, които водят до първа победа за \"Филаделфия\" в плейофите от девет сезона насам, първа титла в Националната конференция от 2005 г. и първи триумф в Супербоул при третата поява на \"орлите\" в мача за трофея \"Винс Ломбарди\" след 1980 и 2005 г. \"Влизайки в този мач, идеята ми беше да дам свободата на Ник да бъде агресивен и да му позволя да използва своите плеймейкърски умения. Напълно вярвахме в неговите способности да направи тези отигравания\", каза Педерсън след детронирането на \"Пейтриътс\". \"Това беше мач, в който чувствах, че който има последното владение на топката, ще спечели. В края знаехме, че трябва да търсим тъчдаун. Точен шут нямаше да е достатъчен - не и срещу Брейди, не и срещу \"Пейтриътс\". Трябваше да продължим да бъдем агресивни. Ник направи някои наистина невероятни хвърляния\", допълни треньорът на \"Филаделфия\".", "date": "2018.02.05", "title": "От мисълта за отказване до №1 в Супербоул: Трудният път на Ник Фолс към върха"}
{"url": "https://www.dnevnik.bg/evropa/2018/02/05/3124470_socialdemokratite_ne_sa_suglasni_shulc_da_poluchi_post/", "text": "В германската Социалдемократическа партия се засилват съмненията дали сегашният й председател Мартин Шулц трябва да бъде министър в новия кабинет, ако бъде постигната сделка за \"голяма коалиция\" с консервативния блок на канцлера Ангела Меркел, заявиха пожелали анонимност източници, цитирани от ДПА. Шулц поведе партията си към изключително лошия й изборен резултат (20.5%) на парламентарния вот през септември. Подкрепата за социалдемократите след това продължи да пада и достигна между 18 и 19 процента. Усложняващо обстоятелство е фактът, че Шулц, който бе съперник на Меркел за канцлерския пост, заяви веднага след изборите, че  социалдемократите няма да се присъединяват  към трета голяма коалиция с Християндемократическия съюз и Християнсоциалния съюз, нито пък той ще влезе в кабинета. \"(Нека бъда) много ясен. Няма да се присъединя към правителство, оглавявано от Ангела Меркел\", каза той тогава. Социалдемократите се включиха в коалиционните преговори, след като първият опит на канцлера да състави съюз със Зелените и Свободните демократи  се провали . Евентуалното присъединяване на Шулц към нов кабинет на Меркел като министър или вицеканцлер на дали ще бъде прието добре от някои хора в партията му. Партийни лидери не искат да заявят официално, че са против това Шулц да има роля в бъдещия кабинет и вместо това коментират, че той трябва да се концентрира върху подобряването на имиджа на социалдемократите след серията лоши изборни резултати. Дорис Шрьодер-Кьопф, депутат в местния парламент в Долна Саксония и бивша съпруга на някогашния канцлер Герхард Шрьодер, отбеляза, че партията трябва да се фокусира върху процеса на обновяване. Лидерът ще играе голяма роля в този процес, което може да е несъвместимо с графика на един министър в кабинета, коментира тя. Преговорите за съставяне на коалиция продължават. Което и да е коалиционно споразумение, постигнато от лидерите, ще трябва да бъде гласувано от всички приблизително 450 000 членове на Социалдемократическата партия. Ръководителят на младежкото й крило  Кевин Кюнерт  е сред онези, които разпалено се обявяваха срещу влизането в нова водена от Меркел коалиция.", "date": "2018.02.05", "title": "Социалдемократите не са съгласни Шулц да получи пост в кабинета на Меркел"}
{"url": "https://www.dnevnik.bg/video/novinite_na_bnt/2018/02/05/3124478_video_drugite_novini/", "text": "\"Полетът на ангела\" във Венеция", "date": "2018.02.05", "title": "Видео: Другите новини"}
{"url": "https://www.dnevnik.bg/bulgaria/2018/02/05/3124513_prosvetnoto_ministerstvo_planira_promeni_v/", "text": "Предстоят промени в акредитацията и управлението на университетите. Това каза в интервю за \"Дневник\" министърът на образованието и науката Красимир Вълчев. Предстои мерките да бъдат обсъдени със Съвета на ректорите. \"Факт е, че в момента акредитационната оценка не ни казва в достатъчна степен кое висше училище предоставя по-качествено обучение от друго. Акредитацията трябва да оценява не само дали са налични вътрешните системи и процедури, от които зависи качеството на обучението, а и доколко те работят ефективно. По отношение на управлението на висшите училища трябва да намерим баланса между автономия, от една страна, и отговорност и отчетност, от друга\", заяви министър Вълчев.", "date": "2018.02.05", "title": "Просветното министерство планира промени в акредитацията и управлението на университетите"}
{"url": "https://www.dnevnik.bg/sviat/2018/02/05/3124519_iran_nastoia_turciia_da_spre_operaciiata_v_siriia/", "text": "Иранското външно министерство поиска от Турция да прекрати операция \"Маслинова клонка\", която води от миналия месец срещу кюрдски милиции в Северна Сирия, предаде \"Ройтерс\". Според говорителя на институцията Бахрам Касеми с действията си в района на Африн в северозападната част на страната силите на Анкара нарушават суверенитета на Сирия и само ще повишат напрежението в страната на фона на продължаващата седем години война. \"Турция трябва да уважава суверенитета и териториалната цялост\" на Сирия, каза още Касеми, цитиран от иранската държавна новинарска агенция ИРНА. \"Турските действия може да създадат несигурност, нестабилност и тероризъм в Сирия\", добави той. Според него решенията на кризата трябва да се търсят като част от диалога в казахстанската столица Астана, свиквани периодично от Турция, Иран и Сирия през последната година. Трите държави са  и \"гаранти\"  за създаването на т.нар. деескалационни зони в няколко части на Сирия. Такава зона трябва да се установи и в Идлиб - единствената провинция, където значителна територия е под контрола на антиправителствени бунтовници и в която сирийските сили започнаха офанзива в края на миналата година. Африн е разположен северно от провинция Идлиб, на границата с която вече има територии под контрола на  подкрепяната от Турция  Сирийска свободна армия. Действията на ССА в Африн са насочени срещу кюрдските Сили за защита на народа (YPG), които Анкара  възприема като терористи . Още   експерти допуснаха, че тя се осъществява със съгласието на другия \"гарант\" - Русия - но и че тя има ограничен мандат, в който Москва, помогнала на режима в Дамаск да отвоюва голяма част от сирийската територия от джихадисти, би позволила военната интервенция да се осъществи. Миналата седмица и самото сирийско правителство определи действията на Анкара като въоръжена \"агресия\", на която Дамаск ще отговори. Турция настоява, че операцията не е инвазия, а   от терористи и начин 3.5 милиона   да се завърнат по домовете си.", "date": "2018.02.05", "title": "Иран настоя Турция да спре операцията в Сирия"}
{"url": "https://www.dnevnik.bg/biznes/2018/02/05/3124529_energiinata_borsa_shte_predstavi_platformata_v_ramkite/", "text": "Българската независима енергийна борса\" ЕАД ще представи утре търговската платформа \"В рамките на деня\" ", "date": "2018.02.05", "title": "Енергийната борса ще представи платформата \"В рамките на деня\""}
{"url": "https://www.dnevnik.bg/sport/2018/02/05/3124522_prisudata_na_bivshiia_lekar_na_otbora_po_gimnastika_na/", "text": "Дългогодишният лекар на американския отбор по гимнастика Лари Насар получи още една присъда за сексуален тормоз и насилие над млади състезателки. В понеделник федералният съд в Мичиган прибави от 40 до 125 години затвор към  присъдата му от миналия месец, която е 175 години . Насар е признат за виновен в повече от 200 случая на сексуален тормоз. Според прокурорите броят на жертвите му, докато е бил лекар на националния отбор по гимнастика, е 265. Насар вече излежава една присъда от  60 години затвор заради детска порнография , наложена му през лятото на 2017 г. Така 54-годишният мъж натрупа до 360 години затвор от трите си присъди. Рейчъл Денхоландър беше първата гимнастичка, която публично обвини Насар в сексуален тормоз. Впоследствие към нея  се присъединиха голямата звезда на американския отбор Симон Байлс , както и много от останалите водещи състезателки, включително Габи Дъглас, Макайла Мароуни и Али Райсман. Скандалът с Насар  доведе до оставките на цялото ръководство на федерацията по гимнастика на САЩ. В страната започнаха отделни разследвания на департамента по образованието и на Американския сенат. Целта им е да се установи дали проблемът в гимнастиката е бил подценен, тъй като срещу Насар е имало доста жалби за сексуален тормоз, както и да се проверят твърдения за сексуално насилие в други спортове, сред които плуване и таекуондо.", "date": "2018.02.05", "title": "Присъдата на бившия лекар на отбора по гимнастика на САЩ достигна 360 години затвор"}
{"url": "https://www.dnevnik.bg/politika/2018/02/05/3124506_kastingut_za_politici_produlji_nad_20_chasa_na_finala/", "text": "Три дни, по 10-15 минути на човек - общо над 20 часа. Така премина своеобразният  кастинг за политици,  обявен от телевизионния водещ Слави Трифонов още през септември. Общо 3777 души бяха изразили желание да се включат. Как от тях са избрани тези, с които се проведе събеседването от петък до неделя, какво ще последва и какви са следващите стъпки на Трифонов остават въпроси без отговор. \"Не се занимавам с това. Нямам представа. Това, което знам, е, че когато г-н Трифонов иска да съобщи нещо, ще подаде информацията\", заяви за \"Дневник\", пиарът на предаването Даниела Манева, която изпращаше всички съобщения за кастинга. От тях също не ставаше известно какво предстои след тридневното събеседване. Кастингът приличаше на риалити формат. Специфичното беше, че в \"политическото жури\" не бяха сценаристите на Трифонов, а учени. Той ги представи като \"хора с изключителни качества, които живеят в чужбина, но продължават да милеят за това, което се случва у нас\" - Атанас Раденски, професор от университет в Ориндж каунти, Йордан Бъчваров, биолог, мениджър на лаборатория в САЩ, и Иван Нинов, генерален мениджър в университет в Доха, Катар. Пред журито застанаха хора от 20- до 70-годишни, с разнообразни професии - бизнесмени, адвокати, военни, икономисти, ИТ специалисти, лекари, дори и оператор на ядрен блок в АЕЦ \"Козлодуй\", написа \"Сега\". Те трябваше да говорят по три теми - образование, здравеопазване и правосъдие. Според вестника Трифонов показал особен афинитет към военните и \"технократите\". Румен Попов, който е бивш военен разузнавач и бивш аташе в Анкара и Техеран, накарал водещия да слуша мълчаливо, обратно на навиците си, близо половин час, докато обяснявал, че при липса на армия България трябва да сключи договори за военно сътрудничество с други държави. Капитанът от НСО Светлин Стоянов описал шуробаджанашки практики в службата, която се била превърнала в хранилка на политическите партии. Виктор Янев, избран за полицай на годината през 2008 г., след като спасява момиче от самоубийство, се оплакал от съдебната система. \"Хващали сме хора по десет пъти, които след месец пак са на улицата. Ако получават ефективно наказание, нещата ще стоят много по-добре\", заявил той. В съдебната система се прицелили и всички юристи. 26-годишният Александър Рашев се усъмнил, че единствената цел на съдебната реформа е да се уреди разпределението на позициите в съдебните органи. Искра Костадинова настояла за отпадане на несменяемостта на магистратите, която придобиват след 5 години стаж. Не липсвали и действащи политици - общински съветник от Видин, неуспял независим кандидат-депутат. Лидерът на неизвестната партия \"Движение демократично действие\" Стефан Иванов дори предложил на Трифонов да си партнират в политиката. \"В момента смисълът на това е различен. Целта е личности, а не групи от хора, които са се организирали вече с политическа регистрация\", отговорил му водещият. И след като кандидатът си тръгнал, той порицал екипа си: \"Защо ми пускате човек от политическа партия?\"", "date": "2018.02.05", "title": "Кастингът за политици продължи над 20 часа, на финала не се разбра какво ще следва"}
{"url": "https://www.dnevnik.bg/zelen/2018/02/05/3124552_ot_sledvashtata_zima_na_pazara_niama_da_se_predlagat/", "text": "През март ще бъдат приети нови наредби, свързани с мерките срещу мръсния въздух в страната. Решаването на проблема с мръсния въздух няма да изисква законодателни промени. Това обяви министърът на околната среда Нено Димов на форум за екоиновации, който се провежда в \"София тех парк\".  От следващата зима на пазара няма да бъдат допускани за продажба горива за отопление, които са с лошо качество, гласи една от тези мерки, на които акцентира Димов пред журналисти по време на събитието. Социалните помощи под формата на въглища за битово отопление обаче няма да бъдат спрени, допълни Димов с обяснението, че ако на пазара няма въглища с лошо качество, няма как бедните да си ги купят.  Отговорните институции няма да търсят законови промени, с които да засилят контрола срещу нерегламентирано горене на гуми и пластмаса в частни домове. Това сe разбра от думите на министър Димов, който прехвърли отговорността за справянето с \"проблема с горенето в гетата\" към общините и напомни, че те са тези, които правят проверките в частни домове. \"Няма как да влезем в домовете на хората, затова насочваме усилията си към контрол на изхода на тези нерегламентирани горива (автосервизите).\" По думите му ефектът ще бъде много по-голям, ако се справят с горивата, които се предлагат на пазара, макар и да отнеме по-дълго време. И в приветствената си реч пред участниците във форума Димов също отбеляза, че според него много е трудно да се контролира кой какво гори в собствения си дом. \"За да се справим с това предизвикателство, освен институционални мерки имаме нужда от обществена подкрепа и промяна на съзнанието. Мерките трябва да са насочени към регламентиране и контрол на съдържанието на горивата и към висок качествен стандарт на използваните горивни инсталации. Разчитаме на екоиновациите за спешните решения и на тези днешни проблеми, но и за стратегическата цел за изцяло чисто отопление на бъдещето\", каза министърът на околната среда. В същото време тази вечер граждани от кварталите \"Красна поляна\" и \"Красно село\" протестират пред общината именно заради липсата на действия от страна на отговорните институции срещи масовото горене на непозволени субстанции като пластмаса, гуми и дрехи втора употреба в техните квартали.  \"Европейската комисия настоява държавите членки с наднормено мръсен въздух да изпълнят спешни мерки, а не да гласуват нови планове и стратегии\", заяви пред журналисти Даниел Креспо, директор на Генералната дирекция по околна среда на ЕК. Той напомни и  заявката на еврокомисаря по околна среда Кармену Вела  от миналата седмица пред държавите, които не спазват европейските директиви за качество на въздуха, че ЕК очаква конкретни решения на проблема.  Във видео обръщение към участниците еврокомисарят по околна среда, морско дело и рибарство Кармену Вела каза: \"Където и да живеете, почти е сигурно, че замърсяването на въздуха е проблем. Това не е проблем за България или Европа, това е глобален проблем. Всяка година в Европа умират 400 000 души заради лошото качество на въздуха. Трябва всички заедно да работим на всички нива, за да осигурим по-чист въздух на гражданите.\"", "date": "2018.02.05", "title": "От следващата зима на пазара няма да се предлагат горива с лошо качество"}
{"url": "https://www.dnevnik.bg/biznes/2018/02/05/3124655_tvurde_e_rano_za_spirane_na_parichnite_stimuli_za/", "text": "Твърде е рано да се обявява победа над слабата инфлация, заяви днес президентът на Европейската централна банка (ЕЦБ) Марио Драги, цитиран от Асошиейтед прес и БТА Думите му са сигнал, че въпреки засилващата се европейска икономика е твърде рано за определяне на конкретна крайна дата за спиране на програмата на институцията за парично стимулиране на растежа. В изявлението си, подготвено за сесията на Европейския парламент в Страсбург, Драги призовава за \"търпение и настойчивост\" в подхода към паричната политика.  По думите му продължаващият икономически растеж означава, че инфлацията в крайна сметка ще се вдигне до желаното от ЕЦБ ниво от малко под 2 на сто. В момента показателят е 1,3 на сто годишно.  Драги не даде сигнал за промяна в намерението на институцията да изкупува облигации за 30 млрд. евро месечно поне до септември. Чрез тези операции в икономиката се вливат новоотпечатани пари, отбелязва АП.", "date": "2018.02.05", "title": "Твърде е рано за спиране на паричните стимули за икономиката, според шефа на ЕЦБ"}
{"url": "https://www.dnevnik.bg/bulgaria/2018/02/05/3124663_sudut_otstrani_ot_dlujnost_kmeta_na_septemvri/", "text": "Специализираният наказателен съд отстрани от длъжност кмета на Септември Марин Рачев, съобщи агенция \"Фокус\". Решението е взето след няколко часово заседание. Заедно с кмета отстранен е и Станой Милов, служител на Община Септември. Мярката може да бъде обжалвана. Докато течеше заседанието пред сградата на Специализирания съд жители на Септември демонстрираха в подкрепа на Рачев. Кметът на Септември беше арестуван  след сигнали за злоупотреби, като беше обвинен в безстопанственост. След престой от 24 часа в ареста той беше освободен срещу парична гаранция от 250 хил. лв. По данни на прокуратурата  Рачев е сключвал договори със себе си,  защото фирмите, получавали поръчките от общината, се управляват от негови роднини, бивши съдружници или приятели. При обиска в дома на кмета в нощното му шкафче са били открити и справки на Държавна агенция \"Национална сигурност\", които са се отнасяла за предприетите действия за купуването на гласове на местните избори през 2015 година. Арестът на Марин Рачев изкара на протест част от жителите на Септември. През уикенда  над 200 души се събраха на пътя Варвара – Велинград , като блокираха за кратко движението.", "date": "2018.02.05", "title": "Съдът отстрани от длъжност кмета на Септември"}
{"url": "https://www.dnevnik.bg/video/2018/02/05/3124658_video_nai-posle_purvi_klip_ot_solo/", "text": "\"Соло: История от Междузвездни войни\" - вторият от филмите, разказващи истории, паралелни на основната сага, създадена от Джордж Лукас, излиза на екран на 25 май и \"Уолт Дисни\" най-после показа видео клип с обичайната дължина, повдигащ завесата за младостта на Хан Соло - един от най-популярните герои. Почитатели и любители на киното очакваха с интерес първите кадри, дори защото около \"Соло\" вече има драма - двамата режисьори Фил Лорд и Кристъфър Милър бяха отстранени в последните седмици на снимките. Замени ги Рон Хауърд, а после плъзнаха твърдения, че е била заснета отново значителна част от филма. Тази история е за времето, предшестващо действието в \"Нова надежда\" (1977), от който тръгна световната слава на поредицата. Сега ролята на прочутия междузвезднет контрабандист се изпълнява от Олдън Еренрийк, който казва \"Занимавам се с измами на улицата от 10-годишен\" на Ки'ра (Емилия Кларк). Младият Соло, когото чуваме да казва, че иска да стане най-добрият пилот в галактиката, споделя още, че е бил \"изхвърлен от академията, защото имах собствено мнение\". В клипа има задължителни елементи за всички фанатични поклонници на джедайската история - имперски разрушители и изтребители, \"Хилядолетният сокол\" (доста по-нов), щурмоваци, преследване, стрелба, дрифт с... както и да се нарича това. И разбира се, Чубака. Уди Харелсън е в ролята на Бекет, а Доналд Глоувър - на младия Ландо Калрисиан, който (ако сте забравили) е първият собственик на \"Сокола\". Първите коментари са, че клипът не ни разкрива много за филма, освен основни герои, много от които не познаваме. За доста отговори ще трябва да се почака до премиерата на 25 май.", "date": "2018.02.05", "title": "Видео: Най-после първи клип от \"Соло\""}
{"url": "https://www.dnevnik.bg/sport/2018/02/05/3124673_kris_frum_obiavi_che_shte_se_zavurne_na_shoseto_v/", "text": "Шампионът от \"Тур дьо Франс\" и \"Вуелта Испания\"  Крис Фрум , който все още изчаква решение по положителната си проба за салбутамол, ще започне сезон 2018 с Обиколката на Андалусия. Колоездачът на \"Скай\" потвърди, че ще кара в испанското състезание известно още като \"Пътя към слънцето\". Фрум, който не се е състезавал от световното първенство в Берген през септември, а през декември стана ясно, че е хванат с двойно повече от позволеното количество салбутамол във Вуелта, досега се готвеше в Южна Африка. Британецът тренираше отделно от отбора си, но сега заяви, че е във форма. \"Тренировъчният ми период беше добър и имам достатъчно километри зад гърба си. Сега отивам с желание да се състезавам\", каза Фрум, който за последно участваше в Обиколката на Андалусия през 2015 г., когато спечели надпреварата. Британецът обясни, че не може да коментира разследването, което продължава около  положителната му проба , но се надява всичко да бъде разрешено възможно най-скоро. В момента  случаят на Фрум е даден на Антидопинговия трибунал  към Международния колоездачен съюз (UCI). Очаква се той да се произнесе възможно най-скоро, за да се знае дали британецът може да се състезаава в големите обиколки. Желанието на колоездача е да преследва исторически дубъл Джиро и Тур, но е възможно да получи наказание между шест месеца и две години, което да го извади от сметките за сезона. \"Всички знаем, че ситуацията е сложна, но вярваме, че всичко ще се разреши по справедлив начин. Работим здраво, за да бъде Крис добре защитен. Дотогава той ще се състезава и тренира, както обичайно\", каза директорът на \"Скай\" сър Дейвид Брейлсфорд.", "date": "2018.02.05", "title": "Крис Фрум обяви, че ще се завърне на шосето в Обиколката на Андалусия"}
{"url": "https://www.dnevnik.bg/photos/2018/02/05/3124464_fotogaleriia_svetovnite_snimki_na_denia_-_05_fevruari/", "text": "В очакване на карнавала в Рио де Жанейро.", "date": "2018.02.05", "title": "Фотогалерия: Световните снимки на деня - 05 февруари 2018 г."}
{"url": "https://www.dnevnik.bg/razvlechenie/2018/02/05/3124686_pol_saimun_obiavi_proshtalno_turne_sled_50_godini_na/", "text": "Певецът и композитор Пол Саймън обяви в понеделник, че слага край на турнетата си с \"малко облекчение\" след 50 години на сцената. На страницата си във \"Фейсбук\" 76-годишният американец съобщи, че по-късно тази година ще направи прощална серия концерти под заглавие Homeward Bound – The Farewell Tour. Последното турне ще е в Северна Америка и Европа. Саймън добави, че все пак понякога може да излиза пред публика, \"но, надявам се, в акустично девствена зала\". \"Често съм се чудил как ще се чувствам, когато ще обмислям да сложа естествен край на сценичната си кариера. Сега вече знам - леко разочароващо, малко вълнуващо и с известна доза облекчение.\" Саймън допълва, че вече смята, че пътуването и времето на раздяла от съпругата и семейството му тежи и това отнема от удоволствието да свири. Той става известен най-вече заради дуета си Арт Гарфънкъл и прочутия им първи албум от 1964 г., съдържащ песни, превърнали се в класика, като Mrs. Robinson, The Boxer and Bridge Over Troubled Water. Двамата се разделят през 1970 г. и Саймън започва успешна соло кариера с отличени с \"Грами\" албуми като Still Crazy After All These Years и Graceland. В рамките на няколко дни това е третото голямо име от 60-те и 70-те години на ХХ век, прекратило турнетата. Това обяви първо Елтън Джон, а след това и Нийл Даймънд, който потвърди, че страда от Паркинсон.", "date": "2018.02.05", "title": "Пол Саймън обяви прощално турне след 50 години на сцената"}
