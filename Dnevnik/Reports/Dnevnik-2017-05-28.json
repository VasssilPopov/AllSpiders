{"url": "http://www.dnevnik.bg/sport/2017/05/28/2979104_fernando_alonso_otpadna_v_debjuta_si_v_indi_500/", "text": "Фернандо Алонсо отпадна от 101-ото издание на Индианаполис 500. Двукратният световен шампион във Формула 1 получи повреда в двигателя в 179-ата обиколка. Алонсо, който пропусна Гран при на Монако, за да участва в това състезание за първи път, се движеше в топ 10 21 обиколки преди края.\"Чух звука от двигателя, намалих скоростта и видях дим. Жалко. Мисля, че заслужавахме да завършим състезанието и цялото това изживяване. Кой знае къде можеше да сме... Целият ден бе невероятен, а самото състезание – удоволствие, забавление\", каза той.Алонсо добави, че е доволен от цялостното си представяне и посочи, че е останал изненадан, че е конкурентоспособен спрямо най-добрите пилоти на овал.\"Определено ще ми е по-лесно, ако се върна. Едно от най-хубавите изживявания в кариерата ми\", добави той.Такума Сато спечели състезанието. Той изпревари Елио Кастроневес пет обиколки преди края и пресече финала на две десети от секундата пред съперника си.", "date": "2017.05.28", "title": "Фернандо Алонсо отпадна в дебюта си в Инди 500"}
{"url": "http://www.dnevnik.bg/sport/2017/05/28/2978826_ivet_lalova_postigna_lichen_rekord_v_judjiin/", "text": "Ивет Лалова постигна личен рекорд за сезона на 200 м по време на участието си на турнира от Диамантената лига в Юджийн.Българката се нареди осма с време 22.88 сек. Тя направи резултат от 22.98 сек в първото си състезание за годината в Кавазаки, Япония.Тори Боуи от САЩ се наложи в дисциплината. Американката подобри и собственото си постижение №1 в света за сезона на 21.77 сек.Олимпийската шампионка на 400 м Шони Милър финишира втора в по-късия за нея спринт с 21.91 сек. Шампионката от Рио на 100 м и 200 м Илейн Томпсън от Ямайка остана трета с 21.98 сек.Преди Лалова се вмъкнаха още холандката Дафне Схипърс, която завърши за 22.30 сек, Алисън Филикс от САЩ – 22.33 сек, Мари-Жозе Та Лу от Кот Д’Ивоар – 22.37 сек, и Джена Прандини САЩ - 22.54 сек.", "date": "2017.05.28", "title": "Ивет Лалова постигна личен рекорд в Юджийн"}
{"url": "http://www.dnevnik.bg/sport/2017/05/28/2978817_psj_specheli_kupata_na_franciia_s_avtogol/", "text": "ПСЖ спечели за трета поредна година Купата на Франция, след като на финала се наложи с 1:0 над \"Анже\". Парижани имаха пълен контрол, но не успяха да стигнат до попадение през 90-те минути на \"Стад дьо Франс\". В добавеното време Сисоко си вкара автогол.Срещата започна с натиск на парижани, които за четвърт час пропуснаха няколко чисти положения. Още във втората минута Анхел ди Мария пробва далечен изстрел, но прати над вратата. Верати в деветата изведе Серж Орие отдясно, но ударът на бранителя беше спасен от вратаря Летелие.Кавани опита късмета си с няколко далечни удара, а в 24-ата минута след негов удар топката се отби в крака на Томас и срещна гредата.В 27-ата минута символичните домакини отвърнаха, но Пепе с удар от границата на наказателното поле уцели гредата.След почивката доминацията на ПСЖ продължи, но отново с без резултат. Отборът на Унай Емери атакуваше, но при завършващата фаза играчите действаха неубедително. В 84-ата минута Кавани беше притиснат от Траоре, но успя да задържи топката и от 12- 13 метра стреля встрани от вратата.Късметът се усмихна на гостите в добавеното време. При изпълнение на корнер Кавани скочи на близката греда, но стана под топката, а Сисоко отклони в собствената си врата и Лателие нямаше как да реагира.", "date": "2017.05.28", "title": "ПСЖ спечели Купата на Франция с автогол"}
{"url": "http://www.dnevnik.bg/bulgaria/2017/05/28/2978769_dujdut_postepenno_shte_spre_a_temperaturite_trugvat/", "text": "От днес валежите ще спират, а времето ще се затопли. Максималните температури за страната в неделя ще бъдат между 18 и 23 градуса, съобщиха от НИХМ на БАН.В София ще има краткотрайни валежи, а температурите ще се повишат до 18 градуса. По Черноморието ще духа слаб вятър, а на места ще превали и краткотраен дъжд. Над планините ще преобладава облачно и дъждовно време, в отделни райони е възможно и да прегърми.В началото на идната седмица времето ще се затопли, като в сряда максималните температури ще бъдат 26 градуса.", "date": "2017.05.28", "title": "Дъждът постепенно ще спре, а температурите тръгват нагоре"}
{"url": "http://www.dnevnik.bg/sport/2017/05/28/2978803_barselona_izprati_luis_enrike_s_triumf_za_kupata_na/", "text": "\"Барселона\" спечели Купата на Краля в последния мач на треньора Луис Енрике. Каталунците се наложиха с 3:1 над \"Алавас\", който стигна за първи път до финала, на \"Висенте Калдерон\" с голове на Лионел Меси, който направи и асистенция, Неймар и Пако Алкасер. Точен за баските беше Тио Ернандес.\"Барселона\" вдигна трофея за трети пореден път и общо 29-и в клубната си история. Отборът ще се стреми и да спечели втора поред Суперкупа на Испания, като съперник ще бъде шампионът \"Реал\".След успеха на каталунците в турнира, шестият в крайното класиране в Примера дивисион \"Реал сосиедад\" ще играе в групите на Лига Европа, а седмият \"Атлетик\" (Билбао) ще може да играе квалификация.През първото полувреме защитникът на \"Барселона\" Хавиер Масчерано беше принудително заменен, след като получи тежък удар в главата при борба за топката. На негово място влезе Андре Гомеш.Първата опасност в двубоя беше пред вратата на Яспер Силесен в 27-ата минута, когато Гомес Перес Ибай отправи силен диагонален удар и топката се отби от дясната греда, въпреки плонжа на холандеца, и след като мина по цялата голлиния беше изчистена.Резултатът беше открит в 30-ата минута, като Меси комбинира с Неймар и аржентинецът отправи техничен удар с левия крак от границата на наказателното поле, като не остави шансове на Пачеко. Меси вкара 53-и си гол през този сезон във всички турнири, колкото общо е вкарал отборът на \"Алавес\".Отговорът на съперника обаче беше подобаващ. След само три минути Ернандес вкара красив гол от пряк свободен. Той прехвърли стената и прати топката в горния десен ъгъл.\"Барселона си върна преднината чрез гол на Неймар в 45-ата минута. Меси намери Гомеш в наказателното поле, който веднага подаде към Неймар и бразилецът от близо не сгреши. При паса на Гомаш останаха съмнения, че Неймар е в засада. Той стана първият футболист, който се разписа в три поредни финала, след легендата Ференц Пушкаш от 1960, 1961 и 1962 г.В добавеното време Меси подаде към Пако Алкасер след страхотен пробив и изведе съотборника си сам срещу вратаря. Той си поведе топката с едно движение и преодоля Пачеко.През второто полувреме \"Барселона\" контролираше играта, но \"Алавес\" имаше своите шансове. В 71-ата минута Дейверсон прати топката зад Силесен, но попадението не беше зачетено заради засада.", "date": "2017.05.28", "title": "\"Барселона\" изпрати Луис Енрике с триумф за Купата на Краля"}
{"url": "http://www.dnevnik.bg/sport/2017/05/28/2978824_mirela_demireva_zavurshi_peta_v_judjiin/", "text": "Мирела Демирева зае пето място в първия си старт за годината. Спортист номер едно на България започна със 188 см в скока на височина на турнира от Диамантената лига в Юджийн.Демирева, която пропусна зимния сезон заради травма, започна с успех на 179 м и на 184 см. Тя преодоля и 188 см, но направи три грешки на 192 см и отпадна от надпреварата.Мария Кучина-Ласицкене триумфира в дисциплината. Рускинята получи право да се състезава под неутрален флаг само преди няколко седмици. Тя стана първата атлетка през сезона със скок над 200 см. Кучина-Ласицкене преодоля летва, поставена на 203 см.Нейни подгласнички станаха Камила Личвинко от Полша и американката Ващи Кънингам - и двете с по 195 см.Преди Демирева на четвърто място се нареди олимпийската шампионка Рут Бейтиа от Испания със 192 см.", "date": "2017.05.28", "title": "Мирела Демирева завърши пета в Юджийн"}
{"url": "http://www.dnevnik.bg/intervju/2017/05/28/2977865_prof_slavcho_tomov_rektor_na_mu-pleven_bulgariia_e_v/", "text": "Знанието и технологиите в медицината се развиват със светлинна скорост, но същевременно новостите не са достъпни за всички по различни причини. Какви са пречките роботизираните и минимално инвазивни процедури да заменят напълно калсическите отворени операции, при които още има големи рискове от инфекции и човешки грешки? Доколко България е част от тази вълна и има ли условия за подготвяне на такива специалисти?По тези теми говори ректорът на Медицинския университет в Плевен проф. Славчо Томов на тазгодишния Софийски фестивал на науката. \"Дневник\" му зададе и още въпроси.Проф. Томов е специалист по акушерство и гинекология и по онкология, но като ректор се вълнува повече от възможностите за обучение в съвременната медицина. По думите му 3D биопринтирането и възможностите на роботиката са безусловна част от бъдещето на медицината и хората трябва да започнат активно да се подготвят за това.- Това е едно от направленията в медицината, които толкова интензивно се развива и според мен то ще революционизира трансплантологията. Но то няма да отмени другите посоки, в които се развива тази специалност.Наистина може да се реши проблемът например с отхвърлянето на органи от донор, както и в моята специалност - на пациентки с онкологични заболявания и отстранени репродуктивни органи. С 3D биопринтиране ще може на една такава пациентка, ако е здрава във времето, да й трансплантираме нов репродуктивен орган, създаден от собствените й стволови клетки. Това вече е направено например с пикочен мехур.- Доколко не мога да кажа. Но има центрове, които работят само и единствено за това, така че смятам, че в най-скоро време ще се стигне до тези решения.- Мисля, че в България има области с иновации, с които сме абсолютно в крак, че даже и по-напред от други. Категорично сме в крак например с роботиката в медицината. През 2006 г. беше извършена първата роботизирана гинекологична операция в света - в САЩ, а през 2008 г. беше първата такава в България.Преди години разликата на навлизането на иновациите в България беше със забавяне от 10-15 години. Сега е до 1-2 години, а вече обикновено и в момента, в който тя се появи. Например технологията HIFU дойде при нас изключително бързо и ние бяхме едни от първите в Европа, които започнахме да я ползваме. Германия беше след нас и екипите им идваха при нас да се обучават. Така че новите технологии в България наистина се развиват и намират добра почва.- Една пречка наистина, нормално, е цената. Това е скъпа хирургия – консумативите са скъпи, системата е скъпа. Но същевременно това е хирургия, които има много кратък период за възстановяване и причинява много по-малък травматизъм. И когато се изчисли общият разход за лечението и последващите медицински грижи, се вижда, че в рамките на една година така наречената скъпа хирургия е в пъти по-евтина от конвенционалната. Обаче все още битува това убеждение, че цената на самата операция е ключова, и това е една от големите пречки в обществото, може би и основната.Процедурата трябва да добие истинската си стойност, за да стане по-масова, включително и за да може тези технологии да навлязат по-добре в образната диагностика. Но фактор за тази висока цена в момента не е реалната себестойност, а все още патентът за единствената приложима за медицински цели система, който се държи от една компания. Тя държи патента, държи монопол и държи високата цена, както с всяко изобретение или медикамент в медицината. Вече има разработени още няколко такива роботизирани системи – в Германия, Холандия, Италия и др., но те могат само да чакат да изтече патентът.Също така въпреки че лапароскопската хирургия се прилага вече от десетилетия, много малък процент от общия дял на операциите в света са такива - не повече от 20-30%. Лапароскопската хирургия изисква дълъг период на обучение и по-продължително квалифициране, но също и смяна в начина на мислене и на лекарите и на пациентите. Част от лекарите изцяло отричат този метод. Част от пациентите – също.Но истинският феномен е в това, че пациентите често са много добре информацирани за тези възможности и идват да търсят точно тях, очаквайки даже повече, отколкото реално е възможно. Казват понякога \"искам да ме оперира машината, а не човек\", но за това самите технологии още има да се осъвършенстват.Колкото до обучението - решението го има и ние не сме открили топлата вода. Ние го приложихме и в нашия университет като създадохме Център за обучение по минимално инвазивна хирургия и телехирургия. Ендоскопският център стартира през 2007 г. и сега го надграждаме. Там обучаваме в интензивни курсове специалисти и сертифицирани специалисти по лапароскопска хирургия първо и второ ниво, също и по роботизирана хирургия, хистероскопска хирургия, артроскопска хирургия и урологична минимално инвазивна хирургия.- В началото стартирахме с обучение само на специалисти лекари, които сертифицирахме в областта на лапароскопската гинекологична хирургия, след това добавихме роботизираната гинекологична и урологична хирургия, а сега надграждаме и с другите специалности. Предвидили сме и да ъпгрейднем центъра през следващите няколко години, но това е проект, за който не искам да говоря сега.Продължаваме да разширяваме този начин на обучение, но той изисква специална база и базата иска специална апаратура. Ние имаме виртуална операционна и истинска операционна с четири маси, със съответните апаратури като в истинската операционна зала. Там студенти и специалистите оперират върху жива тъкан в реални условия - прасето е живо и интубирано, и от операторите тече истинска пот, защото ситуацията е съвсем истинска.Това, което предстои по-скоро е, че едната от залите на телекомуникационния център ще бъде превърната в 3D студио, като едно модерно 3D кино, в което студентите ще наблюдават с 3D очила в реално време операции, които се предават на живо от операционната зала на няколко километра разстояние. Ще могат в това време да комуникират и питат операторите, изучавайки анатомията на човешкото тяло в реални условия.Закупихме и специална 3D маса, като в момента на нея се провеждат обучения по образна диагностика, хирургия, анатомия. Засега сме единственият университет с подобна техника, а студиото ще е в употреба от следващата академицна година през септември.- Не повече, колкото по-добри, и да успеем да обучим по-добри и качествени лекари.- Започнали сме да се подготвяме за него. И смятам, че може и да не е толкова близо, но ще се случи. Просто ще се случи, независимо дали сме готови, или не. Ние просто трябва да си ускорим темповете на духовната еволюция, за да настигнем техническата революция.- Той е най-важният. Медицината е изгубена без морал. Технологиите действително поставят много нови морално-етични проблеми, за които ние изобщо не сме подготвени и това е едно от големите предизвикателства, които предстоят. Има например . И тя ще се случи технически, но вие готови ли сте да приемете едно такова нещо?", "date": "2017.05.28", "title": "Проф. Славчо Томов, ректор на МУ-Плевен: България е в крак с новите технологии в медицината"}
{"url": "http://www.dnevnik.bg/sport/2017/05/28/2978841_grigor_dimitrov_izliza_za_purva_pobeda_na_rolan_garos/", "text": "Ако има турнир, който не е сред любимите на Григор Димитров, това със сигурност е \"Ролан Гарос\". Българският тенисист постигна едва три победи в досегашните си шест участия в Париж, като последният му успех беше преди цели четири години.Днес Димитров се завръща на червените кортове във френската столица в опит да спре черната серия от четири поредни загуби и три последователни отпадания в първия кръг. За целта той ще трябва да се справи със съпротивата на местния ветеран Стефан Робер.26-годишният българин и 37-годишният французин ще играят на централния корт \"Филип Шатрие\". Двубоят им е трети в програмата за първия ден на турнира и се очаква да започне около 16.00 ч., като ще бъде предаван пряко по \"Евроспорт 2\" и БНТ HD.Това ще бъде първи мач помежду им на ниво АТП. Те все пак са се срещали два пъти през 2011 г. в турнирите от сериите \"Чаланджър\", като Димитров печели и двете срещи - 6:3, 6:0 в зала в Прага, и 6:1, 3:6, 6:3 на клей в Шербур.Робер заема 113-ото място в световната ранглиста, а най-доброто му класиране е №50 през октомври миналата година. Той няма нито една индивидуална титла в световния тур на АТП, най-силното му представяне в Големия шлем е осминафинал на Australian Open през 2014 г., a на \"Ролан Гарос\" никога не е преминавал втория кръг.Димитров обаче също не може да се похвали с добри резултати в Париж. Най-доброто му представяне във френската столица беше през 2013 г., когато за пръв път в кариерата си стигна до трети кръг в турнирите от Големия шлем.От тогава обаче българинът не е печелил мач на \"Ролан Гарос\", записвайки четири поредни загуби - срещу Новак Джокович през 2013 г., срещу Иво Карлович през 2014 г., срещу Джак Сок през 2015 г. и срещу Виктор Троицки през 2016 г.Ако успее да сложи край на черната серия, Димитров ще се изправи във втория кръг срещу победителя от мача между Томи Робредо и Даниел Еванс. Тези срещи са от третата четвърт на схемата, където най-високо поставени са носителят на рекордните девет титли в Париж Рафаел Надал и Милош Раонич.", "date": "2017.05.28", "title": "Григор Димитров излиза за първа победа на \"Ролан Гарос\" от 2013 г."}
{"url": "http://www.dnevnik.bg/video/2017/05/28/2978391_video_ruski_pravoslaven_milioner_ne_puska/", "text": "По витрините на верига хранителни магазини, собственост на дълбоко религиозен руски националист, се появиха надписи, че в тях не се допускат хомосексуални.Почти четвърт век след като Русия декриминализира хомосексуалността, предразсъдъците остават дълбоко вкоренени, значителна част от гей общността продължава да съществува почти в нелегалност, а през последните месеци московски издания пишат за буртална кампания срещу хомосексуалнитe в Чечения.Гравираните надписи \"Забранено за педерасти\" се появиха в Москва по магазините на 50-годишния Герман Стерлигов. Той става милионер благодарение на стокова борса, която открива малко преди разпадането на СССР. По-късно става дълбоко религиозен и се оттегля със семейството си в провинцията, за да продава \"органични продукти на руското село\".\n    \"Планетата ни е пълна с измет и болни хора\", казва Стерлигов пред телевизия \"Ройтерс\" на панаир край Москва. \"Пред очите ни е историческият опит на Содом и Гомор, когато Господ е изпепелил тези градове\", допълва той, давайки за пример притча от Стария завет. \"С хомосексуалните и содомитите са изгорени и другите хора - деца, жени и онези, които не са содомити.\"На панаира Стерлигов възхвалява американския президент Доналд Тръмп, който с едно от първите си решения отмени препоръка на предшественика си Барак Обама, позволяваща на транссексуални ученици да използват тоалетни по собствен избор. \"Благодарим му. Господ здраве да му даде\", казва Стерлигов.\"Приветстваме инициативите на Доналд Тръмп, който преследва същата политика в САЩ, макар и по по-умерен начин. Надяваме се, че руските лидери ще последват американския президент в тези начинания.\"Юлия Горбунова от \"Хюмън райтс уоч\" заявява, че като нарушава закона, веригата магазини на Стерлигов изпраща опасно послание из страната, в която доминира хомофобията. \"Те пропагандират хомофобия в едно и без това хомофобско общество и това само показва напрежението, създава омраза и води до престъпления на омразата. Държавата определено има отговорност да спре това и да се намеси.\"Альона, която работи в един от московските магазини на Стерлигов, казва, че споделя позицията на магазина относно хомосексуалните \"като истинска християнка\". \"Нямам проблем с табелата, това е талисман, който ни пази\", допълва тя.                    ", "date": "2017.05.28", "title": "Видео: Руски православен милионер не пуска хомосексуални в магазините си"}
{"url": "http://www.dnevnik.bg/bulgaria/2017/05/28/2978765_nai-komentiranoto_v_dnevnik_putin_za_azbukata_i/", "text": "Изказването на руския президент Владимир Путин, че славянската азбука идва от македонска земя, и коментарът на премиерът Бойко Борисов, че самолетите са най-малко важни за армията, ни са най-коментираните публикации в \"Дневник\" през изминалата седмица.1.  - 670 коментара2.  - 236 коментара3. - 226 коментара4.  - 222 коментара5.  - 222 коментара6. - 205 коментара7.  - 191 коментара8.  - 178 коментара9. - 175 коментара10.  - 155 коментара", "date": "2017.05.28", "title": "Най-коментираното в \"Дневник\": Путин за азбуката и Борисов за самолетите"}
{"url": "http://www.dnevnik.bg/sport/2017/05/28/2970060_otkus_ot_moiat_nachin_avtobiografiiata_na_iohan_kroif/", "text": "\"Moят нaчин\" e нacлeдcтвoтo, ĸoeтo Kpoйф ocтaвя нa близĸитe cи, нa фeнoвeтe, нa фyтбoлa изoбщo!Йoxaн Kpoйф нe бe пpocтo гeний c тoпĸa в ĸpaĸaтa – тoй пpoмeни caмaтa cъщнocт нa фyтбoлa. И ĸaтo игpaч, и ĸaтo тpeньop нeгoвoтo имe бe cимвoл нa нoвoтo, paзличнoтo, ĸpacивoтo в нaй-вeлиĸaтa игpa нa плaнeтaтa. Toтaлният фyтбoл ce пpeвъpнa във филocoфия, изпoвядвaнa дo нaши дни oт нaй-ycпeшнитe eвpoпeйcĸи ĸлyбoвe.\"Eceнциятa нa нayчeнoтo ĸaтo игpaч ce изpaзявa нaй-вeчe в чeтиpи нeщa, ĸoитo ти тpябвaт – дoбpa тpeвa, чиcти cъблeĸaлни, фyтбoлиcти, ĸoитo caми cи чиcтят oбyвĸитe, и oпънaти мpeжи нa вpaтитe.\"\"Πpoмянaтa в cтилa бeшe пoчти зaвъpшeнa и тpябвaшe дa пopaбoтим въpxy зacтaвaнeтo пo тepeнa. Чacт oт тoвa бeшe пpивличaнeтo нa няĸoй ĸaтo Xpиcтo Cтoичĸoв, тoгaвa нeпoзнaт бългapин, ĸoйтo, нeĸa пaĸ дa ĸaжa, ни излeзe eвтинo. Tpябвaшe ми чoвeĸ ĸaтo Xpиcтo нe caмo зapaди фyтбoлнитe мy ĸaчecтвa, нo и зapaди xapaĸтepa мy. Toй бeшe бoeц, инaт в дoбpия cмиcъл нa дyмaтa. Toй мoжeшe дa paзтъpcи oтбop, в ĸoйтo нямaшe ĸoй знae ĸoлĸo cилни xapaĸтepи, нe caмo в cъблeĸaлнятa, нo и нa тepeнa.\"\"Toй имaшe изĸлючитeлнo влияниe въpxy фyтбoлa – пъpвo ĸaтo игpaч, a пocлe и ĸaтo тpeньop!\"Πeп Гyapдиoлa\"Toй бe в cъpцeтo нa peвoлюциятa във фyтбoлa. \"Aяĸc\" пpoмeниxa игpaтa и тoй бe лидepът нa тaзи пpoмянa. Aĸo иcĸaшe, Kpoйф мoжeшe дa e нaй-дoбpият игpaч нa вceĸи пocт нa тepeнa!\"Epиĸ KaнтoнaЗащо Барселона ли? Испания тъкмо беше отворила границите си за чуждестранни играчи, Ринус Михелс беше отишъл там от Аякс две години по-рано, а и бях ходил в града на почивка. В Майорка се бях видял няколко пъти с Карлес Рексач. Той играеше за Барселона и разправяше чудесни неща за клуба и за града. Това беше горд клуб в сърцето на обществения живот, но когато отправи оферта за мен, не беше печелил титла в първенството от повече от десет години.В Аякс се чувствах неудобно и нежелан и когато при такива обстоятелства те поиска клуб като Барселона, си длъжен да разгледаш нещата по-подробно. Особено ако трансферната сума е рекордна.По една щастлива случайност Вик Бъкингам, треньорът, при когото дебютирах в първия отбор на Аякс, беше работил в Барселона, преди да отстъпи мястото си на Михелс. В борда на директорите беше и Арманд Карабен, страхотен човек, женен за холандка. Имаше и още няколко щастливи съвпадения, които за мен въобще не бяха случайни. Да не забравяме също, че предложението за заплата беше гигантско. По онова време в Аякс печелех по милион гулдена, върху които плащах 72 процента данък. В Барселона щях не само да получавам двойно повече, но и да давам на испанските данъчни само 30 или 35 процента. Не само щях да печеля повече, щях и да запазвам повече от парите си.Колкото повече мислех, толкова по-разумна ми изглеждаше идеята. Щях да играя футбол в южна страна в свирепа конкуренция с отбори като Реал (Мадрид), през чийто състав бяха минали имена като Ференц Пушкаш и старият ми герой Алфредо ди Стефано. В крайна сметка решението да подпиша се оказа лесно. По онова време в Испания на власт беше генерал Франко и, естествено, ме критикуваха, че ще играя футбол в страна с диктатор. Когато стана ясно, че напускам Аякс, бях засипан от всякакви отровни съобщения и какви ли не глупости. Но за мен най-лошото беше, че Аякс осигури на майка ми, която винаги беше давала най-доброто от себе си за клуба, ужасно място на стадиона. Беше зад една от колоните. Това ме съкруши.Ожених се за Дани на 2 декември 1968 г. Дотогава живеех само за себе си и за футбола, а вече трябваше да започна да споделям неща и да съм по-ангажиран относно хората около мен. В моя случай новата ми отговорност като семеен човек се пренесе и върху футбола. Почти веднага започнах да мисля и за правата на другите играчи, не само за моите. Започнах да участвам във всякакви неща, като например учредяването на системата за премии.Скоростта на промяната не ме изненада, никога не съм оставял за утре нещо, което мога да свърша днес. Когато обстоятелствата се променяха, аз се адаптирах бързо и довеждах нещата докрай. У дома получавах голяма подкрепа от Дани и това ми помагаше. И колкото повече мисля за това, толкова повече се убеждавам, че формирането на семейството ми имаше пръст и в корените на Тоталния футбол. Това беше стил, който можеше да се изпълнява само от футболисти, които можеха да играят не само за себе си, но и за останалите от отбора. Десет души трябваше непрекъснато да внимават какво прави човекът с топката и да предвидят какъв ще е следващият му ход.Точно това се случва в едно семейство, особено ако има и деца. Разбира се, всичко, което един човек от семейството прави, се отразява на останалите и опитът ми като съпруг и баща се оказа безценен, когато дойде ред да напусна Аякс. Шантал се роди през 1970 г., Сусила се появи две години по-късно, така че когато през 1973 г. преминах в Барселона, бях тъкмо по средата на усвояването на семейните уроци и бях добре подготвен да се справя със сътресенията около трансфера. Всичко започна още с кацането на летището. Имаше толкова много хора, огромен ентусиазъм. От една страна, това малко ме плашеше, но, от друга, беше невероятно вдъхновяващо. След негативния период в Аякс най-после отново усещах нова енергия.На изпращане получих и симпатичен малък \"подарък\" от Кралския футболен съюз на Холандия (КФСХ), управителното тяло на футбола на родината ми. Трансферният прозорец в Холандия затваряше през юли, а в Испания беше отворен до края на август. Затова КФСХ отказа да ми даде разрешение да играя и трябваше да изчакам два месеца, преди Барселона да може да ме използва в официален мач. Затова ръководството на клуба реши да организира няколко приятелски срещи, за да могат привържениците поне да имат шанс да ме видят в действие. Успехът беше пълен. Стадионът беше препълнен за всеки от двубоите и след само три мача клубът си върна парите по трансфера ми.Разбира се, в КФСХ не бяха доволни от хода на Барселона, но аз заплаших, че ще се оттегля от националния отбор. Наближаваше световното първенство в Германия, през ноември ни очакваше решителна квалификация в Белгия, а преди това имаше няколко контролни мача. Заявих, че без достатъчна игрова практика няма как да се подготвя за \"оранжевите\". Как би могъл да очакваш, че някой, когото насила си накарал да седи два месеца на пейката, ще се представи на високо ниво?Натискът даде резултат и на 5 септември 1973 г. дебютирах за Барселона в приятелски мач срещу Серкъл (Брюж). Победихме с 6:0, аз отбелязах три гола и изведнъж всички вече бяха убедени, че рекордният ми трансфер е напълно оправдан. После изиграхме още три приятелски срещи – с Кикерс, Арсенал и Оренсе – и ги спечелихме. На пръв поглед това беше много добре, но значениетo на успехите беше дори по-голямо, тъй като стартът на Барселона в първенството беше ужасен. Когато дебютирах в Ла Лига при домакинството срещу Гранада на 28 октомври, отборът ни имаше само една победа и се влачеше някъде на опашката в класирането.За щастие, мачът с Гранада беляза повратен момент в състоянието ни. Крайният резултат беше 4:0, аз вкарах два гола, а след това не загубихме нито една среща и спечелихме първенството с осем точки преднина. През този сезон направо летях. Ентусиазмът в клуба беше вдъхновяващ, но в същото време ми беше съвсем ясно, че летвата се вдига всяка година. Но докато играех добре, всичко щеше да е наред. Но в Барселона се случваха странни неща още от самото начало. Нищо не вървеше по план.Да вземем за пример раждането на сина ми Жорди през 1974 г. Дани трябваше да роди на 17 февруари, но тогава имахме гостуване на Реал (Мадрид). Освен това бяхме решили тя да роди в Амстердам при лекаря, който й беше помагал за Шантал и Сусила, а раждането отново трябваше да бъде с цезарово сечение. Исках да присъствам, също като миналите два пъти.За мен това беше най-естественото нещо, но зад гърба ми всички изпаднаха в паника. Накрая Ринус Михелс попита дали операцията не може да се пренасрочи със седмица по-рано. Сигурен съм, че вече беше говорил с лекаря, без аз да знам. Както и да е, с Дани се съгласихме, Жорди се роди на 9 февруари, а седмица по-късно можех да играя срещу Реал в Мадрид. Това се оказа много удачно решение, тъй като Дани трябваше да изчака десет дни след цезаровото сечение, преди да се прибере у дома.Спечелихме мача с Реал с 5:0 и веднага отлетях за Холандия, за да взема съпругата си, докато всички в Каталуния бяха на седмото небе от радост. Когато няколко дни по-късно кацнахме на летището в Барселона с бебето, имаше още едно голямо посрещане, тъй като феновете ни все още празнуваха. Победата на \"Бернабеу\" имаше огромно значение не само за клуба, но и за цяла Каталуния. Областта страдаше под тежкия режим на диктатора Франко в столицата, така че успехът ни имаше и огромен политически залог. Открих го, когато отидох да регистрирам Жорди в Барселона.Докато Дани се възстановяваше в болницата, бях регистрирал раждането на Жорди в Амстердам. (Неговото пълно име е Йохан Жорди, но щяхме да му викаме Жорди.) Взех акта му за раждане с мен в Барселона, за да мога да го регистрирам и в Испания, както и трябваше да направя. Дотук добре, но служителят ми каза, че Жорди е каталунско име (свети Жорди е светецът – покровител на Каталуния) и не е разрешено да се използва, затова синът ми трябваше да бъде записан като Хорхе, което е испанският вариант.\"Значи имаме проблем – отвърнах аз. – Името на детето е Жорди и така ще си остане. Ако вие не го регистрирате, ще отнеса въпроса на по-високо ниво, но тогава неприятностите ще са за вас.\"Позицията ми не беше политическа, защитавах правото ни да наречем сина си както преценим. Не знаехме предварително какъв ще е полът на бебето и миналия декември се бяхме спрели на две имена – Нурия, ако е момиче, и Жорди, ако е момче. В Холандия никой не беше чувал за такива имена, но Дани и аз смятахме, че са наистина специални.Датата на раждането наближаваше и казахме какви имена сме избрали на няколко души в Испания. Веднага ни заявиха, че можем да забравим за каталунското Жорди. Отсякох, че само Дани и аз имаме право да решим как ще се казват децата и никой друг не бива да ни се бърка. Избрахме имената, защото ни харесваха, а не защото един от двама ни имаше роднини, които се казваха така. Първата ни дъщеря се казваше Шантал, което е френско име. Сусила е индианско име. Това се дължеше и на цялостното отношение на нашето поколение. Понякога правехме неща, които се отличаваха от привичките на по-старите.Обясних всичко това и на служителя в Барселона. Отначало той рече, че е невъзможно. Отвърнах му, че в такъв случай няма никакъв късмет. Човекът сигурно си е давал сметка и за вихрещите се националистически настроения след победата над Реал (Мадрид), а и аз му предложих подходящо извинение. Бях регистрирал Жорди първо в Амстердам, затова извадих акта му за раждане и казах, че в Испания не може просто така да се отхвърля официален документ. Каквото и да запише, актът за раждане ще е валиден по цял свят.Това го успокои и той вписа сина ми без повече въпроси. Ето как успехът ни с 5:0 имаше не само емоционална стойност за народа на Каталуния, но и помогна на сина ми. Съмнявам се, че служителят щеше да промени мнението си толкова лесно, ако бяхме загубили в Мадрид или бяхме някъде в дъното на класирането.Ринус Михелс беше развил нова схема за мача с Реал и в онази вечер на \"Сантяго Бернабеу\" всичко мина по план. Тактиката на Михелс сработи перфектно. В онзи мач не излязох като външен нападател, а се върнах малко назад, като така освободих пространство за други играчи. Това беше поразителен тактически ход, който не беше използван преди, но едва години по-късно разбрах как Михелс се е досетил за него.По онова време в Мадрид живееше Тео де Грот, приятел на Михелс, негов стар съотборник в Аякс и баща на спортния журналист Яп де Грот. Тео бил съсед на централния защитник на Реал (Мадрид) Грегорио Бенито, а той често гостувал на холандците отсреща. Явно не е знаел нищо за връзката между Де Грот и Михелс, тъй като преди мача с Барселона разкрил целия план на Реал. Основната стратегия била да не ме пазят персонално, а цялата защита на Мадрид да ме покрива зонално.Когато Михелс разбрал това, ми каза да се дръпна малко назад. Така четиримата защитници нямаше да има кого да следят и щяха да се объркат, а нашите нахлуващи полузащитници щяха да се възползват от това. Планът проработи, полузащитниците ни се впускаха в рейдове напред и това свари отбраната на Реал напълно неподготвена. Забележително е колко голямо влияние могат да окажат случайните събития.След победата с 5:0 изиграхме серия от мачове, каквито сигурно повече няма да се видят. Три месеца по-късно Барселона стана шампион на Испания за пръв път от четиринадесет години. Това беше незабравимо изживяване и все още ми е приятно, когато се сетя за него. За разлика от Аякс в Барселона приеха лидерската ми позиция като капитан. Като лидер трябва винаги да поемаш отговорности. Винаги съм казвал, че създаването на семейство ми помогна за това. Научи ме да бъда по-ангажиран към другите хора. Това се прехвърли и в Тоталния футбол.През този страхотен първи сезон в Барселона започнах да се справям все по-успешно и по-успешно с голямото напрежение на терена и извън него. Разбира се, това беше част от ролята на капитана. Михелс ми помогна много. По-късно хората взеха да разправят, че той е станал велик треньор заради мен, но не е така. Той имаше ключов принос за развитието ми като играч, винаги ми даваше правилен съвет, и то навреме. Той винаги е внасял огромен професионализъм в моето представяне, без значение от сферата, още откакто бях на осемнадесет години в Аякс и ме привикваше да разговаряме за тактиката на мачовете.Михелс вдигна темпото на развитието ни и обръщаше внимание на всички подробности. По-късно, когато сам станах треньор и съветник, изпитах на свой гръб колко е трудно, ако играчите ти не са вдъхновени да се стараят винаги да бъдат на най-високо ниво. Ако се случи нещо такова, няма как да успееш, без значение колко много го искаш и какви усилия полагаш. Михелс създаде нападателите, които ми бяха нужни на терена като футболист. Направи го в Аякс, в Барселона и в националния отбор на Холандия. Не искам да кажа, че моят принос не е бил важен, но за да се издигнеш на следващото ниво, ти трябва помощ и от други хора. Сам нищо не можеш да направиш.", "date": "2017.05.28", "title": "Откъс от \"Моят начин. Автобиографията на Йохан Кройф\""}
{"url": "http://www.dnevnik.bg/video/2017/05/28/2978257_video_zashto_norvegiia_reklamira_s_riba_novite_si/", "text": "Видео на норвежката централна банка стана необичайно популярно заради забавния начин на представяне през седмицата на две нови банкноти, които пуска в обращение на 30 май.В клипа, публикуван на видео канала на банката YouTube.com/Norgesbank, участва гуверньорът Ойстен Улсен, представен като D.J Codfather (бел.ред. - шега с \"Кръстникът\", в която в началото е използвана английската дума за риба треска). Има още скечове, рап и машина, в която пускаш риба, а излизат пачки. Банкнотите са с морска тематика. На тази от 100 крони има викингски кораб, а на тази от 200 крони - риба треска.Затова и във видеото се пее \"виж треската, тлъста, хубава, норвежка\", а Улсен гледа с бинокъл през прозореца на кабинета си, след което се обръща към камерата и казва \"Треската идва сега!\".Клипът, изработен като римейк на комедия от 80-те години, е гледан за 3 дни близо 50 000 пъти. Далеч по-важното годишно обръщение на Улсен от февруари е видяно само 85 пъти.Норвегия има брегова ивица, дълга хиляди километри, районът е богат на риба и от векове страната е голям износител на морски дарове. През последните десетилетия офшорните петролни и газови находища са основният източник на приходи.Във видеото се разказва как изследовател на треската решил да използва нейния синьо-зелен цвят, за да направи новите банкноти. \"И ако ги похарчите, ние ще оптечатаме нови. Така че тичайте към рибната банка, защото треската идва!\"Производството на новите банкноти е с 20% по-скъпо, но според централната банка те ще траят с 50% по-дълго.", "date": "2017.05.28", "title": "Видео: Защо Норвегия рекламира с риба новите си банкноти"}
{"url": "http://www.dnevnik.bg/bulgaria/2017/05/28/2978881_trima_dushi_sa_zaginali_pri_tejka_katastrofa_na_putia/", "text": "Трима души са загинали и четирима са пострадали при челен удар между два леки автомобила на пътя Ловеч - Севлиево в района на село Малиново, съобщи МВР. Пострадалите са откарани в севлиевската болница.Сигналът за инцидента е подаден около 8.30 часа тази сутрин. Към мястото са насочени екипи на полицията и \"Бърза помощ\". Според първоначалните данни при неправилно изпреварване лек автомобил е ударил челно насрещно движещата се кола.На мястото на инцидента, в района на село Малиново, се извършва оглед. Движението е временно ограничено, пътни полицаи оказват съдействие на преминаващите. Обходният маршрут е по стария път за Ловеч, през село Прелом.", "date": "2017.05.28", "title": "Трима души са загинали при тежка катастрофа на пътя Ловеч - Севлиево"}
{"url": "http://www.dnevnik.bg/biznes/2017/05/28/2978888_do_kraia_na_juni_vlastite_shte_kajat_dali_ima_razlika/", "text": "Резултатите от проверките дали има разлика в качеството на стоките на големи компании, продавани в Западна Европа и в България, ще станат известни между 15 и 22 юни, съобщи в интервю за Би Ти Ви тази сутрин министърът на земеделието и храните Румен Порожанов. от служебния министър Христо Бозуков, след като изследване установи разликата в качеството на продуктите, а . Вчера след свиканото от премиера , беше оповестено, че ще се проверяват пет групи продукти - шоколадови, млечни, месни, безалкохолни напитки и сокове и детски храни. Те ще бъдат сравнени с аналозите си, продавани в Западна Европа, за да се установи дали има разлика в качествотоПорожанов обясни, че през тази седмица са били купени над 30 вида стоки от Германия и Австрия, а следващата предстояло да се вземат и идентичните на българския пазар, за да започне анализът. Министърът уточни, че ще се сравняват етикетите за съставките, които съдържат продуктите, след това ще се проверява доколко самите продукти съответстват на описаното в етикетите и накрая ще се сравняват цените.Около 5 до 10 на сто от къщите за гости, строени с европейски пари по програми за развитие на селските региони, не се използват с тази цел, а с лична, съобщи земеделският министър. Той уточни, че в тези къщи не се изпълнява заложеният бизнес план да са ангажирани поне 200 дни в годината и тъй като се допуска, че може планът да е труден за изпълнение, се дават предписания за отстраняване на проблема преди да се пристъпи към санкции.Според Румен Порожанов проблемите в усвояването на пари по тази европейска програма идват от лоша нормативна уредба и слаби изисквания и контрол.", "date": "2017.05.28", "title": "До края на юни властите ще кажат дали има разлика в храните за България и Западна Европа"}
{"url": "http://www.dnevnik.bg/kultura/2017/05/28/2972936_otkus_ot_tainoto_pisanie_na_sebastian_bari/", "text": "Себастиан Бари е един от най-талантливите ирландски писатели от новото време. Откроява се с изящния си поетичен стил и изумителните образи, които изгражда. \"Тайното писание\" е удостоено с наградата \"Коста\" - Книга на годината за 2008-а, и е сред финалистите за наградата \"Ман – Букър\".Скоро по екраните ще излезе и екранизацията на романа с режисьор Джим Шеридан, номиниран цели шест пъти за \"Оскар\" и с Руни Мара и Ванеса Редгрейв в главните роли.Последният засега роман на Себастиан Бари – \"Дни без край\", също бе удостоен с \"Коста\" – най-добра книга за 2016 година\", и така ирландският писател стана единственият двукратен носител на престижното отличие.Превод от английски Владимир МолевОткъс от \"Тайното писание\" на Себастиан БариПокрайнините на града ме приеха студено. Сигурно съм изглеждала като диво създание, довято от блатата. Едно момиченце, затворено от бурята в дома си, стоеше на прозореца с куклата си и ми помаха с милосърдието на малките момичета. За щастие, не се налагаше да навлизам в града. Всяка стъпка по коравия паваж като че ли отекваше в корема ми, но въпреки това продължих напред. И стигнах до портата на госпожа Макнълти.Градината на Стария Том беше акър затаила дъх красота. Подредените лехи зеленчуци и цветя бяха готови да разцъфтят, заради вятъра стеблата бяха внимателно привързани към колове. Само след няколко седмици всичко тук щеше да е прекрасно. Един мъж, когото не можех да видя хубаво, копаеше в горния край, сигурно беше Стария Том. Копаеше, без да обръща внимание на вихрите на вятъра и ледения дъжд, облечен в дълго палто и със солидна на вид непромокаема шапка.Поколебах се дали да не отида при него, ала не знаех кой е врагът ми тук. Ако се съдеше от мрачния поглед, който Джак ми хвърли от прага на отсрещната къща, цялото семейство ми беше враг. Реших да не закачам Стария Том. По-добре да си пробвам късмета на вратата. Ясно си спомням, към този момент имах чувството, че мускулите на стомаха ми са опънати така, сякаш акробати ги използваха за въжета.Сигурно съм била кална и подгизнала, сигурно е било така. Вървенето пеша беше заличило усилията ми да изглеждам добре. Нямах огледало да се огледам, ако не броим тъмните прозорци от двете страни на вратата, но когато надзърнах в тях, видях таласъм с ужасяваща коса. Така нищо нямаше да постигна. Но какво можех да сторя? Да се върна, откъдето идвах, без да продумам, победена? Беше ме страх, тази къща ме плашеше до смърт, но още повече ме беше страх от това, което щеше да стане, ако не натисна звънеца.Сега, докато пиша всичко това, седя на сухо, остаряла, с провиснали прасци. А сякаш не е било много отдавна, сякаш не е разказ, не е минало и заминало. Сякаш тепърва ме очаква. Като портите на свети Петър, на които ще потропам с молба да ме пуснат в рая, макар натежалото ми сърце да знае, че греховете ми са твърде много, твърде много. Ала може пък да има милост!Натиснах дебелия бакелитов звънец. Хлътна, без да издаде звук, но при връщането му се чу ядосано дрънчене в антрето. Дълго време не последва нищо. Задъханото ми дишане отекваше в ограденото пространство под козирката над вратата. Струваше ми се, че чувам как сърцето ми бие. Струваше ми се, че чувам и биенето на сърцето на детето ми, което се мъчи да ми вдъхне кураж. Отново натиснах дебелия бутон. Де да бях някой друг, доставчикът на месаря, някой амбулантен търговец, а не това тежко, задъхано тромаво недоразумение.Представих си дребната госпожа Макнълти, спретната и чиста, лицето ѝ с цвета на лунарията и точно в този момент чух трополене, вратата се отвори и майката на Том надникна в пролуката.Зяпна ме. Не съм сигурна дали ме позна веднага. Може да ме е взела за някоя просякиня, циганка или за избягала от лудницата, където работеше. Аз наистина бях просякиня, просех разбиране за бедата, в която се намирах. Отритната, отритната, тази дума заотеква в главата ми.– Какво искаш? – попита тя, естествено, навярно най-сетне ме бе познала: нежеланата жена, за която синът ѝ се беше оженил и в същото време не беше женен за нея.Предполагам, че навремето е заговорничела срещу мен, но сега това не ме интересуваше. Не знаех в коя седмица съм. Страх ме беше, че едва ли не ще родя на прага ѝ. Може би щеше да е по-добре за детето, ако беше станало така.Не знаех какво да ѝ кажа. Не познавах никого в моето положение. Дори не бях сигурна какво точно е това положение. Нуждаех се, отчаяно се нуждаех някой да...– Какво искаш? – повтори тя и като че ли беше готова да затръшне вратата, ако не отговоря.– В беда съм – рекох.– Това се вижда, дете.Помъчих се да разгадая лицето ѝ. Дете. Прозвуча със силата на красива дума.– В ужасна беда съм.– Вече нямаш нищо общо с нас – отсече госпожа Макнълти. – Нищо.– Знам. Но няма къде другаде да отида. Няма.– Няма, няма къде – повтори тя.– Госпожо Макнълти, моля ви да ми помогнете.– Нищо не мога да направя. Какво мога да направя? Плашиш ме.Сепнах се. Не се бях замисляла за това. Страх я е от мен.– Няма от какво да се боите, госпожо Макнълти. Нуждая се от помощ. Аз, аз съм...Исках да кажа \"бременна\", но ми се струваше, че не бива да изричам тази дума. Знаех, че ако я изрека, в нейните уши тя ще прозвучи като блудница, уличница. Все едно съдържа в себе си загатнато и това значение. Имах чувството, че в устата ми е пъхнато парче дърво, издялано в абсолютно същата форма, така че да прилепва плътно. От пътеката зад мен се вдигна силен порив на вятъра, който се опита да ме запрати към вратата. Госпожа Макнълти сигурно си помисли, че искам да вляза насила. Но изведнъж краката ми се подкосиха, едва не се строполих.– Знам, че и вие сте били в беда едно време – промълвих.", "date": "2017.05.28", "title": "Откъс от \"Тайното писание\" на Себастиан Бари"}
{"url": "http://www.dnevnik.bg/bulgaria/2017/05/28/2978928_sled_protest_premestvaemite_obekti_na_plaja_v_lozenec/", "text": "Днес ще бъде извършена проверка на морския плаж в село Лозенец. Целта на инспекцията е да се установи дали наемателят на морския плаж изгражда и разполага преместваеми обекти на територията на плажната ивица, съобщиха от Министерството на туризма.Инспекцията е след протест на жители, че на скалите се строи заведение. Експертите ще проследят дали се спазва предоставената специализирана схема за поставяне на преместваемите обекти и съоръжения, одобрена от министъра на туризма.Морски плаж \"с. Лозенец\" е отдаден за под наем на 5 юли м. г. на фирма \"Даймънт ивент\" ЕООД. Границите на обекта са определени съгласно специализирана карта, издадена от Агенцията по геодезия, картография и кадастър през декември 2012 г. Съгласно договора и Закона за устройството на черноморското крайбрежие наемателят е изготвил специализирана схема за поставяне на преместваемите обекти и съоръжения, като са спазени нормативните изисквания.Проверката ще установи дали са спазени одобрените от министъра на туризма схеми за преместваеми обекти и съоръжения. В случай на установяване на нарушение ще бъде изготвено предписание за неговото отстраняване. При неспазване на договорните условия спрямо наемателя ще бъдат предприети съответните действия, вкл. налагане на неустойка и прекратяване на договора, съобщиха от ведомството.", "date": "2017.05.28", "title": "След протест преместваемите обекти на плажа в Лозенец ще бъдат проверени"}
{"url": "http://www.dnevnik.bg/sviat/2017/05/28/2978926_policiiata_razprostrani_snimki_na_atentatora_ot/", "text": "Британската полиция публикува две снимки на терориста Салман Абеди, направени от охранителни камери в , и отправи призив за помощ към всички, които могат да дадат полезна информация къде е бил и какво е правил в дните преди нападението, предадоха световните агенции.Не е известно откъде са снимките, на които Абеди е с кафява бейзболна шапка, очила и черна грейка.\"Разследването напредва добре. Знаем, че едно от местата, където Абеди е отишъл, е апартаментът в центъра, от който е стигнал с трамвай и 400 м. ходене пеша до \"Манчестър арена\", заявиха в комюнике началникът на манчестърската полиция Иън Хопкинс и националният координатор на полицията за борба с тероризма Нийл Басу, цитирани от БТА.\"Според нас е твърде вероятно взривното устройство да е било сглобено в този апартамент\", се казва в комюникето.Хопкинс и Басу казват, че са събрали много информация за 22-годишния британец от либийски произход, включително за направата на бомбата, съучастници, финанси и места, на които е бил. Името на Сабеди беше съобщено първо от американските медии, което стана причина за кратко  допуснали теч на данни.Въпреки това полицията се нуждае от всякаква информация какво е правил след 18 май, когато се е върнал във Великобритания. Преди това е бил в Либия и е за кратко - в Дюселдорф.По случая работят около 1000 души. На следователите им е отнело два часа да установят самоличността на камикадзето. От началото на разследването властите са арестували 13 души и претърсват 14 адреса, се казва в комюникето.", "date": "2017.05.28", "title": "Полицията разпространи снимки на атентатора от Манчестър"}
{"url": "http://www.dnevnik.bg/sport/2017/05/28/2978935_luis_enrike_e_gord_ot_prestoia_si_v_barselona_i/", "text": "Треньорът на \"Барселона\" Луис Енрике обяви, че се чувства горд от престоя си в клуба. В последния си мач начело на каталунците той вдигна трофея в Купата на краля след успеха с 3:1 над \"Алавес\". Енрике спечели общо девет титли за три години.\"Чувствам се щастлив и особено горд, защото постигнах най-важното - направих и феновете на \"Барселона\" щастливи\", каза наставникът и посвети купата на всички, свързани с отбора.\"Девет трофея от общо 13 възможни е доста добро постижение, бих казал\", добави той.Енрике сподели още, че е убеден, че решението да си тръгне е \"възможно най-правилното\". \"Аз съм този, който реши да каже \"стоп\", защото така е най-добре както за мен, така и за футболистите\".Президентът на клуба Хосеп Мария Бартомеу каза, че всички са благодарни на Енрике за свършената работа и вратите на \"Камп ноу\" винаги ще бъдат отворени за него.\"Той се справи повече от отлично. Съвсем спокойно мога да го определя като един наистина успешен треньор. Завинаги ще остане един от нас\", добави президентът.Енрике коментира още, че се чувства късметлия, че е имал възможността да работи с \"най-добрата\" версия на Лионел Меси. Аржентинецът се отличи с гол и асистенция на финала срещу \"Алавес\".\"Меси е извънземен във всяко отношение. Без съмнение той е номер едно, а за да бъдеш номер едно, трябва да можеш да контролираш всеки аспект от играта и да бъдеш много силен физически. Той се грижи много за себе си и има още много какво да покаже. Благодаря му\", заяви Енрике.", "date": "2017.05.28", "title": "Луис Енрике е горд от престоя си в \"Барселона\" и благодари на \"извънземния\" Меси"}
{"url": "http://www.dnevnik.bg/kultura/2017/05/28/2970053_otkus_ot_chovekut_koito_presmiatashe_na_malba_tahan/", "text": "КолибриИзлезе от печат \"Човекът, който пресмяташе\" – безценни приказни и фантастични страници, побрали забавните приключения на един изключителен персийски математик!\"Човекът, който пресмяташе\" разказва за приключенията на Беремис Самир, славния персийски пастир, запленен от математиката, който успява да запамети дори точния брой на буквите на Свещения Коран. Самир се изправя срещу зли шейхове, приказни девици, астрономи, решава задачи с тумани, перли, везири, печели турнири по находчивост и памет, а от всички страни на пустинята се появяват замайващо красиви танцьорки и на човек му се дощява да вземе букет от логаритми и да им го подари. Освен очарователна арабска приказка книгата е и учебник по математика. Ала не със скучни и сложни формули, а основан на разсъжденията на находчивия Беремис, които разкриват тясната връзка между науката и заобикалящия ни свят.Малба Тахан е псевдоним на Жулио Сезар де Мело е Соуза (1895-1974), известен бразилски писател, математик и педагог. Като избира името Малба Тахан, Жулио Сезар създава истинска литературна мистификация. Заминава да учи арабски език и култура и измисля биографията на своя двойник. Неговите арабски приказки са изключително забавни и убедителни като стил, език и атмосфера. \"Човекът, който пресмяташе\" е публикувана за първи път през 1938 г., преведена е на повече от 12 езика, между които английски, испански, френски, каталунски и др. Получава наградата на Бразилската академия за литература и печели възхищението на Хорхе Луис Борхес, най-известния съвременен автор, поклонник на арабските приказки.превод Даниела АлександроваПриключенията на един изключителен персийски математикГлава IВ която по време на екскурзия откривам необикновен пътник. Какво правеше пътникът и какви бяха думите, които изричашеВ името на Аллах, Всемилостивия, Всемилосърдния!Веднъж, когато бавният ход на моята камила ме носеше по пътя за Багдад на връщане от екскурзия до славния град Самсара, на бреговете на Тигър, видях скромно облечен пътник. Седнал на камък, той изглежда си почиваше от изнурително пътуване.Готвех се да отправя към непознатия обичайния за пътниците селям алейкум, когато с голяма изненада го видях да се изправя и да изрича бавно:– Един милион четиристотин двайсет и три хиляди шестстотин четиресет и пет.След това седна и потъна в мълчание, подпрял глава с ръцете си, сякаш изпаднал в дълбок умисъл.Спрях наблизо и започнах да го наблюдавам точно както бих направил, ако се намирах пред някой древен исторически паметник.След малко човекът се изправи отново и с ясен и ритмичен глас съобщи друго число, също толкова главозамайващо:– Два милиона триста двайсет и една хиляди осемстотин шейсет и шест.И така, на няколко пъти чудатият пътник, изправен на крака, казваше число от няколко милиона и веднага след това сядаше на грубия крайпътен камък.Като не можех да сдържа любопитството, което ме глождеше, се приближих до непознатия и след като го поздравих в името на Аллах (с Него в молитвите и в благостта), го запитах какво означават тези числа, които можеха да се съдържат само в огромни пропорции.– Чужденецо! – отвърна Човекът, който пресмяташе – не осъждам любопитството, което те накара да прекъснеш хода на моите изчисления и спокойствието на моите мисли. И тъй като съумя да бъдеш деликатен в говоренето и в искането, ще задоволя желанието ти. За това обаче трябва да ти разкажа историята на моя живот.И ми разказа следното:Глава IIВ която Беремис Самир, Човекът, който пресмяташе, разказва историята на своя живот. Как бях запознат с чудните изчисления, които правеше, и защо станахме другари по пътяИмето ми е Беремис Самир и съм роден в малкото селце Хой, в Персия, в сянката на голямата пирамида, образувана от планината Арарат. От много млад се цаних за пастир у един богат човек от Кхамат. Всеки ден, по изгрев слънце, извеждах стадото в полето, а на свечеряване трябваше да го прибера. От страх да не изгубя някоя овца и да не бъда наказан за тази ми грешка, ги броях няколко пъти през деня. Така, лека-полека достигнах постепенно такава вещина в броенето, че понякога само за един миг преброявах цялото стадо.Но не се задоволих с това и започнах да се упражнявам в броене на птиците, когато ятата прелитаха в небето. Станах много вещ в това изкуство. След няколко месеца, благодарение на непрекъснатите ми нови упражнения да броя мравки и други дребни насекоми, направих невероятен подвиг: преброих всички пчели в един рояк. Този успех в пресмятането все пак не е нищо в сравнение с онези, които извърших по-късно. Щом разбра за математическите ми способности, моят щедър господар, който притежаваше големи финикови плантации на два-три отдалечени оазиса, ме назначи да ръководя продажбите и да броя фурмите в грозда една по една.Близо десет години работих под сянката на палмите. Доволен от натрупаните печалби, моят добър господар ми даде няколко месеца почивка и затова сега отивам към Багдад да посетя някои роднини и да се насладя на прекрасните джамии и разкошните дворци на този славен град. И за да не губя напразно времето си, се упражнявам по пътя, като броя дърветата, които хвърлят сянката си наоколо, цветята, които изпълват въздуха с аромата си, и птиците, които летят в небето сред облаците.И като посочи към голямата стара смокиня, която се извисяваше недалеч от нас, продължи:– Онова дърво например има двеста осемдесет и четири клона. Като знаем, че всеки клон има средно по триста четиресет и седем листа, лесно е да заключим, че онова дърво ще има общо деветдесет и осем хиляди петстотин четиресет и осем листа. Вярно ли е, приятелю?– Същинско чудо! – възкликнах поразен. – Не е за вярване, че човек може да пресметне всички листа на дървото и цветята в една градина само с един бърз поглед! Такова умение може да донесе на всекиго сигурно средство да натрупа завидни богатства.– Как така? – попита Беремис. – Никога и през ум не ми е минавало, че може да се печелят пари със смятане на милионите листа на дърветата или на пчелите в рояка! Кой го интересува броя на клони на дървото или броя на птиците, прелитащи в небето през деня?– Вашето възхитително умение – обясних аз – може да бъде приложено в двайсет хиляди различни случая. В голяма столица като Константинопол или дори в Багдад ще бъдете полезен помощник на управниците. Бихте могли да пресмятате населението, войските и стадата. За вас ще е лесно да изчислите богатствата на една страна, стойността на реколтата, данъците, стоките и всички държавни ресурси.Аз ви уверявам, заради връзките, които имам, понеже съм родом от Багдад, че няма да ви бъде трудно да получите изтъкнат пост при славния халиф Ал-Мутасим, нашият закрилник и господар. Бихте могли, може би, да заемете поста на везир ковчежник или пък да ви дадат мястото на секретар на мюсюлманските финанси.– Ако е така, младежо – отговори математикът, – няма да се чудя повече и ще те придружа до Багдад.И без да се бави, се настани както можа върху моята камила (единствената, с която разполагахме) и поехме по дългия път към славния град.От тук насетне, свързани от тази случайна среща насред дивия път, станахме неразделни спътници и приятели.Беремис беше весел и общителен. Още млад, сигурно нямаше двайсет и седем години, беше надарен с голям интелект и забележителна способност за науката на числата. Често, по повод най-обикновени епизоди от живота правеше такива неочаквани сравнения, които разкриваха изключителна острота на ума и истински математически талант. Беремис умееше също така да разказва истории и случки, с които илюстрираше думите си, които и без това сами по себе си бяха привлекателни и любопитни.Понякога прекарваше замислено часове в мълчание, правейки чудните си изчисления. В тези случаи се стараех да не му преча и си стоях тих, за да може той, с помощта на своята привилегирована памет, да направи нови открития в тайнствените аркани на математиката, наука, която арабите така силно развиваха и величаеха.Глава IIIНеобикновеното приключение с 35 камили, които трябваше да бъдат разделени между трима араби. Беремис Самир прави едно на пръв поглед невъзможно делене и тримата участници остават напълно доволни. Неочакваната печалба, която получихме при подялбатаСамо от няколко часа пътувахме, без да спрем, когато ни се случи приключение, достойно да бъде разказано, и в което моят приятел Беремис приложи с голям талант уменията си на изтъкнат математик. Близо до полуизоставен кервансарай видяхме трима мъже, които спореха оживено, застанали до група камили. Те се нахвърляха ядно един върху друг с обидни и лоши думи:– Не може да бъде! – Това си е жива кражба!– Не съм съгласен!Умният Беремис се опита да разбере за какво се караха.– Ние сме братя – каза най-старият – и получихме в наследство тези 35 камили. Според изричното желание на нашия баща аз трябва да получа половината, брат ми Хамед Намир трябва да вземе една трета, а Харим, най-младият, една девета част. Обаче не знаем как да разделим 35 камили по този начин и когато един от нас предложи нещо, другите протестират, защото половината от 35 е 17 и половина. Как да намерим една трета и една девета от 35, след като не се делят точно?– Много е просто – отговори Човекът, който пресмяташе. – Обещавам да разделя справедливо 35-те камили от наследството, ако ми позволите да прибавя към тях това красиво животно, което ни докара до тук в добър час.В този момент се опитах да се намеся в разговора:– Не мога да позволя подобно безумие! Как ще завършим пътя си, ако останем без нашата камила?– Не се притеснявай за резултата, багдадчанино – ми отговори тихо Беремис. – Много добре знам какво правя. Дай ми твоята камила и ще видиш накрая до какъв извод ще стигна.Той ми го каза с такава вяра и увереност, че не се поколебах да му дам моя красив хамал, който веднага прибави към 35-те намиращи се там камили, за да ги подели между тримата наследници.– Сега, приятели мои – каза той на тримата братя, – ще направя точна подялба на камилите, които вече са 36.И като се обърна към най-стария от братята, му каза така:– Ти, приятелю мой, трябваше да получиш половината от 35, тоест, 17 и половина. Сега обаче ще получиш половината от 36, а именно – 18. Няма за какво да негодуваш, ясно е, че само печелиш от такава подялба.Обърна се после към втория наследник и продължи:– Ти, Хамед Намир, трябваше да получиш една трета от 35, иначе казано – 11 камили и нещо. Ще получиш една трета от 36, което е 12 камили. Не би трябвало да се оплакваш, защото очевидно е, че печелиш от подялбата.И най-накрая каза на най-младия:– На теб, млади ми Харим Намир, според волята на баща ти се пада една девета от 35, или 3 камили и част от друга. Ще ти дам една девета част от 36, тоест 4, и твоята печалба също ще е очевидна, така че остава само да ми благодариш за резултата.После продължи:– С тази подялба, която е благоприятна и е в полза на всеки един от вас, се падат 18 камили на първия, 12 на втория и 4 на третия, което дава в резултат 18 + 12 + 4 общо 34 камили. От 36 камили остават значи две. Едната, както знаете, принадлежи на моя приятел багдадчанина, а другата по право се полага на мен за това, че разреших в полза на всички ви трудната задача с наследството.– Умен сте, чужденецо! – възкликна най-старият от братята. – Приемаме вашата подялба с увереността, че беше направена справедливо и поравно.Хитрият Беремис, Човекът, който пресмяташе, бързо си взе една от най-красивите камили от групата и ми рече, докато ми подаваше юздите на животното, което ми принадлежеше:– Сега, приятелю, ще можеш да продължиш пътуването на гърба на твоята кротка и сигурна камила. А пък аз имам друга само за мен. И така отново поехме пътя си към Багдад.", "date": "2017.05.28", "title": "Откъс от \"Човекът, който пресмяташе\" на Малба Тахан"}
{"url": "http://www.dnevnik.bg/biznes/2017/05/28/2978932_british_eurueiz_se_opitva_da_vuzstanovi_normalnite/", "text": "Британският авиопревозвач \"Бритиш еъруейз\" (British Airways) обяви, че ден след , се надява днес да възобнови полетите от двете най-големи летища в столицата Лондон - \"Хийтроу\" и \"Гетуик\", съобщава агенция \"Асошиейтед прес\".Ще има и някои нарушения в разписанието, тъй като самолетите и екипажите ни по света не са на място, съобщи компанията в ранните часове на днешния ден в \"Туитър\", извинявайки се сериозните проблеми вчера.В други съобщения, разпространени пак през профила в \"Туитър\", \"Бритиш еъруейз\" призовава пътниците да не се отправят към летищата, освен ако полетът им не е потвърден.Вчера компанията отмени всички полети от двете лондонски летища заради \"мащабен компютърен срив\". Шефът на авиокомпанията Алекс Круз посочи във видео обръщение, че проблемът е причинил много тежки нарушения на полетите в целия свят. Били са засегнати всички операционни системи и системи за регистрация на пътниците. , допълни той, коментирайки спекулации в медиите.Сривът съвпадна с натоварен ден за трафика във Великобритания, тъй като вчера бе началото едновременно на дълъг уикенд и на ваканция за училищата. Закъснения и отмяна на полети на \"Бритиш еъруейз\" имаше на германските летища, засегнат бе и авиотрафикът в Белфаст, Рим, Малага и Париж.Проблемът се появи само ден, след като срив в системата за обработване на багажите на летище \"Гетуик\" причини хаос и дълги опашки, принуждавайки пътниците да се откажат от чекиран багаж и да пътуват само с ръчен, припомня БТА.Заради хилядите засегнати пътници Бритиш еъруейз може да понесе огромни разходи за обезщетения, коментира агенция ДПА. Според европейското законодателство пътниците, чиито полети са били забавени, могат да поискат обезщетения, освен ако причината не е била извън контрола на превозвача.", "date": "2017.05.28", "title": "\"Бритиш еъруейз\" се опитва да възстанови нормалните полети от \"Хийтроу\" и \"Гетуик\""}
{"url": "http://www.dnevnik.bg/sviat/2017/05/28/2978955_neizvesten_schupi_krusta_na_groba_na_dyo_gol/", "text": "Гробът на бившия френски президент Шарл дьо Гол в село Коломбе ле дьоз Еглиз в Източна Франция бе осквернен вчера следобед, съобщи агенция \"Франс прес\".Неизвестен мъж се е качил върху мраморната плоча на гроба, който е под постоянно видеонаблюдение, и с два силни ритника е откъртил стоящия върху нея 1. 5-метров кръст, съобщи местен прокурор. Извършителят се издирва, уточнява БТА.Инцидентът стана на 27 май, който бе обявен от парламента през 2014 г. за Национален ден на съпротивата. Дьо Гол е герой на съпротивата срещу нацистките окупационни сили през Втората световна война и лидер на френското правителство в изгнание.Когато умира през 1970 г., е погребан в това село, където е притежавал имот. Там почиват още останките на съпругата му Ивон и на дъщеря му Ан.В Коломбе-ле-дьоз-Еглиз живеят по-малко от 700 души, но гробът на Дьо Гол е посещаван годишно от около 100 000 души, посочва ДПА.", "date": "2017.05.28", "title": "Неизвестен счупи кръста на гроба на Дьо Гол"}
{"url": "http://www.dnevnik.bg/sport/2017/05/28/2978950_mo_fara_specheli_na_5000_m_v_diamantenata_liga_s/", "text": "Четирикратният олимпийски шампион Мо Фара постигна най-добро време в бягането на 5000 м в турнира от Диамантената лига в Юджийн. 34-годишният британец завърши с време 13:00.70 мин.Зад него се нареди тийнейджърът от Етиопия Йомиф Кеджелча с 13:01.21, а трети остана кениецът Джофри Камворор с 13:01.35.Фара се е прицелил в четвърти пореден златен медал на 5000 м на световното първенство в Лондон през август. През миналата година по време на олимпийските игри в Рио той триумфира както на 5000 м, така и на 10 000.Това беше втори участие на открито за този сезон за британецът. По-рано през този месец той завърши втори на 1500 м в Лос Анджелис.\"Времето не ме интересуваше особено. Просто исках да кажа на останалите момчета: \"Вижте, подготвен съм.\" Много от тях обичат да говорят. Казват: \"Ще направя това или онова.\" Но аз не харесвам подобно поведение. Просто искам бягането ми да говори\", каза Фара след триумфа си в Юджийн.", "date": "2017.05.28", "title": "Мо Фара спечели на 5000 м в Диамантената лига с най-добро време за годината до момента"}
{"url": "http://www.dnevnik.bg/sport/2017/05/28/2978959_sled_napadenieto_s_noj_petra_kvitova_se_zavurna_na/", "text": "Петра Квитова се завърна на корта с победа в \"Ролан Гарос\". Тя победи с 6:3, 6:2 американката Джулия Боусръп. Двубоят за нея беше първи, след като  След нападението, при което тежко пострада лявата й ръка, тя трябваше да се подложи на четиричасова операция за възстановяване на сухожилия и нерви.Квитова изигра много силна среща, в която направи 31 уинъра и девет аса и се радваше на сериозна подкрепа от трибуните. Хората от нейния лагер бяха облечени с тениски, на които пишеше \"Смелост и вяра\".\"За мен е истинско удоволствие, че съм тук. Радвам, че взех решението да играя в този турнир. Хората до мен ми помогнаха да премина през този труден период. Винаги ще бъда благодарна\", каза чешката тенисистка след мача.Тя добави, че е нямала много време за тренировки, като се е занимавала три седмици през тези шест месеца. Квитова каза още, че е пределно мотивирана и усеща върху какво трябва да наблегне.\"Доволна съм от начина, по който играх, но сега това няма особено значение, защото победих\", заяви тя.", "date": "2017.05.28", "title": "След нападението с нож Петра Квитова се завърна на корта с победа в \"Ролан Гарос\""}
{"url": "http://www.dnevnik.bg/sviat/2017/05/28/2978939_predizbornata_prednina_na_tereza_mei_se_stopi_riazko/", "text": "Преднината на Консервативната партия на британския премиер Тереза Мей пред опозиционната Лейбъристка партия се е стопила рязко, показват четири социологически проучвания, публикувани след , предаде агенция \"Ройтерс\".Това означава, че свиканите от Мей предсрочни парламентарни избори на 8 юни ще бъдат много по-оспорвани, отколкото се предвиждаше преди месец, и че тя може и да не спечели категоричната победа, на която се надяваше, коментира агенцията.Според сондаж на института . Само за седмица преднината на торите се е стопила от 12 до 6 процентни пункта.Вестник \"Сънди таймс\" публикува в днешния си брой проучване на института , направено на 25 и 26 май сред 2003 души, според което , а . Падането на преднината на торите от предходната седмица тук е само един процентен пункт.Проучвания на агенциите и обаче показват сриване на преднината на торите съответно с 10 и с 12 процентни пункта.\"Тереза Мей със сигурност е категоричен фаворит, но в момента не е ясно колко голяма победа ще успее да постигне\", коментира пред \"Ройтерс\" преподавателят по политология Джон Къртис от университета \"Стратклайд\", цитиран от БТА. \"Вече не е сигурно, че тя ще получи огромното мнозинство, което се канеше да постигне\", допълва той.Първият срив в обществената подкрепа за Мей беше регистриран след като тя лансира идеята да накара възрастните хора, които могат да си го позволят, да плащат повече за необходимите им грижи в замяна на намаляване на данъците. Опонентите й нарекоха предложението \"данък върху деменцията\", защото ще засегне особено тежко хората, които се нуждаят от дългосрочно обгрижване по домовете си.  и оцениха идеята като най-голямата грешка досега в кампанията.Но ако не успее да постигне много по-голямо от сегашното мнозинство от 12 места в парламента, хазартното й решение може да подрони сериозно авторитета й точно в , коментира \"Ройтерс\".", "date": "2017.05.28", "title": "Предизборната преднина на Тереза Мей се стопи рязко след атентата в Манчестър"}
{"url": "http://www.dnevnik.bg/biznes/2017/05/28/2978951_sledvashtata_sreshta_na_g-7_shte_e_v_kanada/", "text": "Следващата среща на групата на седемте най-развити икономики (Великобритания, Германия, Италия, САЩ, Канада, Франция и Япония) в света ще бъде догодина в град Малбе в канадската провинция Квебек. Това съобщи канадският премиер Джъстин Трюдо на приключилата вчера среща на върха на Г-7 в Сицилия, предаде ДПА.Трюдо каза, че регионът Шарлевоа, където се намира Малбе, е показателен за това колко богата страна е Канада - \"от двуезичието и културното разнообразие до удивителните пейзажи по всяко време на годината\".\"Очаквам с нетърпение срещата с колегите си в Шарлевоа. Сигурен съм, че ще се влюбят в това място\", каза Трюдо, цитиран от БТА.", "date": "2017.05.28", "title": "Следващата среща на Г-7 ще е в Канада"}
{"url": "http://www.dnevnik.bg/sport/2017/05/28/2978964_ronaldo_obiavi_che_zlatnata_topka_triabva_da_otide_pri/", "text": "Легендарният бразилски нападател Роналдо обяви, че \"Златната топка\" за 2017 г. трябва да бъде връчена на звездата на \"Реал\" Кристиано Роналдо\".През миналата година той получи отличието за четвърти път, като единственият, който има повече от него, е футболистът на \"Барселона\" Лионел Меси. Португалецът спечели Шампионската лига и стана европейски шампион.\"Тази година аз бих избрал Кристиано. През изминалите два сезона той имаше определяща роля както на клубно, така и на национално ниво. Роналдо беше основна фигура в Шампионската лига, а сега отново е на финал\", каза бразилецът.Той говори и за сравненията между португалеца и Меси, като обяви, че \"няма особено смисъл\" да се търси кой е по-добър от двамата.\"Те са впечатляващи футболисти. Харесва ми начинът, по който Меси владее топката - както бележи и как винаги играе неуморно. Но трябва да забравяме и статистиките на Кристиано. Да се прави сравнение е много трудно, а и няма особено смисъл. И двамата заслужават уважение\", добави Роналдо пред \"Ас\".Бразилецът каза още, че по време на престоя си в \"Реал\" така и не е успял да се разбере с Фабио Капело. Италианецът беше начело на белите от 2006 до 2007 г.\"Имах много проблеми с него. Дори и да бях качил само 100 грама, можеше да ме остави извън групата за някой мач. Аз съм толерантен човек и се опитвам да разбера гледните точки на хората, но с него така и не успяхме да намерим общ език. Да, той е треньорът, но във футбола не 100 или 200 грама правят разликата. Мисля, че той така и не оцени напълно възможностите ми\", допълни той.", "date": "2017.05.28", "title": "Роналдо обяви, че \"Златната топка\" трябва да отиде при Кристиано Роналдо"}
{"url": "http://www.dnevnik.bg/sviat/2017/05/28/2978114_voinata_sreshtu_zaharta_veche_vzima_jertvi/", "text": "Войната срещу захарта, поведена от правителства и потребители, които искат да избегнат заплахи за общественото здраве като диабета, забавя растежа на световното търсене.Това може да промени изоснови консумацията на захар занапред.Потреблението може да нарасне с най-бавния си темп от седем години през 2017/2018 година, според анализаторската група Platts Kingsman. Тя прогнозира растеж от 1.04%, което е почти наполовина на средния ръст от 2% годишно през изминалото десетилетие.Потреблението като цяло стагнира в развитите страни, посочи Том МакНийл, директор в анализаторската група за суровини Green Pool.Потреблението спада заради по-високите цени на пазарите, които се грижат повече за здравето. В развиващите се държави пък го подкопава употребата на алтернативи като високофруктозния царевичен сироп.Като се прибави и по-слабото търсене от производителите на напитки и храни в световен мащаб, това може да представлява съществена промяна в световната консумация, според Tropical Research Services. \"Може би реалната дългосрочна тенденция на растеж на  се е променила и сега върви надолу,\" посочва групата в доклада си от 7 май.Най-малко 17 страни и няколко американски града въведоха допълнителен данък за подсладените безалкохолни напитки. Още 11 страни вече прилагат или обмислят такива налози.Много страни отиват още по-далеч:  с мерки като забрана на автоматите за храни и напитки в училищата. Чили миналата година въведе черни предупредителни етикети за храните с, сол или мазнини.Мексико е друг пример. Всеки трети възрастен мексиканец е засегнат от затлъстяване и страната въведе данък за  през 2014 година. Макар че ще бъдат нужди години, за да се оценят ефектите върху здравето, първоначалните данни сочат, че консумацията на безалкохолни напитки в Мексико е спаднала с 12% след въвеждане на данъка.Все повече се разбира нуждата от  като част от държавната политика и културата като цяло, посочва Франческо Бранка, директор на отдела \"Хранене за здраве и развитие\" в Световната здравна организация. \"Като се има предвид бързото разрастване на затлъстяването и диабета, те се опитват да направят нещо по въпроса предварително,\" допълва той.Забавящият се темп на растеж допълнително засилва тревогите, че световният захарен пазар ще отчете излишъци през 2017-2018 година след две поредни години на дефицит.Това може и да охлади амбициозните планове на ЕС рязко да повиши производството през 2017/2018 година в опит отново да стане нетен износител, след като сложи край на субсидиите и ограниченията на износа през октомври.Страни с високи доходи като Норвегия и Канада вече отчитат спад на , сочат данните на Euromonitor. Сега апетитът на развиващите се страни, чието бързо растящо население се очаква да дава тласък на растежа, изглежда също отслабва.Продажбите на захар в Индия, най-големия потребител на суровината, най-вероятно ще спаднат с около 1 милион тона този сезон, прогнозира Индийската асоциация на захарните заводи. Това се дължи на високите местни цени и срива на валутата, който последва миналогодишната  с най-голяма стойност в страната.Правителственото решение по-рано тази година да бъде премахната субсидията за захар за бедните семейства също подкопа потреблението. Индийската асоциация на захарните заводи очаква потреблението да нарасне догодина, тъй като производството в страната се нормализира и местните цени спадат, но анализаторите посочват, че растежът в дългосрочна перспектива остава несигурен, тъй като правителството обмисля по-високи данъци и по-стриктно етикетиране на храните със съдържание на захар.\"Ако Индия също стане част от тенденцията и наложи такъв данък, имайки предвид, че тя е най-големият потребител на захар в света, това може да се отрази на световния растеж, посочи старши анализаторът в F.O. Licht Щефан Уленброк. изглежда стагнира и в Китай, втория по големина консуматор на суровината, тъй като евтини подсладители като високофруктозния захарен сироп стават все по-популярни. Китайските производители на цвекло и тръстика разчитат на държавни субсидии, за да компенсират високите производствени разходи. Вносът пък се облага с големи мита, целящи защита на сектора, а тази седмица бяха въведени допълнителни такси.В резултат на всичко това местните цени на захарта са двойно по-високи от цените на световния пазар. Това, наред с изобилието от евтина царевица, направи високофруктозния захарен сироп изключително конкурентоспособен.Американското министерство на земеделието миналия месец обърна внимание на спада на търсенето на китайска захар, като понижи данните си за потреблението в страната за периода 2015/2016 и 2016/2017 година с около 10%. Освен това предупреди, че вероятно ще има по-умерен растеж, отколкото очакваше преди.Хората в Китай все още ядат сладолед и пият безалкохолни напитки, казва Джон Стансфийлд, анализатор в компанията за търговия със суровини Group Sopex. \"Просто сега тези продукти се произвеждат предимно с царевичен сироп, а не със захар,\" допълни той.Бразилия, третият по големина потребител на захар, също отчита забавяне на растежа на търсене на суровината през последните три години, тъй като продължителната рецесия намали доходите на много бразилци. Консумацията растеше с около 2-3% през предходното десетилетие.Изглежда производителите са на мнение, че войната със захарта ще бъде постоянна тенденция и много компании за храни и напитки предварително променят състава на продуктите си.Coca-Cola обеща да намали захарта в напитките си и е подела над 200 инициативи за промени в състава. PepsiCo също посочи, че до 2025 година най-малко две трети от напитките на компанията по света ще съдържат 100 или по-малко калории от добавена захар в опаковка от 355 милилитра.Nestle обяви през 2016 година, че разработва технология за намаляване на захарта в някои свои сладки изделия с до 40% без да се променя вкусът.\"В световен мащаб захарта е в центъра на вниманието, \"казва Сара Питърсън, анализатор на храни в Euromonitor. \"Законовите норми стават все по-строги с времето. И ако те са разумни, ще решат въпроса навреме\", допълва тя. /БТА", "date": "2017.05.28", "title": "Войната срещу захарта вече взима жертви"}
{"url": "http://www.dnevnik.bg/politika/2017/05/28/2978974_kupuvaneto_na_iztrebiteli_oshte_e_priotitet_obiavi/", "text": "Вицепремиерът Томислав Дончев обяви, че няма смяна на приоритетите по отношение на купуване на нови изтребители на армията. Пред БНР днес той разясни, че премиерът Бойко Борисов очаква план от военните за процедиране, в който освен купуването на многоцелеви изтребители да се разпишат и други проекти за флота и сухопътните войски.Миналата седмица Борисов обяви, че купуването на изтребители е въпрос на разчет. От думите му се разбра, че след като \"Авионамс\" е отново държавна собственост, .Позицията на Борисов бе последвана от критики от страна на президента Румен Радев, че .", "date": "2017.05.28", "title": "Купуването на изтребители още е приотитет, обяви Томислав Дончев"}
{"url": "http://www.dnevnik.bg/sport/2017/05/28/2978977_svetovnata_1_anjelik_kerber_otpadna_v_purviia_krug_na/", "text": "Световната номер едно Анжелик Кербер отпадна още в първия кръг на \"Ролан Гарос\". Германката загуби с 2:6, 2:6 от Екатерина Макарова. Двубоят продължи 82 минути.За пръв път в историята на турнира заемащата първото място в ранглистата на WTA отпадна в първия кръг.В първия сет Макарова, което заема 40-ата позиция в ранглистата, два пъти успя да пробие подаването на съперничката си и след 34 минути игра спечели с 6:2. През втората част рускинята продължи да играе по-уверено и стабилно.Кербер завърши мача с едва 16 печеливши удара и допусна 25 непредизвикани грешки. Макарова стигна до първата си победа над номер едно в света в кариерата си.Във втория кръг рускинята очаква победителката от мача между Леся Цуренко и Катерина Козлова.Преди това Керер отпадна във втория кръг в мастърса в Рим. Тя отстъпи с 4:6, 0:6 от квалификантката Анет Контавейт.", "date": "2017.05.28", "title": "Световната №1 Анжелик Кербер отпадна в първия кръг на \"Ролан Гарос\""}
{"url": "http://www.dnevnik.bg/biznes/2017/05/28/2978996_alitaliia_otmeni_200_poleta_zaradi_stachka/", "text": "Италианската авиокомпания \"Алиталия\"(Alitalia), , съобщи, че е отменила за днес 200 вътрешни и международни полета заради стачка на част от персонала, предаде \"Франс прес\".Намерено е алтернативно решение за 80% от засегнатите пътници, съобщава компанията на сайта си.На 2 май превозвачът, трупащ загуби от години, премина . Това стана, след като синдикатите отхвърлиха план за преструктуриране, предвиждащ съкращаване на 1700 позиции и орязване на заплатите с 8 на сто за част от персонала.Правителството на Италия, което изключва всякаква национализация, търси купувач за цялата дейност или част от дружеството, в което авиокомпания Етихад (Etihad) от Обединените арабски емирства държи дял от 49 процента. Останалите 51 процента се контролират от консорциум италиански компании.Днешната стачка, насрочена от седмици, съвпадна с преговорите по параметрите на процедура по техническа безработица, обявена преди дни от \"Алиталия\"за 1358 от общо около 12 500 служители.В началото на май \"Алиталия\" получи от правителството 600 млн. евро междинен кредит, който ще позволи гарантиране на полетите за шест месеца, припомня АФП.", "date": "2017.05.28", "title": "\"Алиталия\" отмени 200 полета заради стачка"}
{"url": "http://www.dnevnik.bg/sport/2017/05/28/2978973_maikul_karik_udulji_dogovora_si_s_junaited_s_edna/", "text": "Полузащитникът на \"Манчестър юнайтед\" удължи договора си с клуба за още една година. 35-годишният футболист е част от \"червените дяволи\" от 2006 г.С екипа на \"Юнайтед\" той е ставал пет пъти шампион във Висшата лига, печелил е още ФА къп, два пъти Купата на лига и шест пъти \"Къмюнити шийлд\". Триумфирал е и в световното клубно първенство, Шампионската лига и Лига Европа - трофеят, който отборът взе преди няколко дни.\"Завършихме сезона по отличен начин - с нова купа във витрината. Мога само да кажа, че съм повече от щастлив, че приключението ми с този велик клуб ще продължи\", каза Карик пред официалния сайт на \"Юнайтед\".Мениджърът Жозе Моуриньо добави, че за него е \"истинско удоволствие\" да работи с футболист като Карик, и го определи като един от най-големите професионалисти в този спорт.\"Той не е само страхотен футболист, но и много добър човек. Дава най-подходящия пример на младите момчета в състава. Радвам се, че удължи договора си. Такива футболисти са истинско богатство\", каза португалецът.", "date": "2017.05.28", "title": "Майкъл Карик удължи договора си с \"Юнайтед\" с една година"}
{"url": "http://www.dnevnik.bg/sport/2017/05/28/2978992_sebastian_fetel_specheli_gran_pri_na_monako_za_tretata/", "text": "Пилотът на \"Ферари\" Себастиан Фетел спечели Гран при на Монако и постигна третата си победа от началото на сезона. На второ място завърши съотборникът му Кими Райконен, който стартира от полпозишън. На третото място остана състезателят на \"Ред бул рейсинг\" Даниел Рикардо.Фетел записа втора победа на пистата в Монако и първа за \"Ферари\" от 2001 г. Предишният успех на германеца беше през 2011 г. Освен това, за първи път Фетел и Райконен завършиха първи и втори като съотборници.Люис Хамилтън успя да се класира в топ 10, въпреки че стартира от 13-ата позиция. Той завърши на седмото място, а съотборникът му Валтери Ботас остана четвърти. Британецът спечели в началото една позиция. Той стигна до десетото място след като Перес влезе в бокса, а Нико Хулкенберг отпадна заради повреда.Пети финишира другия пилот на \"Ред бул\" Макс Верстапен, който в последните 10 обиколки направи опит да изпревари Ботас, но финландецът се защити успешно.На старта Райконен и Фетел успяха да задържат първите две места, като Ботас направи атака за втората позиция.Райконен влезе за първа смяна на гуми в 35-ата обиколка и се върна на пистата със суперсофт на трето място. Финландецът се движеше зад Фетел и Рикардо, но и на двамата все още им предстоеше минаване през бокса.В 39-ата обиколка дойде време за Фетел да смени гумите. В четирите обиколки, които четирикратният световен шампион остана повече на пистата, успя да стопи преднината на съотборника си и при връщането си на пистата германецът успя да отнеме лидерството на финландеца.Хамилтън за първи път влезе в бокса за смяна на гуми в 47-ата обиколка и зае седмото място зад Карлос Сайнс.В 60-ата обиколка болидът на Паскал Верлайн се обърна след сблъсък с Дженсън Бътън и на пистата беше пусната кола за сигурността. Пилотът на \"Заубер\" обяви по радиоуредбата, че всичко е наред с него.В края на състезанието грешките на пилотите зачестиха, като Маркус Ериксон, Стофел Вандорн и Даниел Квият отпаднаха.", "date": "2017.05.28", "title": "Себастиан Фетел спечели Гран при на Монако за третата си победа от началото на сезона"}
{"url": "http://www.dnevnik.bg/biznes/2017/05/28/2979004_ot_2018_g_italiia_se_otkazva_ot_monetite_po_1_i_2_centa/", "text": "От 1 януари 2018 г. Италия ще извади от обращение монетите от 1 и 2 цента. Това реши парламентарната комисия по бюджетни въпроси на страната, предаде ДПА.Според изчисленията, на които се базират депутатите, премахването на дребните монети ще пести годишно по около 20 хил. евро. Италианското правителство харчи милиони за производството им, откакто е въвело еврото през 2004 г., защото производствената им стойност е значително по-висока от номиналната. За разлика от евробанкнотите, които се печатат от една система, всяка държава от еврозоната сече своите монети и понася съответните загуби.Инициативата ще означава, че всички цени в Италия ще бъдат закръглени до най-близката стойност, завършваща на 5 или 0, уточнява италианската агенция \"Анса\".И други страни от Евросъюза сред които Германия, обмислят да се окажат от 1- и 2-центовите монети.В Белгия, Финландия, Холандия и Ирландия цените често биват закръгляни до най-близкото число, завършващо на 5 цента, за да се избегнат най-дребните монети, макар те да остават законно платежно средство./БТА", "date": "2017.05.28", "title": "От 2018 г. Италия се отказва от монетите по 1 и 2 цента"}
{"url": "http://www.dnevnik.bg/bulgaria/2017/05/28/2979002_pametnikut_pred_ndk_shte_bude_demontiran_prez_liatoto/", "text": "Паметникът \"1300 години България\" пред Националния дворец на културата (НДК) ще бъде демонтиран през лятото. След това ще бъде направен ремонт в района. Това обяви столичният кмет Йорданка Фандъкова пред БНТ днес.Преди три години Столичният общински съвет реши  от Първи и Шести софийски полк от Балканските и Първата световна войни.След обжалване съдът разреши премахването на монумента.От следващата седмица започва отварянето на платната на бул. \"Патриарх Евтимий\", където от години има ограничение на движението заради строежа на метрото, допълни Фандъкова.", "date": "2017.05.28", "title": "Паметникът пред НДК ще бъде демонтиран през лятото"}
{"url": "http://www.dnevnik.bg/sport/2017/05/28/2979027_grigor_dimitrov_se_spravi_sus_stefan_rober_na_starta/", "text": "Григор Димитров победи французина Стефан Робер на старта на \"Ролан Гарос\". Българинът се наложи с 6:2, 6:3, 6:4. Двубоят се изигра на централния корт \"Филип Шатрие\" и продължи час и 50 минути. Световният номер 12 постигна първия си успех в този турнир от 2013 г.Българинът започна уверено и бързо поведе с 4:1, а след това постигна още един пробив, за да затвори първия сет с 6-2.Във втората част сценарият се повтори и Гришо поведе с два пробива, но изненадващо се пропука, когато сервираше за сета при 5:1 и позволи на Робер да върне единия пробив. В третата част хасковлията поведе с 4:0, но след това допусна спад в играта си и французинът взе три поредни гейма. В крайна сметка обаче, Димитров не се разколеба и спечели следващите си две подавания, за да стигне до крайния успех.Българинът пласира 35 печеливши удара и осем аса. Той допусна общо 32 непредизвикани грешки, 17 от които в третия сет. С успеха той си осигури 60 хиляди евро и 45 точки за световната ранглистаВ следващия кръг Димитров ще се изправи срещу победителя от мача между испанеца Томи Робредо и британеца Даниел Еванс.Успехът на българина дойде след четиригодишна пауза, като в предишните си три участия отпадаше първи кръг след поражения от Иво Карлович (2014 г.), Джак Сок (2015 г.) и Виктор Троицки (2016 г.).", "date": "2017.05.28", "title": "Григор Димитров се справи със Стефан Робер на старта на \"Ролан Гарос\""}
{"url": "http://www.dnevnik.bg/v_pamet/2017/05/28/2979033_pochina_pisateliat_i_jurnalist_iordan_vasilev/", "text": "Почина писателят и журналист Йордан Василев, съобщи БТА, позовавайки се на негови близки.Василев е известен литературовед, журналист и политик, основател и първи главен редактор на вестник \"Демокрация\". Беше депутат във Великото Народно събрание и в 36-ото Обикновено Народно събрание.Роден е на 26 септември 1935 г. Семейството му е изселено от София през март 1948 г. - първо в Радомир, после в Троян, се посочва в статията за него в \"Уикипедия\".Завършва българска филология в Софийския университет; по време на следването си е изключен от университета след въстанието в Унгария през 1956 г. Работи последователно в списанията \"Септември\" и \"Литературна мисъл\", но е уволнен и от двете.Василев е активен участник в Клуба за подкрепа на гласността и преустройството, както и в СДС. През януари 1990 г. е натоварен от ръководството на СДС да бъде главен редактор на новия вестник \"Демокрация\", първият брой на който излиза на 12 февруари. Остава на поста до август 1990 г.Избран е за председател на Националния клуб за демокрация. През юли 1991 г., заедно с част от клубовете, напуска Федерацията на клубовете за демокрация и остава в СДС-национално движение.Като народен представител във Великото Народно събрание се включва в т.нар. \"група на 39-те\", които отказват да подпишат новата Конституция.Василев беше съпруг на , която беше и първият вицепрезидент в най-новата история, излъчен чрез избори. Опелото ще се състои на 1 юни от 14 ч., в столичната църква \"Св. София\".", "date": "2017.05.28", "title": "Почина писателят и журналист Йордан Василев"}
{"url": "http://www.dnevnik.bg/sport/2017/05/28/2979037_grigor_dimitrov_v_golemite_turniri_se_pokazva_harakter/", "text": "Григор Димитров каза след победата си на старта в \"Ролан Гарос\", че е имало силното желание да спечели. Той се справи с  представителя на домакините Стефан Робер с 6:2, 6:3, 6:4 и записа първа победа от 30 май 2013 г. \"Трябваха ми няколко гейма, за да свикна. Условията бяха добри и това ми помогна да покажа хубав тенис. Много исках да спечеля днес. От дълго време не бях побеждавал тук. Исках да бъда конкурентен, да играя силно\", каза Димитров.Той добави, че преди началото на надпреварата е изчистил главата си от \"всякакви притеснения\".\"Мисля, че играх на ниво. Имах някои колебания в последните турнири, но защо да не се представя добре тук, както беше в началото на сезона. Именно на големите турнири се показва характер. Доволен съм от тази победа и от старта си на \"Ролан Гарос\", каза Димитров.В следващия кръг хасковлията ще се изправи срещу победителя от мача между испанеца Томи Робредо и британеца Даниел Еванс.", "date": "2017.05.28", "title": "Григор Димитров: В големите турнири се показва характер"}
{"url": "http://www.dnevnik.bg/sviat/2017/05/28/2979055_muj_zastrelia_8_dushi_v_amerikanskiia_shtat_misisipi/", "text": "В селски район на американския щат Мисисипи бе арестуван мъж, който застрелял осем души след спор с жена си и нейни роднини, предаде \"Асошиейтед прес\".Задържаният е 35-годишният Уили Кори Годболт, който е с психически проблеми и неведнъж е извършвал насилие и въоръжени обири. Сред убитите има две момчета.Годболт стрелял по хората в три къщи - две в Брукхейвън и една в Боге Чито, на около 110 км южно от град Джаксън, съобщи щатският клон на ФБР. Това станало, след като властите били повикани заради семеен спор.Годболт е приет в болница с огнестрелна рана. Властите не уточняват как е бил ранен, нито дали е свързан с жертвите.Засега не са повдигнати обвинения и не се знае какъв е бил мотивът за нападенията.Самият Годболт обаче даде видеоинтервю за местния вестник \"Клариън стар леджър\". Той казва, че разговарял с жена си и нейни роднини, защото искал да вземе децата си у дома. Съседи се обадили в полицията със сигнал за семеен спор.Сред убитите е 36-годишният полицай Уилям Дър. Имената на другите жертви засега не се съобщават.Годболт казва, че не искал полицията да го залови жив. \"Не заслужавам да живея след това, което сторих. Намерението ми беше Господ да ме убие. Свършиха ми патроните. Исках да се оставя да ме убие полицай\", заявява той./БТА", "date": "2017.05.28", "title": "Мъж застреля 8 души в американския щат Мисисипи"}
{"url": "http://www.dnevnik.bg/sport/2017/05/28/2979036_tom_djumulen_specheli_stotnoto_djiro_ditaliia/", "text": "Холандецът Том Дюмулен спечели юбилейното стотно издание на Джиро д'Италия. 26-годишният състезател на \"Сънуеб\" постигна първа победа в големите колоездачни турове и стана първият холандски шампион в цялата история на италианската обиколка.Дюмулен завърши втори в индивидуалния часовник в 21-ия етап и свали розовото трико от гърба на шампиона от 2014 г. Найро Кинтана. За трети път в историята на джирото лидерът в генералното класиране губи състезанието в последния ден от обиколката.Дюмулен финишира с общо време 90.34:54 часа след 21 етапа и 3609 километра. Той изпревари Кинтана с 31 секунди, а миналогодишният шампион Винченцо Нибали допълни почетната стълбичка с изоставане от 40 секунди до първото място.Французинът Тибо Пино, който беше трети в генералното класиране преди днешния часовник, остана четвърти с пасив от 1:17 мин. Руснакът Илнур Закарин допълни челната петица на 1:56 мин. от Дюмулен. Националният шампион на Люксембург Боб Юнгелс спечели бялата фланелка за най-добър млад състезател в джирото. Той започна днешния ден с 28 секунди пасив от Адам Йейтс, но финишира с 1:06 мин. пред британеца в крайното класиране.Двамата заеха съответно осма и девета позиция. Италианецът Доменико Позовиво финишира шести, следван от холандеца Бауке Молема, а друг представител на домакините - Давиде Формоло, затвори първата десетка. Холандският триумф в стотното джиро беше допълнен от победата на Йос ван Едман в последния етап. 32-годишният състезател на \"Лото Йъмбо\" дочака първия си етапен успех в големите колоездачни обиколки, след като измина 29-километровата дистанция от пистата \"Монца\" до Милано за 33:08 минути.Ван Едман изпревари Дюмулен с 15 секунди, а италианецът Мануел Куинзиато остана трети с пасив от 27 секунди. Нибали се класира 13-и на 1:09 мин. от победителя в етапа, Кинтана е 27-и с изоставане от 1:39 мин., а Пино - 28-и на 1:42 мин. \"Това е лудост. Не мога да го опиша с думи. Беше изключително нервен ден от самото начало. Когато пресякох финала, от отбора започнаха да крещят: \"Спечели, спечели!\" След това видях на екрана, че разликата е само три секунди. Бях наистина бесен на отбора си в този момент, но в крайна сметка спечелих. Това е невероятно\", заяви Дюмулен след финала.За холандеца това беше второ участие в джирото, но първото завършено, след като миналата година напусна надпреварата принудително в 11-ия етап. Същата съдба го споходи и в миналогодишния \"Тур дьо Франс\", когато пак трябваше да се оттегли заради контузия.Тази година обиколката на Италия отново беше изпълнена с купища премеждия за холандеца, който трябваше да се бори в далеч по-слаб отбор от своите конкуренти, а заради стомашно разстройство в 16-ия етап загуби над 2:10 минути от преднината си пред Кинтана и Нибали.Страхотните часовникарски умения и стабилната езда в планините обаче осигуриха най-големия успех в кариерата на Дюмулен, за когото това е едва четвърта завършена голяма обиколка и второ класиране в топ 30 след шестото място в испанската Вуелта през 2015 г.Koлумбиецът Фернандо Гавирия спечели най-много етапни победи в стотното джиро - четири, които му донесоха цикламената фланелка за най-добър спринтьор. Испанецът Микел Ланда спечели синьото трико за най-добър катерач в обиколката.", "date": "2017.05.28", "title": "Том Дюмулен спечели стотното Джиро д'Италия"}
{"url": "http://www.dnevnik.bg/sviat/2017/05/28/2979040_zoran_zaev_e_preizbran_nachelo_na_socialdemokratite_v/", "text": "Зоран Заев беше преизбран за председател на Социалдемократическия съюз на Македония (СДСМ) на 22-ия редовен конгрес на партията, който се състоя вчера в Скопие, съобщава агенция МИА.Радмила Шекеринска запази поста на зам.-председател на СДСМ. Делегатите на конгреса избраха също членове на Централното бюро и Контролния орган на партията. Четирима зам.-председатели ще бъдат избрани идната седмица, предаде БТА.\"Пред нас има дълъг път. Това, което искам от вас, е да продължите да вярвате и да работите усърдно. Нека създадем общество на равните възможности и шансове. Това е пътят към ЕС и НАТО. Македония има много с какво да се гордее, гражданите успяха да свалят режима законосъобразно и сега сме крачка по-близо до съставяне на правителство\", заяви Зоран Заев след преизбирането му за лидер на СДСМ.На 17 май . Неговата партия се класира втора на парламентарните избори през декември, но успя да договори коалиция с три партии на етническите албанци и да сформира парламентарно мнозинство. В продължение на месеци президентът Георге Иванов отказваше да му връчи управленски мандат с аргумента, че подкрепата на Заев за т. нар.  - съвкупност от спорни искания на албанските партии, застрашава неделимостта на балканската държава.  Заев е дал гаранции, че \"албанската платформа\" няма да е основа за новото правителство и няма да постави под въпрос унитарния характер на Македония.Заев има 20-дневен срок да предложи състав на Министерския съвет. В изявление през медиите на конгреса той изрази надежда, че през следващата седмица Македония ще има ново правителство.", "date": "2017.05.28", "title": "Зоран Заев е преизбран начело на социалдемократите в Македония"}
{"url": "http://www.dnevnik.bg/sport/2017/05/28/2979068_nikolai_mitov_doshul_sum_da_izgradia_silen_otbor_i/", "text": "Треньорът на \"Левски\" Николай Митов изрази разочарованието си след загубата с 0:3 от ЦСКА и посочи, че неговите футболисти са допуснали много грешки и са изиграли слаб мач. Сините ще завършат на третото място в Първа лига и ще играят бараж с \"Верея\" за участие в Лига Европа.\"Честитя победата на ЦСКА. Топката ни е в краката и допускаме да ни я вземат и да направим фаул. Говорили сме го това, за съжаление, се получава другото. Слабо днес, съгласен съм, очевидно е\", каза той.Митов добави, че това не е тази играта, която иска да вижда, но това са възможностите на \"Левски\" на този етап.\"Не е това, което искам. Знаех го това като дойдох. Затова и тези четирима футболисти (Георги Костадинов, Джереми де Нойер, Антонио Аниете и Сърджан Лукин) не играят, защото няма да бъдат с нас през новия сезон. По-добре да изградим един отбор, отколкото да се заблуждаваме с една победа\", коментира треньорът.Той коментира и гневната реакция на част от привържениците, които поискаха някои от футболистите да си съблекат фланелките. \"Много се насъбра на хората и като паднеш 3:0, нормално да има някакъв...не съм запознат точно какво е станало\".\"Имам договор за още една година. Аз съм дошъл с цел да изградя силен отбор и ще го направя. Знаех, че може да се мине през това, но това е пътят. Иначе пак ще си говорим добре сме, но пет години грам не сме добре. Имам психика, нямам пораженско мислене\", допълни Митов и добави, че иска всичко да се изясни ситуацията, при която Атанас Кабов пострада от хвърлена бомбичка от сектор А на Националния стадион. .", "date": "2017.05.28", "title": "Николай Митов: Дошъл съм да изградя силен отбор и ще го направя"}
{"url": "http://www.dnevnik.bg/sport/2017/05/28/2979047_cska_si_osiguri_sreburnite_medali_sled_nova_pobeda_s/", "text": "ЦСКА победи \"Левски\" в последното дерби за сезона и си осигури второто място в крайното класиране в Първа лига. Червените се наложиха с 3:0, като в предишния мач отборът на Стамен Белчев се наложи със същия резултат. Сините ще завършат на третото място и ще играят срещу \"Верея\" за място в Лига Европа.ЦСКА игра по-агресивно през по-голямата част от двубоя и създаде повечето интересни и опасни положения. Голмайстори станаха Давид Симао, който се разписа на два пъти от преки свободни удари, и Густаво Кулма.Резултатът беше открит преди още да беше изтекла първата минута. Червените получиха правото да изпълнят пряк свободен в ляво от вратата след нарушение на Алекандър Александров срещу Десподов. Симао изпълни, като изненада вратаря Николай Кръстев и прати ниско в близкия му ъгъл.След попадението ЦСКА продължи да играе по-агресивно и футболистите на Белчев създадоха всички по-опасни положения за частта. Сините допуснаха много грешки и не успяха да отправят нито един точен удар.В деветата минута Руи Педро можеше да удвои, като получи от Каранга в наказателното поле и отправи силен удар, но топката мина над вратата. Малко след това Чорбаджийски засече с глава, като и младият защитник не успя да намери очертанията на вратата.В 12-ата минута се откри нова добра възможност за домакините в двубоя. Десподов напредна в половината на сините и проби в наказателното поле, където подаде към Каранга и бразилецът отправи удар с глава. Кръстев обаче успя да се намеси стабилно.Каранга отне от Александров, към когото Кръстев пусна неразчетен пас в 37-ата минута, и нападателят проби, но вместо да подаде към три непокрити съотборници – Десподов, Педро и Малинов, той стреля и прати над вратата.През второто полувреме темпото на игра поспадна, а \"Левски\" владееше малко повече топката. Сините обаче действаха хаотично и трудно стигаха до положения пред Георги Китанов.Първото опасна ситуация за частта беше пред вратата на сините. В 65-ата минута след грешка в защитата Десподов получи в наказателното поле и отправи силен удар от близо, но топката премина покрай гредата.Две минути по-късно ЦСКА направи 2:0. Червените отново проведоха контраатака, при която Каранга беше изведен в наказателното поле и отправи плътен удар, спасен от Кръстев. Вратарят обаче не успя да задържи топката и я прати право към непокрития Кулма и той от движение се разписа.Мехду Бурабия беше много близо да намали изоставането, като стреля от дистанция, но топката се отби от напречната греда.Крайният резултат беше оформен в 83-ата минута, като Симао отново се разписа от пряк свободен. Топката беше в обсега на Кръстев, но младият вратар не успя да реагира. След това попадение част от феновете на \"Левски\", което бяха заели местата си в сектор Б, напуснаха стадиона.След мача футболистите отидоха до сектора, за да се извинят за загубата, но привържениците бяха агресивно настроение и поискаха защитникът Александров и Бурабия да си съблекат фланелките.В последния кръг ЦСКА ще играе срещу \"Дунав\", а сините ще се изправят срещу \"Черно море\".", "date": "2017.05.28", "title": "ЦСКА си осигури сребърните медали след нова победа с 3:0 над \"Левски\""}
{"url": "http://www.dnevnik.bg/razvlechenie/2017/05/28/2979024_reklama_na_burgur_king_razgnevi_belgiiskoto_kralsko/", "text": "Американската верига заведения за бързо хранене \"Бъргър кинг\" (Burger King), която се готви да открие първата си закусвалня в Белгия в края на юни, пусна рекламна онлайн кампания, с която разгневи кралското семейство, предаде Би Би Си. Причината е в неуважителното отношение към монарха на страната - За да популяризира продуктите си, веригата пуснала сайт, на който предлага на потребителите да гласуват кой да управлява Белгия. Желаещите да гласуват получават две възможности за избор - между крал Филип, представен с карикатурна рисунка, и \"краля на бургерите\".Ако потребителят избере реалния монарх, сайтът няколко пъти го пита дали е сигурен в избора си, първо като му напомня, че \"все пак той няма да му приготви пържени картофки\", а след това като мести бутона за гласуване и го смалява, така че да е труден за натискане. За сметка на това, гласуването за другия \"крал\" - този на бургерите, се приема веднага, а сайтът поздравява участника.Използването на изображение на държавния глава трябва да бъде одобрено от кралското семейство, а подобно разрешение не е искано, посочи говорител на белгийското кралско семейство. \"Не одобряваме подобен подход. Тъй като става дума за търговски цели, не можем на дадем разрешение\", допълва той.Би Би Си цитира представители на веригата \"Бъргър кинг\", които казват, че до момента не са получили официално възражение от кралското семейство.", "date": "2017.05.28", "title": "Реклама на \"Бъргър кинг\" разгневи белгийското кралско семейство"}
{"url": "http://www.dnevnik.bg/sport/2017/05/28/2979066_stamen_belchev_izrazi_uverenost_che_cska_shte_igrae_v/", "text": "Треньорът на ЦСКА Стамен Белчев е уверен, че отборът ще получи лиценз за участие в Лига Европа. Червените завършиха на второто място в Първа лига, след като  в дербито кръг преди края на сезона. Сините останат трети и ще играят бараж с \"Верея\" за място в турнира.\"Мисля, че ЦСКА ще участва в европейските клубни турнири. Емблемата? Мястото на емблемата е на \"Българска армия\". Мисля, че всичко ще завърши по най-добрия начин и ще бъде наша\", каза той.Белчев добави, че се работи по селекцията и ще бъдат привлечени нови, но такива, които \"ще свършат работа\".\"Със сигурност ще има нови футболисти, но искаме да знаем, че те ще ни свършат работа. Ние няма да взимаме на килограм или само да отчитаме дейност на трансферния пазар\", коментира той.След мача феновете скандираха неговото име. Белчев каза, че това го прави щастлив, като подчерта, че заслугата за добрите резултати е на футболистите.\"Нека да завърши и последния мач с \"Дунав\" и ще има по-голяма яснота\", допълни наставникът относно своето бъдеще като треньор.В същото време стана ясно, че Станислав Манолев и Николай Бодуров ще подпишат нови договори.\"Категорично се разбрахме с Гриша Ганчев и оставаме в клуба - както аз, така и Бодуров. Ще останем, колкото ни държат краката. Правим един лагер и сме готови за Лига Европа\", каза Манолев. ", "date": "2017.05.28", "title": "Стамен Белчев изрази увереност, че ЦСКА ще играе в Европа"}
{"url": "http://www.dnevnik.bg/bulgaria/2017/05/28/2979070_na_macha_cska-levski_sa_arestuvani_33-a_fenove_zaradi/", "text": "Столични полицаи задържаха 33-ма души преди, по време и след футболната среща между отборите на \"ЦСКА- София\" и \"Левски\". Причината - носене на забранени предмети, пиротехника и наркотични вещества, съобщиха от МВР.Предотвратен е бил сблъсък между две групи фенове пред заведение в района между Орлов мост и сградата на Софийския университет. Нямало е нарушения на обществения ред.След края на столичното дерби, съгласно изготвения план, на стадиона бяха забавени привържениците на победилия отбор до оттеглянето на противниковите фенове, допълниха от МВР.", "date": "2017.05.28", "title": "На мача ЦСКА-\"Левски\" са арестувани 33-а фенове заради пиротехника и наркотични вещества"}
{"url": "http://www.dnevnik.bg/sport/2017/05/28/2979091_dunav_pobedi_lokomotiv_plovdiv_vuv_vihren_mach_i_zae/", "text": "\"Дунав\" победи \"Локомотив\" (Пловдив) и зае четвъртото място кръг преди края на сезона. Двубоят на \"Лаута\" завърши 4:3, като и двата отбора предложиха добър футбол с положения и пред двете врати. Предишният мач между тези съперници също беше резултатен. Тогава пловдивчани се наложиха с 3:2.Срещата започна с принудителна смяна в състава на домакините, след като Димо Бакалов и Марио Петков. Бакалов напусна игра с разбит нов и избит зъб. На негово място влезе Дино Мартинович, който вкара два от головете за отбора си - първия, вкаран в края на първото полувреме, и последния секунди преди последния съдийски сигнал.Гостите от Русе поведоха в 22-ата минута, когато Васил Шопов центрира в наказателното поле към Юлиян Ненов, който от движение не остави шансове на Илко Пиргов.Самир Аясс се разписа за 2:1 в началото на второто полувреме с удар по земя от границата на наказателното поле. Нападателят на \"Локомотив\" изравни от дузпа, отсъдена заради нарушение на Мирослав Будинов срещу Пламен Крумов.Будинов се реваншира за грешката си скоро след това, като и той вкара от бялата точка. До тази дузпа се стигна, след като Пиргов го фаулира.Резултатът стана 4:2 благодарение на Бранимир Костадинов, който вкара две минути, след като влезе от пейката и завърши контраатака.В другата среща, която се игра по-същото време, \"Лудогорец\" спечели гостуването си на \"Черно море\" с 3:1. В стартовия състав на разградчани имаше десет българи. За отбора на Георги Иванов това беше шесто поредно поражение.По последния кръг \"Дунав\" играе срещу ЦСКА, а \"Локомотив\" ще се изправи срещу \"Лудогорец\". \"Черно море\" ще гостува на \"Левски\".", "date": "2017.05.28", "title": "\"Дунав\" победи \"Локомотив\" (Пловдив) във вихрен мач и зае четвъртото място"}
{"url": "http://www.dnevnik.bg/sport/2017/05/28/2979058_roma_izprati_svoia_princ_franchesko_toti_s_dramatichna/", "text": "\"Рома\" ще играе в групите на Шампионската лига през следващия сезон, след като в последния кръг на Серия А победис 3:2 драматично \"Дженоа\". Това беше последният мач на легендата на клуба Франческо Тоти. Той влезе в игра в 54-ата минута на мястото на Мохамед Салах.Тоти изигра 619-ия си мач в първенството и се изравни с вратаря на \"Ювентус\" Джанлуиджи Буфон. С най-много е Паоло Малдини - 647.Той ще остане в клуба, като ще получи директорски пост. \" Франческо е \"Рома\" и искам да бъда възможно най-близо до него. Бих се радвал да ме научи и на 1% от това, което знае\", каза спортният директор Монки в началото на месеца.Двубоят за \"Рома\" не започна по най-добрия начин. Пиетро Пелегри даде аванс на \"грифоните\" още в 3-ата минута. Домакините успяха да отговорят бързо, след като Един Джеко изравни в 10-ата.В 74-ата Даниеле Де Роси изведе \"джалоросите\" напред, но пет минути по-късно Дарко Лазович се разписа за 2:2.Едва в последната минута на редовното време резервата Диего Пероти зарадва привържениците на домакините.Конкурентът на \"вълците\" за второто място \"Наполи\" също постигна победа с 4:2 над \"Сампдория\", като се надяваше на грешна стъпка на \"Рома\". Разликата между двата отбора в крайното класиране е една точка.", "date": "2017.05.28", "title": "\"Рома\" изпрати своя принц Франческо Тоти с драматична победа и второ място в Серия А"}
{"url": "http://www.dnevnik.bg/sport/2017/05/28/2979093_fenove_na_levski_napadnaha_igrachi_i_poiskaha_da/", "text": "Привърженици на Левски опитаха саморазправа с футболистите след .Веднага след последния съдийски сигнал фенове на сините от Сектор Б на навлязоха на пистата край, като тръгнаха да бият и да събличат футболистите, които отидоха при тях.Ултрасите първо пробваха да свалят фланелката на Мехди Бурабия, но той си тръгна след намесата на служителите на реда. Те обаче не можаха да спрат всички, скочили срещу защитника Александър Александров.Един от феновете тръгна заплашително с отчупена летва срещу бранителя. В крайна сметка той съблече фланелката си.Проблеми имаше и за Антон Огнянов и капитана Веселин Минев, които бяха ударени преди да бъдат изведен от стадиона с полиция.Футболистите на \"Левски\" напуснаха Националния стадион без да говорят пред журналистите, като при появата си на \"Георги Аспарухов\" бяха причакани от група фенове. Запалянковците започнаха да крещят и да искат обяснение от играчите, като намесата на полицията предотврати сблъсъци.", "date": "2017.05.28", "title": "Фенове на \"Левски\" нападнаха играчи и поискаха да съблекат фланелките им"}
{"url": "http://www.dnevnik.bg/razvlechenie/2017/05/28/2979069_shvedskiiat_satirichen_film_ploshtadut_specheli/", "text": "Шведският сатиричен филм  на режисьора Рубен Остлунд, осмиващ нетолерантността в Европа към мигрантите, бежанците и бездомниците, бе удостоен със \"Златната палма\" на 70-ия юбилеен кинофестивал в Кан, предаде агенция \"Франс прес\".Голямата награда на кинофестивала отиде при френския филм  на Робен Кампийо - емоционално изследване на последствията от сериозна травма, която продължава да не е заглъхнала във френското общество - първите масови прояви на болестта СПИН. беше удостоена с отличието за най-добър режисьор за филма \"Измамените\" - римейк на едноименната творба на Дон Сигел от 1971 г. \"Благодаря на баща ми, че сподели с мен любовта си към киното\", каза дъщерята на Франсис Форд Копола, получавайки наградата. получи награда за най-добра актриса в \"Изневиделица\", а  - за най-добър актьор в \"Никога не си бил действително тук\". получи Специалната награда на 70-ия кинофестивал в Кан за ролите й в два филма - \"Измамените\" на София Копола и \"Убийството на свещен елен на Йоргос Лантимос. Руският режисьор  получи наградата на журито на кинофестивала в Кан за филма \"Без любов\". \"Златна палма\" за късометражен филм бе присъдена на 15-минутния китайски филм \"Нежна нощ\" на режисьора съобщава БТА.", "date": "2017.05.28", "title": "Шведският сатиричен филм \"Площадът\" спечели \"Златната палма\" в Кан"}
