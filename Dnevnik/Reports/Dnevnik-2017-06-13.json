{"url": "http://www.dnevnik.bg/sport/2017/06/13/2988384_grigor_dimitrov_zapochva_sezona_na_treva_sreshtu_ieji/", "text": "Григор Димитров ще се изправи срещу поляка Йежи Янович в първия си мач на тревни кортове през 2017 г. Двамата ще се срещнат в двубой от втория кръг на турнира oт категория АТП 250 в Щутгарт. Те ще излязат на корта в сряда или четвъртък.Димитров почиваше на старта като поставен под №2 в турнира. Янович преодоля първия кръг след труден успех срещу руснака Андрей Кузнецов. Полякът, който заради множество проблеми с контузии се намира на 155-ото място в света, се наложи с 6:4, 3:6, 6:3 за два часа игра.Димитров и Янович ще се изправят един срещу друг за четвърти път. По традиция двубоите им са много оспорвани и равностойни.26-годишният българин спечели последните им две срещи - 4:6, 6:3, 7:5 по пътя към титлата в София и 6:3, 7:6 (4) на мастърса в Рим през 2015 г. 26-годишният поляк триумфира в първия им двубой - 6:4, 3:6, 6:3 на мастърса в Синсинати през 2014 г.Янович има само четири мача на ниво АТП през 2017 г., като основно се подвизава в турнирите от сериите \"Чаланджър\". Той отпадна в първите кръгове на Australian Open и \"Ролан Гарос\", а единственият му успех в надпревара от световния тур беше срещу Дуди Села в първия кръг в София.Димитров също не се намира в добра форма през последните месеци, след като започна сезона по фантастичен начин. След титлата в София българският тенисист записа седем победи и осем загуби. На \"Ролан Гарос\" той беше спрян в третия кръг от испанеца Пабло Кареньо Буста.Двукратният полуфиналист в турнирите от Големия шлем започва сезона на трева под №12 в световната ранглиста. Той се намира само на 90 точки от първата десетка на света, която се затваря от Александър Зверев.", "date": "2017.06.13", "title": "Григор Димитров започва сезона на трева срещу Йежи Янович"}
{"url": "http://www.dnevnik.bg/biznes/2017/06/13/2988370_krib_shte_predlojat_kak_da_namalee_administrativnata/", "text": "Работодателите ще предложат конкретни мерки за намаляване на административната тежест и съкращаване на сроковете за издаване на документи от компетентността на Министерството на околната среда и водите (МОСВ).Това e договорено на среща днес на министъра на околната среда и водите Нено Димов с ръководството на Конфедерацията на работодателите и индустриалците в България (КРИБ), съобщиха от министерството.Обсъдени са възможностите за облекчаване на процедурите по различните регулаторни режим, както и либерализиране на нормативните изисквания там, където те са по-високи от необходимото спрямо ангажиментите на страната по европейското законодателство.Председателят на КРИБ Кирил Домусчиев се ангажирал организацията да направи допитване до своите браншови и регионални структури за административните проблеми, които срещат, и да предложат експертна подкрепа за намиране на нормативни и законодателни решения.Той посочил, че инвестиционния климат в страната е добър, разширяват се предприятия и се разкриват нови производства и затова е много важно държавата да подкрепя инвестиционния процес. Във връзка с това Домусчиев приветствал заявената от министър Димов политика на намиране на баланс между защитата на околната среда и икономическото развитие.По-рано днес министър Димов се срещнал и с ръководството на Българската търговско-промишлена палата. Министърът представи приоритетите на МОСВ и обявил, че разчита на диалога и съвместната работа с БТПП при решаване на проблемите, свързани с опазването на околната среда.Председателят на палатата Цветан Симеонов споделил досегашния опит на палатата в работата с министерството и изразил надежда сътрудничеството да продължи. От БТПП настояли за по-скорошно въвеждане на принципа \"замърсителят плаща\" при определяне на таксите за третиране на отпадъци.", "date": "2017.06.13", "title": "КРИБ ще предложат как да намалее административната тежест в екологията"}
{"url": "http://www.dnevnik.bg/video/2017/06/13/2988398_video_drugite_novini/", "text": "Електронните цигари са не по-малко вредни от традиционнитеДискусия за детската книга в \"Перото\"Тери Гилиъм най-после завърши \"Човекът, който уби Дон Кихот\"Нина Николина и \"Черноморските сирени\" с концерт в Дома на киното", "date": "2017.06.13", "title": "Видео: Другите новини"}
{"url": "http://www.dnevnik.bg/sport/2017/06/13/2988501_10_dni_rabota_bez_pochivka_e_kljuchut_kum_pobedata_na/", "text": "Работа на 24 часови смени 10 дни поред, това стои зад  през сезон 2017 във Формула 1. Шефът на отбора Тото Волф разкри, че хората му в завода в Бракли не са ползвали почивните си дни, за да отстранят проблемите.\"Тази победа е плод на много голяма отборна работа. След проблемите в Монако много бързо разбрахме, защо в неделя бяхме толкова зле. Нуждаехме се обаче от много анализи, за да разберем какво ни куцаше в петък и събота\", обясни Волф.Според него в завода постоянно е имало хора, които неуморно са работили със симулатора на \"Мерцедес\".Преди 20 дни в Монако Люис Хамилтън имаше големи проблеми, като стартира от 13-о място и завърши седми. В Канада обаче британецът разби конкуренцията с полпозишън и безапелационна победа.\"В този спорт нямаш магическа пръчка, с която да поправиш нещата. Всичко опира до анализирането, събираш максимално много данни и разбираш как работи колата\", каза още австриецът.В \"Мерцедес\" обаче не си правят илюзии, че във всяко състезание нещата ще вървят по мед и масло.\"Прогресът ни не значи нищо. В  бяхме зле, но не изпаднахме в депресия, сега спечелихме, но аз не твърдя, че проблемите са решени. Вече мисля единствено за следващия старт в Баку\", заключи шефът на Мерцедес.Двойната победа на \"Мерцедес\" в Канада позволи на Хамилтън да съкрати аванса на Себастиан Фетел до 12 точки, а в битката при конструкторите Сребърните стрели излязоха със седем точки пред \"Ферари\".", "date": "2017.06.13", "title": "10 дни работа без почивка е ключът към победата на \"Мерцедес\" в Канада"}
{"url": "http://www.dnevnik.bg/sviat/2017/06/13/2988417_polsha_shte_posreshtne_toplo_neochakvanata_vizita_na/", "text": "Полски държавници приветстват предстоящото посещение на Доналд Тръмп - министърът на отбраната на Полша го назова \"огромен успех\", а друг официален представител изрази задоволство от неочакваната кратка визита на президента на САЩ във Варшава преди Париж, Лондон и Берлин.Визитата на Тръмп дава възможност за повишаване на реномето на правителството на премиера , което изпада във все по-голяма заради отказа му да приеме търсещи убежище и заради съдебна реформа, която според съюза отслабва върховенството на закона.В петък Белият дом съобщи, че Тръмп ще посети Полша на 6 юли, преди да се включи в срещата на върха на Г-20 в Хамбург, Германия и че целта на визитата в Полша, където неотдавна САЩ дислоцираха стотици войници, е да потвърди \"непоколебимия ангажимент\" на Вашингтон към един от неговите \"най-близки европейски съюзници\".Министърът на отбраната Антони Мачеревич каза в неделя вечерта, че предстоящото посещение е \"огромен успех на полската дипломация\" и \"колосално събитие, показващо колко много се е променило мястото на Полша в геополитиката и световната политика\" откакто неговата партия  е поела властта през 2015 г.Кшищоф Шчерски, началник на канцеларията на президента Анджей Дуда, каза, че полски представители са работили \"много месеци\", за да убедят Тръмп за посещението. \"В началото изглеждаше невъзможно, че ще успеем да убедим президента на САЩ, че трябва да посети Полша преди големите европейски страни\", каза в неделя Шчерски пред портала \"В политице\".Посещението ще бъде част от втората международна обиколка на Тръмп като президент след като миналия месец той отиде в , която включваше спирки в  и Сицилия за среща на върха на Г-7. Във Варшава той може да очаква доста по-топъл прием, отколкото на следващия ден в Германия, тъй като много световни лидери сe шокираха от решението му да оттегли Съединените щати от Парижкото споразумение за климата.Управляващата в Полша консервативна и националистическа партиясподеля много от възгледите на Тръмп, сред които противопоставянето срещу имигрантите мюсюлмани, подкрепата за използване на въглища и скептицизъм към международните институции, включително ЕС, които според тях подкопават суверенитета на националните държави. Подобно на Тръмп полските лидери говорят за възстановяване на националното величие.Това, по което двете страни имат разногласия - и то големи, - е Русия. Полските лидери са сериозно обезпокоени и гледат скептично на активизирането на Русия. Председателят на управляващата партия , смятан от мнозина за по-влиятелен от президента или премиера, обвинява Русия, че умишлено е свалила самолета през 2010 г., в който загина неговият брат близнак, президентът Лех Качински. В реч в събота той отправи гневни думи срещу \"руското варварство\".Много поляци се разтревожиха от изразеното преди време от Тръмп безразличие към НАТО, но настоящите лидери се въздържаха от публични критики към него. Полша е една от само четирите страни (без САЩ) членки на НАТО, който изразходват за отбрана задължителните за алианса 2% от своя брутен вътрешен продукт. /БТА", "date": "2017.06.13", "title": "Полша ще посрещне топло неочакваната визита на Доналд Тръмп"}
{"url": "http://www.dnevnik.bg/bulgaria/2017/06/13/2988366_obsujdaneto_na_izbornata_kampaniia_za_noviia_sudeben/", "text": "Съдийската колегия отложи за след вота в събота обсъждането на въпроса дали Висшият съдебен съвет е успял да гарантира законосъобразни и честни избори за новия състав на съвета.Дискусията по тази тема трябваше да се проведе днес по предложението на Калин Калпакчиев от миналата седмица по повод информация в \"Медиапул\", че главният секретар на ВАС Александър Николов е изпратил мейл до всички председатели на административни съдилища да подкрепят номинацията на Светлозар Рачев, председател на Административния съд в Габрово, за член на ВСС.Към същата точка в дневния ред председателят на ВАС Георги Колев междувременно е включил докладна от главния секретар Николов, която потвърждава за изпратения мейл с подобно съдържание, но и допълнително искане се обсъди дали Калин Калпакчиев не води негативна кампания спрямо кандидатите за ВСС.Калпакчиев категорично отхвърли упреците и заяви, че никога не си е позволявал да коментира личността на никой от кандидатите и призова да не се повтаря същото от преди седмица, когато обсъждаха близо два часа в личността на кандидата Методи Лалов, което беше пример за негативна кампания.Призивът да се отложи обсъждането за след избора отправи Тя призова и двамата вносители - Калпакчиев и Колев - да оттеглят предложенията си. Каквото и да кажем в рамките на обсъждането, то няма да има позитивен ефект за колеката Светлозар Рачев, заяви Ковачев.Калпакчиев се съгласи, но с условието да бъде анализирана и обобщена изборната кампания след като мине вотът. Колев не възрази и също оттегли предложението си, анализът остава за следващата седмица.Намеси се обаче която поиска колегията да гласува призив към себе си за въздържане \"от внушения\", каквито според нея направил Калин Калпакчиев, като споменал миналия петък за разпространяване на списък с 6 препоръчителни имена от председателите на съдилища до съдиите. Калпакчиев възрази, че за списъци са говорили на изслушването и самите кандидати и отново подчерта, че той не е обсъждал кандидати, а твърдения за спуснати листчета от административните ръководители. Итова обаче продължи и стигна твърде далеч: по думите й не било изключено списъкът да е пуснат нарочно, като провокация, за да бъде дискредитиран ВСС и да се създадат \"внушения и съмнения\".", "date": "2017.06.13", "title": "Обсъждането на изборната кампания за новия съдебен съвет ще се проведе след вота"}
{"url": "http://www.dnevnik.bg/sport/2017/06/13/2988382_voleibolistite_zaminaha_za_arjentina_s_uverenost_che/", "text": "Мъжкият  замина за Аржентина, където между 17 и 19 юни ще вземе участие в третия турнир от Световната лига. Освен с домакините тимът на Пламен Константинов ще играе с Бразилия и Сърбия.Близо 30-часово пътуване чака отбора до Кордоба, където ще се играят мачовете. Националите отлетяха за Франкфурт, откъдето се отправят към Буенос Айрес, преди да стигнат до крайната дестинация.Всички в българската делегация са оптимисти, че отборът ще се пребори за участие във финалната шестица. Тимът на Пламен Константинов заема шестото място след първите два турнира с осен точки - на една зад Полша, две зад Белгия, три зад Бразилия, седем зад Сърбия и десет зад Франция.\"Отборът трябва да играе така, както срещу Бразилия. Момчетата натрупаха самочувствие, а отделно имаме тримата най-добри блокировачи в света\", каза вицепрезидентът на федерацията по волейбол Любо Ганев.\"Всеки може да падне от слабите, но не всеки може да бие силните. Ние за 10 дни победихме Русия, Полша и Бразилия\", добави Ганев.Центърът Николай Николов също вярва, че  и Бразилия ще донесат самочувствие на състава.\"Ние сами си поставяме високи цели. Вярваме в себе си и затова сме се събрали. Ако играем нашата игра, ще имаме успех\", каза Николов.Почти сигурно центърът ще продължи кариерата си в един от най-силните руски отбори - \"Белогорие\" (Белгород). Тимът е 8-кратен шампион на страната и трикратен победител в Шампионската лига (2003, 2004 и 2014).", "date": "2017.06.13", "title": "Волейболистите заминаха за Аржентина с увереност, че ще се класират за финалите на Световната лига"}
{"url": "http://www.dnevnik.bg/biznes/2017/06/13/2988412_sredniiat_osiguritelen_dohod_narasna_s_blizo_15_lv_za/", "text": "Средният осигурителен доход за страната за април 2017 г. е 825.92 лв., съобщи пресцентърът на Националния осигурителен институт.Увеличението спрямо март е с 14.77 лв. или с 1.8%. Средномесечният осигурителен доход за страната за периода от 1 май 2016 г. до 30 април 2017 г. е 785.68 лв.Сумата служи при изчисляване на размерите на новоотпуснатите пенсии през май 2017 г.", "date": "2017.06.13", "title": "Средният осигурителен доход нарасна с близо 15 лв. за месец"}
{"url": "http://www.dnevnik.bg/sviat/2017/06/13/2988424_razkol_sred_evroskepticite_spasi_upravliavashtata/", "text": "Финландският премиер Юха Сипиля няма да подава оставка, както планираше, за да изтласка крайнодесните популисти от трипартийната управляваща коалиция.Сипиле планираше да подаде оставката на правителството, след като начело на участващата в управляващата коалиция партия \"Финландците\" беше избран Юси Хала-ахо, евроскептик и евродепутат, вече порицаван за расистки изказвания.Ситуацията обаче се промени изцяло, след като повечето депутати от партия \"Финландците\" заявиха, че напускат партията, за да сформират собствена формация на име \"Нова алтернатива\". Тя ще се дистанцира от радикалната антиимиграционна позиция наи заявява, че е готова да участва в управлението. Ако центристите и консерваторите я приемат като коалиционен партньор, те ще разполагат с достатъчно депутати за парламентарно мнозинство, пише агенция \"Франс прес\", цитирана от БТА.Финландският премиер започна преговори с партиите, за да се опита да състави нова коалиция, отбелязва \"Асошиейтед прес\". Ако се запази сегашният състав на правителството, Центристката партия, Националната коалиционна партия (НКП) и \"Нова алтернатива\" ще разполагат с общо 106 места в парламента.Премиерът Сипиле заяви на пресконференция в Хелзинки, че предлага новата правителствена коалиция с участието на парламентарната група \"Нова алтернатива\" да запази сегашното разпределение на министерските постове. Това включва петимата министри, принадлежали към партия \"Финландците\", които отказват да следват радикалната антиимиграционна и антиевропейска линия на Хала-ахо.След избирането на Хала-ахо центристите на Сипиле и консервативните им коалиционни партньори заявиха, че  \"Финландците\". Хала-ахо коментира във \"Фейсбук\", че би се радвал да остане в коалицията, но Сипиля и Орпо не са се съгласили на исканията му за по-строги антиимигрантски политики. бе глобен от Върховния съд през 2012 г. за текстове в блога си, писани през 2008 година. Там той казва, че ислямът почита педофилията като нещо свято и че ограбването на минувачи и живеенето на гърба на обществото е културна, дори генетична характеристика на сомалийците.Новият лидер на партия \"Финландците\" изглежда големият губещ от кризата, отбелязва АФП. Той се оказва начело на много по-малка партия, отколкото тази, която го избра за свой председател в събота. \"Това вероятно беше подготвено\", заяви Хала-ахо, порицавайки предателството на бившите си съпартийци. \"Тези, които подготвиха тази измяна, вероятно са разговаряли и с другите партии в правителството\", добави той. \"Очаквах един или няколко депутати да вземат подобно решение, но не можех да предвидя подобна вълна\", добави той.", "date": "2017.06.13", "title": "Разкол сред евроскептиците спаси управляващата коалиция във Финландия"}
{"url": "http://www.dnevnik.bg/sviat/2017/06/13/2988435_purviiat_chasten_vestnik_v_makedoniia_spria_da_izliza/", "text": "\"Дневник\", първият частен вестник в Македония, днес излезе в продажба за последен път, съобщават македонските медии, цитирани от БТА.От утре вестникът, чийто първи брой излезе на 20 март 1996 г., няма да се печата. Работещите ще получат заплатите си за май през следващите 20 дни, период, в който ще бъдат пуснати \"в отпуск\", а фирмата отива в ликвидация.Мениджмънтът съобщил това днес на около 60-те работещи в \"Дневник\" с обяснението, че фирмата не успяла да осигури кредит, необходим за функционирането на вестника и за изплащане на задълженията.Преди около месец и половина престанаха да се печатат и всекидневниците \"Утрински весник\" и \"Вест\" поради лошото финансово състояние на фирмата \"Графичен център\", собственост на компанията Медиа Принт Македония, дотогавашен издател на трите всекидневника, както и на \"Македонски спорт\", \"Теа модерна\" и портала \"Телеграф\".С ликвидацията на фирмата остава неизвестно и оцеляването на електронните издания на \"Дневник\", \"Утрински весник\" и \"Вест\".", "date": "2017.06.13", "title": "Първият частен вестник в Македония спря да излиза"}
{"url": "http://www.dnevnik.bg/sviat/2017/06/13/2988430_v_niakoi_sluchai_gibraltar_i_velikobritaniia_mogat_da/", "text": "Европейският съд реши, че Гибралтар и Великобритания могат да бъдат третирани като една страна член по отношение на някои аспекти на европейското право. Това решение може да попари надеждите на отвъдморската територия да получи специален статут след Брекзит, предаде \"Ройтерс\".Съдът в Люксембург трябваше да вземе решение по спор между Гибралтарската асоциация по залагания и британските данъчни власти, след като през 2014 г. Великобритания въведе такса, която компаниите за залагания трябва да плащат за залозите на британски потребители.Асоциацията за залагания, която представлява букмейкъри в Гибралтар, оспори това с аргумента, че промяната в закона води до и нарушава европейските правила, гарантиращи свободата на предлагане на услуги в блока.Британски съд поиска становище от магистратите в Люксембург дали  трябва да бъдат третирани като една страна член на ЕС, за която европейските правила не важат. Съдът реши, че Гибралтар не е част от Великобритания, но че предвид връзките помежду им, търговията между тях не е същата като търговията между отделни страни членки на ЕС.Това означава, че \"предлагането на услуги от гибралтарски фирми на лица, намиращи се във Великобритания, според правилата на ЕС е ситуация, ограничаваща се в пределите на една държава\", се казва в решението на Европейския съд. Съдът подчерта, че решението не трябва да се тълкува като подкопаващо статута на Гибралтар като отделна териториална единица.Бъдещето на Гибралтар, в южната част на Испания, изглежда ще бъде предмет на големи спорове при преговорите на Великобритания за напускане на ЕС и Евросъюзът предлага на  по отношение на връзките с Гибралтар, отбелязва \"Ройтерс\".", "date": "2017.06.13", "title": "В някои случаи Гибралтар и Великобритания могат да бъдат третирани като една държава, реши Съдът в Люксембург"}
{"url": "http://www.dnevnik.bg/sviat/2017/06/13/2987669_halifut_beglec_-_zashto_e_trudno_liderut_na_isliamska/", "text": "Лидерът на \"Ислямска държава\" Абу Бакр ал-Багдади е на косъм от това да изгуби двата основни центъра на своя \"халифат\", но макар да бяга, може да са необходими години, докато бъде заловен или убит, казват официални лица и експерти.И в двете \"столици\" на групировката бойците на \"Ислямска държава\" са пред разгром - както в Мосул в Ирак, така и в Ракка в Сирия. Представители на официални власти казват, че Багдади стои далеч и от двете, като се крие в пустинните земи между двете, които се простират на хиляди квадратни километри. \"В края на краищата ще бъде или убит, или заловен, няма да може да остане скрит завинаги,\" казва Лахур Талабани, главата на контратерористичните операции на Кюрдистанското регионално правителство - кюрдският автономен регион в северен Ирак. \"За това обаче ще трябват още няколко години.\"За Багдади една от основните грижи е да се увери, че хората около него няма да го предадат заради наградата от 25 милиона долара, предложена от Съединените щати, за да бъде изправен пред правосъдието, смята Хишам ал-Хашими, който съветва близкоизточни правителства по въпроси, свързани с \"Ислямска държава\". \"Без земя, която да управлява, тойказа Хашими. \"Той е беглец, а броят на поддръжниците му намалява със загубите на територия.\"Иракските сили отвоюваха голяма част от Мосул, северноиракския град, който групировката завзе през юни 2014 г. и от който Багдади се самопровъзгласи за \"халиф\" или лидер на всички мюсюлмани малко след това. Ракка, столицата му в Сирия,  от коалиция на организации на сирийски кюрди и араби. Последните кадри с него го показват облечен в черни духовнически одежди, когато обявява халифата си от минбара на средновековната джамия \"Ал-Нури\" в Мосул,Багдади, роден с името Ибрахим Ауад Ибрахим Али Мухаммад ал-Бадри ас-Самарай, е 46-годишен иракчанин, който се отцепи от \"Ал-Кайда\" през 2013 г., две години след забавянето и убийството на лидера на групата, Осама бин Ладен. Ал-Багдади, който е от религиозно семейство, изучава ислямска теология в Багдад и се присъединява към салафитските джихадисти през 2003 г. - годината, в която САЩ нахлуват в Ирак. Заловен е от американците, но е освободен година по-късно, тъй като го считат за цивилна, а не военна цел.Хашими го описва като срамежлив и сдържан. Според него в последно време той е в района на слабо населения район на иракско-сирийската граница, където дронове и непознати се забелязват лесно.Държавнит департамент на САЩ отпусна същата награда от 25 милиона долара за Ал-Багдани, която преди това се предлагаше и за Бин Ладен и за бившия иракски президент Саддам Хюсеин. Същата се дава за наследника на Бин Ладен, Айман Ал-Зауахири. Нито Саддам Хюсеин, нито Бин Ладен се предадоха доброволно, но наградите затрудниха придвижването и комуникациите им. \"Наградата създава притеснение и напрежение. Тя ограничава движението и броя на пазачите му,\" казва Фадел Абу Рагеф, базиран в Багдад експерт по екстремистки групи. \"Той не остава повече от 72 часа на едно и също място.\"Багдади \"е станал изнервен и много внимателен в движенията си,\" казва Талабани, чиито услуги са свързани с осуетяване на планове на \"Ислямска държава\".\"Кръгът му на доверие става все по-малък.\" Последната му записана реч се появи през ноември, две седмици след началото на битката при Мосул, когато призова последователите си да се борят с \"неверниците\" и да направят така, че \"кръвта им да тече като реки\".Американски и иракски представители вярват, че той е оставил оперативни командири и най-верните си последователи да се бият за Мосул и Ирак, за да се съсредоточи върху собственото си оцеляване. Не е възможно да се потвърдят следите му - тойкоито го свързват с главните му помощници, Ияд ал-Обайди, \"министърът му на отбраната\", и Айяд ал-Джумайли, който отговаря за сигурността. За последния се появи информация по иракската държавна телевизия, че е убит, но тя не беше потвърдена.Багдади се движи в обикновени коли или в типа пикапи, които се използват от фермери, между скривалищата си от двете страни на сирийско-иракската граница, само с шофьор и двама телохранители, казва Хашими. Районът е добре познат на хората му като люлката на сунитската офанзива срещу американските сили, нахлули в Ирак, а по-късно - и срещу доминираните от шиити правителства, които завзеха страната.В апогея на силата си преди две години \"Ислямска държава\" управляваше милиони на територия от северна Сирия, през градове и села по поречията и долините на реките Тигър и Ефрат, до покрайнините на иракската столица Багдад. Преследваше несунити, а дори и сунити, които се бяга съгласни с екстремната ѝ версия на ислямско право, като публично екзекутираше и бичуваше хора, нарушаващи строгия контрол на външността, поведението и движението. Оттогава насетне обаче групировката е в  под натиска на множество местни, регионални и международни сили, които бяха подтикнати да действат от редица смъртоносни атаки по света, които организацията твърди, че е извършила или вдъхновила.Няколкостотин хиляди души живеят в момента в районите под контрола на групата, в и около Ракка и Дейр аз-Зор, в източна Сирия, и в откъснати райони южно и западно от Мосул. Хашими казва, че \"Ислямска държава\" премества бойци от Ракка, преди градът да бъде обкръжен, за да се прегрупират в Дейр аз-Зор.Последното официално сведение за Багдади беше от иракската армия и дойде на 13 февруари. Иракски самолети F-16 извършиха удар по къща, където се смяташе, че той се срещна с други командири в западен Ирак, близо до границата със Сирия, казаха иракските въоръжени сили.\"Ислямска държава\" е останала сот други арабски държави, Европа, Русия и Централна Азия, казва Абу Рагеф. \"Малък брой, ако се сравни с десетките хиляди, изправени срещу тях в двете страни, но и сила, която не бива да се подценява, съставена от хора, които нямат какво да губят и са готови да умрат, криещи се сред цивилни и активно използващи капани, мини и експлозиви,\" казва той.Щаб към американското правителство се занимава с проследяването на Багдади. Той включва сили за специални операции, Централното разузнавателно управление и други разузнавателни агенции, както и сателити на Националната агенция за геокосмическо разузнаване. Ще е нужно обаче повече от това, за да бъде заличено влиянието му, казва Талабани.\"Той все още се смята за лидера на \"Ислямска държава\" и мнозина ще продължат да се сражават за него. Това не се е променило драстично.\" Според него, дори ако той бъде убит или заловен, \"наследството му и това на \"Ислямска държава\" ще остане, освен ако не се справим с радикалния екстремизъм.\"", "date": "2017.06.13", "title": "\"Халифът беглец\" - защо е трудно лидерът на \"Ислямска държава\" да бъде заловен"}
{"url": "http://www.dnevnik.bg/sviat/2017/06/13/2988363_sled_30_godini_i_edin_milion_bebeta_programa_erazum/", "text": "Европейската комисия обяви, че въвежда мобилно приложение за програмата за обмен в чужбина \"Еразъм+\". То ще бъде предназначено за студенти, учещи в областта на професионалното образование и участници в младежки обмени, и ще улесни действията на младите хора по линия на \"Еразъм+\", съобщи представителството на комисията в София.\"Това ще спомогне програмата да стане по-приобщаваща и достъпна за всички. Комисията е поела сериозен ангажимент да изгради заедно с поколението \"Еразъм+\", бъдещето на програма \"Еразъм+\" и след 2020 г., като целта е програмата да стане по-солидна и да се гарантира, че тя ще достигне до още по-широк кръг от млади хора\", гласи съобщението на комисията.Мобилното приложение \"Еразъм+\" ще даде възможност на участниците лесно да проследяват своя напредък по различните административни стъпки — преди, по време на и след престоя си в чужбина; да обменят и да гласуват за предпочитаните от тях съвети, за да помогнат на други хора да се интегрират в местните общности; както и да подобрят езиковите си умения посредством пряка връзка към , която предлага онлайн курсове с преподавател и интерактивно наставничество на живо.Първата версия на приложението вече е достъпна както за iOS, така и за Android. Чрез нови характеристики и постоянно актуализиране достъпът до него скоро ще бъде разширен, за да бъдат включени и други групи участници в програмата \"Еразъм+\", като същевременно се гарантира, че приложението отговаря и на бъдещите нужди на поколението \"Еразъм+\".По време на празничен дебат в Европейския парламент председателят на комисията Жан-Клод Юнкер обяви, че \"отново и отново\" се влюбвал в Европа при всяко пътуване на територията на Стария континент. \"Това вероятно се е случило и с някои от участниците в \"Еразъм\" - включително и в по-романтичен смисъл. Според някои слухове бебетата \"Еразъм\" са дори милион\", отбеляза Юнкер. \"Комисията не може да си припише заслуги за това, но приветствам този начин на сближаване в Европа.\"Юнкер призова страните - членки на ЕС, да увеличат финансирането за \"Еразъм\", тъй като програмата е \"добър отговор на глупостта на егоистичните национализми и самозатварянето\".По време на празненствата в Страсбург се спомена, че програмата наскоро е приела деветмилионния си студент от основаването си насам през 1987 г.\"Всяко евро, което инвестираме в \"Еразъм+\", е инвестиция в бъдещето — бъдещето на младите хора и на европейската идея. Аз лично не мога да си представя нещо друго, което да заслужава повече нашите инвестиции от тези бъдещи лидери. С отбелязването на деветмилионния участник, нека да направим необходимото да сме 9 пъти по-амбициозни за бъдещето на програмата \"Еразъм+\",\" каза още Юнкер, цитиран от представителството на комисията.", "date": "2017.06.13", "title": "След 30 години и \"един милион бебета\" програма \"Еразъм+\" пусна мобилно приложение"}
{"url": "http://www.dnevnik.bg/sport/2017/06/13/2988440_levski_vze_vutov_pod_naem_ot_udineze/", "text": "Халфът Антонио Вутов е шестото ново попълнение на  през това лято. Юношата на клуба, който се завръща на \"Герена\" подписа днес договора си със сините. До момента сините привлякоха Жуниор Мапуку, Александър Любенов, Иван Горанов, Георги Ангелов и Серджиу Буш.По информация на \"Дневник\", Вутов ще играе за \"Левски\" под наем от \"Удинезе\", след като има договор с италианците за още една година.През 2012 г. Вутов стана най-младият футболист на \"Левски\", който взима участие в мач от \"А\" група, подобрявайки рекорда на Георги Соколов.Той има 39 мача и 4 гола във всички с екипа на сините. В началото на 2014 г. той подписа договор за 4 години и половина с \"Удинезе\".На стадион \"Фриули\" обаче Вутов не изигра нито един мач за мъжкия отбор. Той беше преотстъпван в \"Козенца\" и \"Лече\".През пролетта халфът игра под наем в \"Ботев\", като вкара 7 гола в 16 мача и помогна на отбора да спечели .Халфът си пожела трофеи със сините и успешно представяне в Лига Европа.", "date": "2017.06.13", "title": "\"Левски\" взе Вутов под наем от \"Удинезе\""}
{"url": "http://www.dnevnik.bg/sviat/2017/06/13/2988442_bivsh_prezident_na_rumuniia_otnovo_e_obvinen_v/", "text": "Военната прокуратура в Румъния изпрати на съд бившия президент Йон Илиеску и бившият премиер Петре Роман по обвинения за престъпления срещу човечеството във връзка с насилието по време на сблъсъци в Букурещ преди 27 години.По това време двамата лидери, както и няколко други официални лица, използваха полицията, както и докарани от страната миньори и други работници, за да смажат със сила мирни протести на Университетския площад в Букурещ. В сблъсъците на 13-15 юни 1990г. бяха убити поне четирима души, по официални данни 1388 са били ранени и 1250 са незаконно задържани.Протестът срещу идването на Илиеску на власт след кървавото падане от власт на Николае Чаушеску в края на 1989г. запонаха през април 1990г. - месец преди първите демократични избори, които обвиняемият спечели. До юни те бяха мирни, но тогава Илиеску призова хиляди миньори и други работници, въоръжени със сопи и метални пръти, да се стекат в столицата в помощ на полицията, за да се сложи край на това, което той определи като опит за фашистки преврат.\"Държавните власти са решили да предизвикат нападения с насилие срещу протестиращите на университетския площад\", се казва в цитираното от \"Ройтерс\" съобщение на прокуратурата. \"Репресията е продължила със систематичните атаки заедно с миньори и работници от няколко области, превърнали се в сила, паралелна на законно признатата.\"Илиеску, който днес е на 87 години, неведнъж е отхвърлял обвиненията, че е организирал насилието, което според западни наблюдатели е попречило на прехода на Румъния към пазарна икономика и за години напред е отблъснало чуждестранните инвеститори.Миньорите неведнъж нахлуваха в столицата през 90-те години и се бяха превърнали в политическа сила. Техният тогавашен лидер Мирон Козма бе вкаран в затвора през 1991г. заради действията им. Но през септември 2014г. Европейският съд за правата на човека критикува Румъния заради това, че не е изправила пред съда отговорните \"за престъпленията срещу човечеството, извършени срещу румънски граждани по време на мъчителния преход към демокрация\".През 2015г. Върховният съд в Букурещ . Той вече бе обвинен през 2005г. в убийство, но две години по-късно случаят бе отхвърлен в съда.Траян Бъсеску е другият бивш президент, който във вторник стана обект на правосъдието.Съдиите от Върховния касационен съд в Румъния приеха искане на прокурорите за възобновяване на наказателното преследване срещу него по обвинения, че е извършил злоупотреба със служебно положение в качеството си на кмет на Букурещ, предаде Аджерпрес, цитирана от БТА.Решението за даване на ход на т.нар. дело \"Флора\" идва след като бизнесменът Каталин Нъстасе внесе жалба, в която твърди, че през 2003 г., в качеството си на кмет на Букурещ, Траян Бъсеску е върнал незаконно терен от 40 000 квадратни метра в букурещкия квартал Дамароая, на който след това е бил построен търговският комплекс \"Флора\".Каталин Нъстасе твърди, че Бъсеску е извършил злоупотреба със служебно положение, когато е разрешил реституцията на въпросния терен, с което е нанесъл щети в размер на 100 милиона евро. Решението за възобновяване на делото е окончателно. Бившият президент, който в момента е член на парламента, коментира за телевизия \"Реалитатя\", че е обект на \"максимален тормоз\".\"Бяха възобновени още осем други дела и след това бяха приключени без започване на наказателно преследване или бяха прекратени, така че какво значение има още едно дело . . . Максимален тормоз след завършване на мандата ми, такъв е животът\", заяви Бъсеску, който беше държавен глава в периода 2004-2014г. ", "date": "2017.06.13", "title": "Бивш президент на Румъния отново е обвинен в престъпления срещу човечеството"}
{"url": "http://www.dnevnik.bg/skorost/2017/06/13/2987730_novo_miasto_na_hemus_s_potencial_za_zadrustvaniia/", "text": "На магистрала \"Хемус\" от днес ще има още едно място, където при натоварен трафик има опасност да е образуват сериозни задръствания. Освен при тунел \"Витиня\", където движението се извършва само в лентите за посока София, до 21 юли същата организация ще има и при 24-ти километър.Причината е ремонт на селскостопански подлез в района на село Чурек. За улеснение на трафика през почивните дни от 10.00 часа в петък до 10.00 часа в неделя ще има две ленти за Варна и една за София, а от 10.00 часа в неделя до 10.00 часа в понеделник съответно ще има две ленти за София и една за Варна.Във връзка с интензивния трафик по \"Хемус\" и извършващите се ремонтни дейности на съоръжения от Агенция \"Пътна инфраструктура\" апелира шофьорите на леки автомобили, пътуващи към или от Северна България да ползват и алтернативни маршрути.Пътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват автомагистрала \"Тракия\", по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.По време на ремонтните дейности на \"Хемус\" тежкотоварните превозни средства над 12 тона минават по обиколни маршрути.", "date": "2017.06.13", "title": "Ново място на \"Хемус\" с потенциал за задръствания"}
{"url": "http://www.dnevnik.bg/politika/2017/06/13/2987650_borisov_shte_se_sreshtne_s_erdogan_dnes/", "text": "Премиерът Бойко Борисов заминава на еднодневно посещение в Турция днес, където ще се срещне с президента Реджеп Ердоган и премиера Бинали Йълдъръм. От Министерския съвет съобщиха, че визитата е договорена в телефонен разговор с Йълдъръм още през март.Срещата с Ердоган ще се се проведе в двореца \"Бештепе\" в Анкара. След това Борисов ще има разговор с Йълдъръм. На срещите ще бъдат обсъдени теми от двустранните отношения между България и Турция, както и ситуацията на Балканите и в Европа. В тях ще участва и председателят на Комисията по култура и медии в Народното събрание Вежди Рашидов, уточниха от Министерския съвет.В делегацията, водена от министър-председателя Бойко Борисов, е включена и вицепремиерът по правосъдната реформа и министър на външните работи Екатерина Захариева. В Анкара тя ще проведе среща с министъра на външните работи Мевлют Чавушоглу.Визитата в Турция е няколко дни след срещите на Борисов с  и с . Миналата седмица от Берлин той обяви, че ще положи усилия за нормализиране на отношенията между ЕС и Турция.Днес Борисов навършва 58 години.", "date": "2017.06.13", "title": "Борисов ще се срещне с Ердоган днес"}
{"url": "http://www.dnevnik.bg/bulgaria/2017/06/13/2988422_sudiiskata_kolegiia_priloji_dvoina_miarka_za_pohvali/", "text": "Съдийската колегия на Висшия съдебен съвет показа очебиен двоен стандарт, отказвайки да похвали ръководството на Софийския градски съд и председателя Калоян Топалов по повод акт на Инспектората, след като преди това отправи похвали към ръководствата на съдилищата в Пловдив, Монтана, Берковица и Лом.Повод да се види това стана извършената в СГС проверка на Инспектората по сигнал от м.г. , която е констатирала нарушения от предишното ръководство през 2013 - 2014 г. - неправомерно забавяне по произнасянето, проблеми със заместването, както и в администрирането на делата, отнасящи се предимно за търговското и гражданското отделение и за работата на зам.-председателя Богдана Желявска.Председателят на СГС Калоян Топалов, който е постоянната мишена за анонимни нападки в изданията на депутата от ДПС Делян Пеевски, изпратил информация до ВСС че препоръките на Инспектората са изпълнени, пропуските са отстранени, изготвени са нови правила за разпределение на делата, за заместване и произнасяне по граждански и търговски дела.предложи информацията на Топалов да бъде приета за сведение. Преди точката за СГС колегията гласува да изкаже похвала за ръководителите на съдилищата в Пловдив, Монтана, Берковица и Лом за успехи по делата със съкратена процедура и това стана повод да предложи да бъде изказана позитивна оценка и за СГС.Ръководството на СГС само е изпълнило препоръките на Инспектората и трябвало да има нова проверка, за да се видят резултатите и да се прецени тогава дали да се изкаже похвала и за Калоян Топалов. \"Ако има следваща проверка на Инспектората и констатира, че всичко вече е перфектно и няма никакви препоръки, тогава бих се съгласила да изкажем благодарност или да похвалим СГС, както направихме с други съдилища\",заяви Георгиева.Направи впечатление че към мнението на Галя Георгиева се присъедини лично главният съдебен инспектор , която присъства на заседанието. \"Похвално е, че председателят на СГС е изпълнил препоръките, но нека видим за в бъдеще как ще сработят тези нови правила за граждански и търговски дела\", каза Точкова. попита кога се очаква да бъде направена такава проверка на СГС от Инспектората, за да е наясно ръководството кога ще получи оценка на дейността си и евентуално ще бъде похвалено. Точкова не каза кога.призоваха на свой ред за подкрепа и положително становище за свършеното досега от новото ръководство на СГС. Галина Карагьозова каза, че е \"затворена една мрачна страница в историята на СГС и съдът е започнал на чисто\", което трябва да бъде поощрено. На което  отвърна с язвителна реплика: че дали новата страница не е също толкова мрачна ще се разбере след доклад на Инспектората.\"Много е тъжно да слушаме коментарите по едно толкова естествено предложение. Жалко е, че демонстрираме делене на колеги по някакви необективни критерии\", коментира финално Калин Калпакчиев.Последва дежурната декларативна реплика накъм него - \"Вие правите разделението\", без да се мотивира как днес конкретно се появи разделението. При положение, че за похвала на съдилищата в Пловдив, Монтана, Лом и Берковица гласуваха всичките присъстващи 11 членове на колегията, сред тях и Калпакчиев; а за похвала на Калоян Топалов - шестима \"за\" и също шестима \"против\", сред тези \"против\" и самата Милка Итова..", "date": "2017.06.13", "title": "Съдийската колегия приложи двойна мярка за похвали"}
{"url": "http://www.dnevnik.bg/bulgaria/2017/06/13/2988392_naredba_shte_zadulji_obshtinite_da_preminat_na/", "text": "Министерството на регионалното развитие и благоустройството е подготвило нова наредба за градските транспортни комуникационни системи, която ще задължи общините да въведат определен процент превозни средства с електрозахранване, велосипеден транспорт и пешеходни зони. Това съобщи министърът на регионалното развитие Николай Нанков на форум за градската мобилност рамките на конкурса \"Екообщина\".По думите на Нанков, цитиратни от БТА, наредбата ще даде възможност на общините да проектират спрямо съвременните тенденции за облекчаване на трафика. В обхвата й попада изграждането навелоалеи, пешеходни зони, паркинги, паркоместа, градски надлези и подлези.Наредбата е изработена от екип експерти от министерството и неправителствени огранизации. , като целта е да бъде приет до края на юли.", "date": "2017.06.13", "title": "Наредба ще задължи общините да преминат на екологичен транспорт"}
{"url": "http://www.dnevnik.bg/bulgaria/2017/06/13/2987907_sudiiskata_kolegiia_s_vtori_opit_da_obsudi_dali_georgi/", "text": "Съдийската колегия на Висшия съдебен съвет (ВСС) ще обсъди дали главният секретар на Върховния административен съд Александър Николов е изпращал мейл с името на съдия, който трябва да бъде подкрепен за член на съдебния съвет., но до решение не се стигна, след като гласовете бяха наравно. Калпакчиев настояваше за дебат преди изслушването в събота, за да се установи дали е оказван натиск. Информацията, че Николов е изпратил до всички административни съдилища \"окръжно\" да подкрепят за ВСС кандидата Светлозар Рачев, в момента административен съдия в Габрово, беше разпространена от \"Медиапул\", като към публикацията бе приложен и скрийншот.На общото събрание в събота председателят на Върховния административен съд Георги Колев потвърди, че такова писмо е изпращано. По думите му обаче то било съвсем организационно. . \"Всички подробности във вторник ще коментирам\", заяви Колев и допълни:\"Моето становище е, че това е негативна кампания срещу съда\". ", "date": "2017.06.13", "title": "Съдийската колегия с втори опит да обсъди дали Георги Колев е спуснал фаворита си за съдебния съвет"}
{"url": "http://www.dnevnik.bg/video/2017/06/13/2987307_dai_migach_2_ruslan_radukov_za_biznesa_na_selo_i/", "text": "Вторият сезон на \"Дай мигач\" ще представя хора, които са се осмелили да направят промяна, различен бизнес, да поемат по-трудно предизвикателство. В първа серия водещият Йордан Рашев отиде във вилната зона Равнища до с. Дедово в Родопите, за да се срещне с Руслан Радуков. Защо той изоставя ресторант в Пловдив, за да създаде нещо на село, защо се притеснява, ако няма трудности, какво е печалбата, как се гледат деца извън града - вижте във видеото.\"Дай мигач 2\" е с подкрепата на ", "date": "2017.06.13", "title": null}
{"url": "http://www.dnevnik.bg/sviat/2017/06/13/2987915_panama_skusa_diplomaticheski_otnosheniia_s_taivan_i/", "text": "Панама и Китай официално установиха дипломатически отношения. Това съобщи в телевизионно обръщение президентът на страната от Централна Америка Хуан Карлос Варела, съобщава БТА.Той заяви, че Панама вече признава, че има само един Китай и че Тайван е неделима част от неговата територия и къса дипломатически отношения с Тайпе.Тази стъпка е победа за Китай в Централна Америка - район, който има силни дипломатически връзки с Тайван. Китай е вторият по големина клиент на Панамския канал и водещ доставчик на стоки за свободната търговска зона в карибския град Колон.", "date": "2017.06.13", "title": "Панама скъса дипломатически отношения с Тайван и установи такива с Китай"}
{"url": "http://www.dnevnik.bg/bulgaria/2017/06/13/2987539_protivopostaviane_i_oshte_neshto_ili_kakvo_pokaza/", "text": "Изслушването в събота на 27-те кандидати за шест места в съдийската колегия на следващия Висш съдебен съвет показа, че пороците в управлението на съдебната система не са тема на повечето номинирани. Тема не беше и информацията, че има изготвен списък с имена на кандидати, които трябва да бъдат избрани (само двама от 27 души я повдигнаха самостоятелно).Така след близо 12 часа изслушване, какъв ще бъде изборът следващата събота, когато над 2000 съдии ще дадат своя вот, е по-скоро неизвестно. Някои от магистратите изразиха съмнения да харесат шестима кандидати и вероятно ще гласуват за по-малко, което означава, че избор от пръв път няма да има. За да е избран кандидатът, той трябва да получи повече от половината гласове от имащите право на глас. Между съдиите се забеляза противопоставяне: от една страна, заради провинцията срещу София, от друга - заради усещането, че изборът е предизвестен и ще се случи според спуснатия списък.Че нещо се носеше във въздуха, което по-късно щеше да повдигне въпроси за необяснимо гласуване, беше забелязано още с избора на председателя на общото събрание - Мая Маркова, председател на Апелативния съд- Велико Търново, срещу неизрбаната Албена Бонева от ВКС. Усещането се потвърди след това от избора голямата избирателна комисия (наричана още ЦИК) и на двете секционни комисии, които ще администрират и броят гласовете в събота.Противопоставянето \"провинция срещу София\" - това се видя при гласуването, дори чрез ясно очертаните \"блокове\" в залата от представители на Пловдивския, Бургаския и Варненския апелативен район. Това беше забелязано най-напред от самите съдии, също от страната, но от други съдебни райони, които гласно изказваха недоумението си от това, че върховни съдии с неоспорима компетентност останаха извън комисиите.Така в голямата \"ЦИК\" от 9 членове бяха избрани само двама представители върховни съдии - Светла Димитров и Даниела Димитрова (ВКС)=\"Какво става\" - питаха се съдии, като гледаха как остават под чертата имената на техни върховни колеги, които всички в залата познават като безспорни по професионализъм и почтеност: например Теодора Николова - Върховен административен съд (ВАС), преподавател в Софийсикя университет, Диана Добрева (ВАС, )Мина Топузова - ВКС (която е била и член на ЦИК и познава детайлно изборната работа заедно с върховните административни съдии), Владимир Астарджиев - Софийскии апелативен съд (САС), награждаван за съдия на годината, Красимир Машев - САС, Мими Фурнаджиева - ВКС, Албена Бонева - ВКС.Недоумението идваше от това, че изброените имена на върховни и апелативни съдии, които не бяха избрани, ги познават всички, докато сред тези, които влязоха в комисиите има съдии от окръжно или районно ниво, които не се познават помежду си. Това, което повдигаше въпроси и оставяше подозрения за предварително уговорено гласуване, беше, че избраните може да са много добри, но са непознати за колегите си от другия район например, които въпреки това гласуват за тях.Същото се видя и при избора на двете тричленни секционни комисии - само един върховен съдия - Лада Паунова от ВКС, влезе в комисията за хартиените бюлетини, другите двама членове са от Пловдив и Варна. Във втората секционна комисия - за електронното гласуване, и тримата членове са от Пловдив, Бургас и Варна.- Как ще коментират спускането на списък от административни ръководители (председатели на съдилища) шест имена за членове на ВСС, за които да се гласува в събота?- Биха ли инициирали или подкрепили във ВСС проверка на срещата на главния прокурор с бизнесмен и политическо лице (повод е срещата на Цацаров със Сашо Дончев и Георги Гергов в ЦУМ, за която съдебният съвет отказа проверка)?Тези два въпроса бяха задавани само на някои от кандидатите, от който се сетеше да ги зададе, а не бяха включени сред питанията, на които трябваше да отговорят всички кандидати. Така те изясниха само донякъде как виждат действията си бъдещите членове на ВСС по важната тема за прекратяване на произвола на високата съдебна номенклатура и за прозрачно, отговорно и почтено управление на съдебната власт.Информацията, че административните ръководители по места са разпространиявали сред съдиите списък с имена, които трябва да бъдат гласувани следващата събота, се появи на извънредно заседание на съдийската колегия ден преди общото събрание за изслушването. от Софийски апелативен съд отхвърли като недопустимо спускането на списък, било то на лист или устно - нейният коментар беше един от малкото по съществото на въпроса. Останалите кандидати заобикаляха питането и обясняваха многословно, че не са виждали списък.отправиха конкретен призив съдиите да бъдат свободни в избора си и да гласуват по вътрешно убеждение. (Специализиран апелативен съд) надълго и нашироко разказа, че чувала за всякакви списъци \"на президента, на премиера\", без да поясни за какво говори, но на конкретния въпрос не отговори. - председател на Апелативния съд Велико Търново, пък каза, че \"списъците са в нашите глави и не мога да повярвам, че административен ръководител може да повлияе точно на съдии как да упражняват правото си на вот\". Но и той не каза допустимо ли е председател на съд да спусне указание за гласуване - този вечен проблем, заради който се стигна до конституционните промени за прекия избор на ВСС \"един магистрат - един глас\".Така кратко и ясно отговори номинираната от Административен съд София град съдия, след което се мотивира: Защото доверието в съдебната власт е критично ниско и то няма да си повиши без яснота и прозрачност на действията на членовете на ВСС от всичките нива на системата.председател на Районен съд Варна, заобиколи конкретиката с аргумент, че не е запозната с фактите, пропускайки, че трима души са потвърдили за срещата и проверката се предлага да се установи защо се провежда в чужд офис и дали разговорът уврежда престижа на съдебната власт.Изслушването стана особено любопитно, когато дойде ред на двама от кандидатите -  от Административния съд Габрово, и , заместник-председател на Апелативния съд в Пловдив и бивш заместник-председател на Окръжния съд по времето когато шеф е бил Сотир Цацаров.Рачев е номиниран от най-много съдии - 153-ма, за който според информация на \"Медиапул\", е била изпратена от ВАС инструкция да бъде издигнат. Рачев заяви, че познава всички до един от номиниралите го 153-ма и не се чувствал издигнат \"отгоре\".Гласуването ще е в събота, като от над 2000 съдии, половината са заявили,че ще гласуват електронно. От 27 номинирани трябва да бъдат избрани шест съдии за колегията. А парламентът (кандидатите на парламентарните партии трябва да станат известни следващата седмица) ще добави още шестима.Кандидатите от професионалната квота са: Административен съд-Габрово-Софийския градски съдСофийски районен съд/СРС/СРСОкръжен съд-Кюстендил  - СРС, - Софийския апелативен съд /САС/ , Върховен административен съд /ВАС - ВКС,  - ВКС,  Апелативния съд- Варна,  Софийския апелативен съд, - Окръжен съд-Бургас, Административен съд - София, Специализиран наказателен съд,  - Районен съд-Варна, Апелативен съд-Бургас- ВКС,Административен съд София,Специализиран апелативен съдРайонен съд-ВарнаРайонен съд-РусеОкръжен съд-КюстендилВАСРайонен съд-БрезникАпелативен съд - ПловдивВКС,Апелативен съд-Велико Търново", "date": "2017.06.13", "title": "Противопоставяне и още нещо, или какво показа \"изпитът\" на съдиите - кандидати за съдебния съвет"}
{"url": "http://www.dnevnik.bg/sviat/2017/06/13/2987719_turski_i_evropeiski_diplomati_se_sreshtat_dnes_v_opit/", "text": "Европейският съюз и Турция ще проведат днес среща, на която \"да оценят къде се намират във връзката си\", твърди европейски източник за в. \"Хюриет\".\"Виждането на европейската страна, на което турската откликва, е, че е \"време да се ангажираме отново. Важно е да и да започнем да говорим едни на други\", казва анонимният източник.Подобна среща вече имаше на 25 май и според него тя е отворила път за бъдещо сътрудничество. Тогава президентът , председателят на Европейската комисия  и председателят на Европейския съветобсъждаха възможността за редовни. Турция отдавна настоява за подобни визити, след като регулацията за тях отпадна с влизането в сила на Лисабонския договор.Въпросът е какъв да е техният формат: интерправителствена среща с всички 28 държави-членки или тристранни срещи на Ердоган, Юнкер и Туск.На днешната визита ще бъдат обсъждани възможни подобрения на митническия съюз, , визовата либерализация за и борбата с тероризма.ЕС очаква Турция да изпълни още пет критерия, за да заслужи облекчения на визовия режим. Важен елемент от тях е , което бе затегнато още повече след неуспешния опит за преврат миналото лято.", "date": "2017.06.13", "title": "Турски и европейски дипломати се срещат днес в опит да подобрят отношенията"}
{"url": "http://www.dnevnik.bg/zdrave/2017/06/13/2987645_pochti_edna_treta_ot_horata_po_sveta_sa_s_nadnormeno/", "text": "Над 2.2 милиарда души по света или почти една трета от цялото земно население, тежат повече от нормалното и здравословното. Броят на хората с наднормено тегло или с болестно затлъстяване расте постоянно в последните десетилетия и заедно с него - случаите на преждевременна смърт, заради заболявания и състояния, свързани с този проблем.Това показва глобален анализ на здравните данни от 195 държави по света за 2015 г., публикуван тази седмица в New England Journal of Medicine и цитиран в \"Ройтерс\". Изследването е част от поредица подобни мащабни , които проследяват как се изменя теглото и заболеваемостта на света от 1990 г. досега.За тези 25 години, откакто се води общата статистика, смъртните случаи заради проблеми, свързани с наднорменото тегло, са скочили с 28%. Над 4 милиона души са починали преждевременно през 2015 г. заради сърдечно-съдови болести, диабет, рак и други заболявания, за които излишните килограми са сериозен рисков фактор. При над 60% от тези смъртни случаи наднорменото тегло е факт. Анализаторите на данните наричат положението \"тревожна световна здравна криза\".Затлъстяването е проблем на 108 млн. деца по света () и на още 600 милиона възрастни, показва още статистиката. В много държави епидемията засяга повече децата, отколкото възрастните и това е знак за лошо възпитание в хранителни навици и култура на движение, но също и на икономически фактори, отчитат анализаторите. На първо място по затлъстели деца с 13% от всички деца е САЩ, а на първо място по затлъстели възрастни с 35% от населението е Египет.Урбанизацията и икономическото развитие са съществени фактори за тенденцията най-вече в бедните държави като Индия, където хората все повече се отдръпват от традиционното хранене с повече зеленчуци и залагат на преработените храни, богати на захар и мазнини. Изследвания в Мексико, Бразилия, Китай, Южна Корея и Великобритания, показват че от 1990 г. насам цените на преработените храни падат, докато тези на плодовете и зеленчуците се вдигат.По изчисленията на Световната здравна организация, броят на хората с наднормено тегло се е удвоил от 1980 г. досега, достигайки измеренията на пандемия. Същевременно статистиката на ООН показва, че други 800 милиона души, включително и 300 млн. деца по света, гладуват.", "date": "2017.06.13", "title": "Почти една трета от хората по света са с наднормено тегло"}
{"url": "http://www.dnevnik.bg/sviat/2017/06/13/2987740_senatut_shte_razpita_publichno_i_ministura_na/", "text": "Американският министър на правосъдието и главен прокурор  ще свидетелства публично пред Комисията по разузнаването в Сената днес. Сешънс е настоял събитието да се проведе на отворени врата, защото смята, че \"американският народ трябва да чуе истината пряко\" от него, пише агенция \"Ройтерс\".Отношенията на по време на кампанията на президента Доналд Тръмп са обект на разследване от ФБР и няколко комисии на Конгреса. Самият Сешънс си направи  на ФБР (което е подчинено на министерството на правосъдието), след като медиите разкриха, че той се е срещал поне два пъти с руския посланик  На изслушването за поста си , че не е имал контакти с руснаци, припомня в. \"Ню Йорк таймс\".Името на Сешънс бе споменато няколко пъти по време на изслушването на бившия директор на ФБР  пред същата комисия миналата седмица. Коми, който ръководеше руското разследване, бе уволнен от Тръмп в началото на май.Той заяви, че президентът му е казал, че \"се надява\" , защото той бил \"добро момче\".  бе за кратко съветник по националната сигурност на държавния глава, преди медиите да съобщят, че той, също като Сешънс, е излъгал за контактите си с руски представители. Флин подаде оставка след това.Коми каза още, че след въпросната среща е помолил да не го оставя насаме с президента повече, но министърът на правосъдието не е реагирал.Министерството отхвърли това твърдение, сочейки, че Сешънс е казал, че ФБР и министерствто трябва да бъдат внимателни по отношение на това каква е подходящата политика в отношенията им с Белия дом.", "date": "2017.06.13", "title": "Сенатът ще разпита публично и министъра на правосъдието за руското разследване"}
{"url": "http://www.dnevnik.bg/sviat/2017/06/13/2987925_vzriv_izbuhna_v_universitet_v_seul/", "text": "В университет в Сеул преподавател пострада от пратка, взривила се в ръцете му, съобщиха южнокорейската полиция и местни медии, съобщава БТА. Не е изключена версията за терористичен акт, но се разследва и възможността да става дума за отмъщение на недоволен студент.Взривът проехтял тази сутрин, когато професор от университета \"Йонсе\" намерил торбичка с кутия, окачена на вратата на кабинета му. Той помислил, че това е пратка за него и я отворил. Взривното устройство било поставено в бутилка и съдържало пирони.Преподавателят е настанен в болница с изгаряния, но раните му не са животозастрашаващи.", "date": "2017.06.13", "title": "Взрив избухна в университет в Сеул"}
{"url": "http://www.dnevnik.bg/skorost/2017/06/13/2987937_nai-kompaktniiat_krosouvur_na_sitroen_predlaga_90/", "text": "\"Ситроен\" стана поредният автомобилен производител с компактен кросоувър. \"С3 Еъркрос\" е дълъг 4.15 метра, широк 1.76 м и висок 1.64 м, и се позиционира под представения наскоро .Сред отличителните черти на колата са многото варианти за цветово оформяне на купето. Благодарение на осемте външни цвята, четирите цвята за покрива и четири цветни пакета, обхващащи различни компоненти, възможните цветови комбинации са 90. Джантите са 16 и 17 цолови, стоманени и алуминиеви.За салона са на разположение 5 дизайнерски пакета. Сериозно внимание е обърнато и на гъвкавостта, като задните седалки са на релси, като се движат с до 15 см напред и назад. Това позволява минималният багажен обем да варира между 410 и 520 литра.Максималният обем за товар пък стига 1289 литра. Благодарение на сгъващата се облегалка на седалката до шофьора се отваря място за превоз на предмети с дължина до 2.40 метра.В салона има предостатъчно места за съхранение на всякакви дреболии, а мултимедията и навигацията използват 7-инчов реагиращ на допир дисплей. През него се управляват радиото, телефона, климатика и т.н. При свързване на смартфон с кабел към системата, се извежда огледален образ на неговия екран на дисплея на мултимедията.На разположение са също място за поставяне на смартфон със зареждаща телефона подложка, осветена и охлаждаща жабка, джобове за 1.5-литрови бутилки във вратите и т.н.\"С3 Еъркрос\" може да се екипира с безключов достъп, цветен хед-ъп дисплей, камера за движение на заден ход, асистент за паркиране и т.н. Общо 12 системи за сигурност помагат в пътната безопасност.Сред тях са система за активно спиране в градски условия, работеща при скорости от 5 до 85 км/ч и реагираща при опасност от удар на пешеходец или превозно средство. Първият етап от намесата на системата е визуално и звуково предупреждение към водача и подготовка на спирачките за максимално ефективно спиране. При липса на реакция от шофьора, колата спира сама.Сигнализацията за напускане на избраната лента на движение работи при скорост над 60 км/ч, като при пресичане на пътната маркировка без мигач, водачът подава звуков и визуален сигнал. Полезна е и системата за предупреждение за превозно средство в мъртвата зона на огледалата.Камера на предното стъкло разпознава пътните знаци, като шофьорът бива информиран, ако превишава скоростта. На база управлението на колата се извежда и предупреждение за умора във водача.Не липсва и система за автоматично свързване с телефон 112 при инцидент, като ако водачът, или пътниците не са в състояние да дадат информация за катастрофата, се изпраща местоположението на автомобила и данни за отворилите се въздушни възглавници.Новият кросоувър на \"Ситроен\" има с 2 см по-голям клиренс от стандартния С3, но е само с предно предаване. Може да се поръча обаче системата \"Контрол на сцеплението\", която прехвърля въртящ момент между лявото и дясното предни колела и променя реакцията на педала на газта в няколко режима – кал, сняг, чакъл и т.н.\"Ситроен С3 Еъркрос\" излиза на пазара с три бензинови мотора от семейството PureTech. Те са трицилиндрови и имат мощности 82, 110 и 130 конски сили. Скоростните кутии са пет и шест степенни механични, както и автоматична с шест скорости. Дизелите също са три от фамилията BlueHDi с 90, 100 и 120 конски сили\"Ситроен С3 Еъркрос\" се произвежда в завода в Сарагоса, като продажбите започват във втората половина на 2017 година.", "date": "2017.06.13", "title": "Най-компактният кросоувър на \"Ситроен\" предлага 90 цветови комбинации"}
{"url": "http://www.dnevnik.bg/razvlechenie/2017/06/13/2987962_golemite_pak_igraiat_v_muzeiko/", "text": "На 16 юни детският научен център \"Музейко\" ще телепортира всички гости на поредното Science party (\"Научно парти\") в далечни пространства. Събитието е само за възрастни, темата е \"Космос\", а любопитните за астрономически тайни ще поемат на междузвездна разходка от 19.30 ч. до малко след полунощ, съобщиха от музея.В петъчната вечер посетителите ще станат част от вълнуваща интергалактическа мисия в \"Музейко\". За да са добре подготвени за предстоящото пътуване отвъд планетата Земя, те ще могат да се включат в програмата от дейности, посветени на тайните и загадките, които крие космосът. И всичко това с питие в ръка на фона на музиката на Ясен Згуровски. Ако искат да се почувстват като истински космонавти, гостите на \"Science party: Космос\" ще имат възможност да участват в работилница за конструиране на ракети, интерактивни лекции за българската следа в \"Андромеда\" и реалната перспектива човекът да стъпи на Марс. Телескопите на покрива на Музейко ще покажат на любопитните колко близо всъщност са планетите от нашата Слънчева система. Разходка във времето и пространството пък ще стане възможна с прожекции \"Вълшебните съзвездия\" в Планетариума. Посетителите ще могат да дегустират истинска астронавтска храна, а желаещите ще участват в лаборатория за засаждане на космически кактуси. Продажбата на билетите за е на касите в \"Музейко\" и . В предварителна продажба билетите са с цена 20 лв., а на място, в деня на събитието – 25 лв.Билети за Планетариумa ще се продават допълнително на цена от 2 лв. до запълване на местата. Часовете на прожекциите в Планетариума са от: 20.15, 20.45, 21.15, 21.45, 22.15, 22.45 часа.", "date": "2017.06.13", "title": "Големите пак играят в \"Музейко\""}
{"url": "http://www.dnevnik.bg/detski_dnevnik/2017/06/13/2984059_bezplatno_bulgarsko_prilojenie_zashtitava_decata_onlain/", "text": "Това са основните функции на мобилната апликация за онлайн защита на деца , която е достъпна за сваляне и инсталиране напълно безплатно, съобщиха от екипа на българската софтуерна компания . Приложението за родителски контрол е на български език и . Апликацията предоставя пълен контрол върху устройствата на децата през смартфона, таблета или компютъра на родителя.\"Защо ги държим под око на улицата? По същата причина трябва да ги държим под око и във виртуалното пространство – за да не се запознават с неподходящи хора и за да не вършат неща, които могат да им навредят. В интернет има много опции за злоупотреба с деца. Започва се с неподходящо еротично съдържание, минава се през  и се продължава до клипове, в които убиват хора\", коментира пред \"Детски Дневник Деян Благоев, мениджър в Bulbera.\"Да не забравяме възможните педофили, хазарт и игри. Освен това с някоя безобидна игра на таблет децата могат да източат кредитната карта на своите родители\", пита той.По думите му е необходимо телефонът/таблетът на детето да е защитен всеки път, когато то реши да е онлайн. \"Иначе няма как да знаете, какво се случва и защитата ще е половинчата.\"Приложението e подкрепено от , който . Те не само държат родителите в течение какво правят децата им в интернет и ги защитят,  - за рисковете и опасностите в мрежата.През функцията на приложението за история на употребата може да се проверява какви сайтове и кои приложения е ползвало детето. Така може да се говори с него за качествата на всеки сайт, какво е интересно и какво е полезно, а също така и за съществуването на сайтове, които не са подходящи за деца.Всъщност, най-добрата защита на детето срещу попадането в рискови ситуации е то да споделя с родител своя онлайн опит и да задава въпроси, казват от Центъра за безопасен интернет. Това ще му даде увереността, че всяко нещо, което го обезпокои в мрежата, може да бъде обсъдено и ще го подготви за свободно ползване на интернет след 9 - 10-годишна възраст.Приложението за родителски контрол е единственото на български език. За да ползват другите, родителите трябва да владеят английски. То обединява няколко продукта в себе си: следи местоположението на детето, филтрира съдържанието на интернет страници и контролира колко време детето играе на телефона си. И на на последно място, Protect Your Kid е напълно безплатно в България.\"Във всеки един момент родителят знае къде се намира детето му. Освен това може да настрои колко време да се играят игри, в кои часове да е забранен интернет (например в училище), да филтрира неподходящи уеб страници и дори да загаси целия телефон\", коментира Деян Благоев, който е баща на две деца.По думите му чисто технически приложението може да се използва не само върху децата, но реално това няма как да стане, защото собственикът на телефона веднага ще разбере, че някой е инсталирал приложението вместо него. \"Интересно е, че част от потребителите ни са изтеглили приложението на телефона, защото те самите с\", разказва той.", "date": "2017.06.13", "title": "Безплатно българско приложение защитава децата онлайн"}
{"url": "http://www.dnevnik.bg/sviat/2017/06/13/2988003_vunshni_sili_moje_da_sa_predizvikali_trusa_krai_lesbos/", "text": "Днешното  може да е предизвикано изкуствено, заяви кметът на Анкара, който призова да бъдат разследвани сеизмичните кораби, принадлежащи на други страни, в тази зона, предадоха в. \"Хюриет дейли нюз\" и БТА.\"Сега си мисля, че това може да е изкуствено земетресение. Не казвам, че със сигурност е, но има много сериозна вероятност\", посочи кметът на Анкара Мелих Гьокчек.\"Казвам, че задължително трябва да се разследва. Имало ли е там някакъв кораб за сеизмични изследвания, който да е плавал в района на епицентъра? Ако да, на коя страна принадлежи?\", добави той.Не за първи път Гьокчек говори за \"изкуствени земетресения\", предизвикани от чуждестранни сили. През февруари той каза, че земетресенията в западния окръг Чанаккале може да са организирани от тъмни външни сили, целящи да разрушат турската икономика.Гьокчек дори  живеещият в САЩ проповедник Фетхуллах Гюлен, когото Анкара обвинява за неуспелия опит за преврат миналото лято, да е отговорен за земетресение, разлюляло района дни по-рано. ", "date": "2017.06.13", "title": "\"Външни сили\" може да са предизвикали труса край Лесбос, обяви кметът на Анкара"}
{"url": "http://www.dnevnik.bg/zelen/2017/06/13/2987971_spored_ekoministura_moreto_stava_po-chisto_s_vsiaka/", "text": "Тази година водата в морето трябва да е по-чиста в сравнение с миналата. Следващата година пък би трябвало да е още по-чиста. Това заяви министърът на екологията Нено Димов пред Би Ти Ви. По думите му с откриването на нови и разширяването на стари пречиствателни станции качеството на водата в Черно море ставало все по-добро.Той даде за пример станциите в Лозенец и Златни пясъци, както и решението отпадъчните води на курорта Св. Константин и Елена да се пренасочат към Варна. Новата пречиствателна станция за Несебър и Слънчев бряг била предвидена така, че да работи при максимален капацитет на заетост от туристи. Димов уточни, че в края на летния сезон ще започне строежът на пречиствателната станция в Айтос.Според него страната трябва да се развива ски туризма в Пирин, Рила и Витоша, но това ще става с диалог с екологичните организации. Той добави, че изготвените планове за управление на територията на националните паркове показват къде може да се реализира ски туризма, но да бъде направен така, че да не пострада природата.Нено Димов каза още, че в момента има обжалване на референдума в Трън, на който . Той добави, че ако мината бъде обявена за национално богатство, решението от допитването може да не се вземе под внимание, но уточни, че това е само хипотеза.Екоминистърът допълни, че 6 от спрените кладенци, които захранват Хасково с вода вече са пуснати. В тях наличието на уран е паднало под допустимите норми, но водата можело да се използва само за битови нужди, но не и за питейни. Прокуратурата пък трябва скоро да приключи с разследването кой е виновен за наличието на уран във водата.\"Има два етапа на решение на този проблем. Единият е краткосрочен с допълнителни сондажи в района, но това ще помогне за няколко години. Другият е дългосрочен, като тук могат да се включат двата язовира в района, които са изключени от системата\", добави Димов.", "date": "2017.06.13", "title": "Според екоминистъра морето става по-чисто с всяка година"}
{"url": "http://www.dnevnik.bg/sport/2017/06/13/2988004_bufon_e_999_siguren_che_shte_prekrati_karierata_si/", "text": "Вратарят на \"Ювентус\" и националния отбор на Италия Джанлуиджи Буфон е готов да прекрати кариерата си след още един сезон. Той посочи, че е 99.9% сигурен в оттеглянето си след световното в Русия през 2018 г.\"Очаквам да имам един последен, натоварен сезон, богат на големи моменти. И след това ще дойде време да кажа, че приключвам\", каза Буфон пред \"Скай спортс\".Той посочи каква е единствената условност около края на кариерата му. \"С президента на \"Ювентус\" (Андреа Анели) оставихме една малка възможност. Ако успеем да спечелим Шампионската лига, ще продължа да играя още един сезон, за да опитам да взема и световната клубна титла и други купи\", добави Буфон.Тази година \"Ювентус\" продължи пълната си хегемония в Италия с титлата и купата. \"Бианконерите\" отново играха финал в Шампионската лига, но .Буфон има осем титли в Серия А и четири купи на страната. На 28 януари 2018 г. вратарят ще навърши 40 години.", "date": "2017.06.13", "title": "Буфон е 99.9% сигурен, че ще прекрати кариерата си след световното в Русия"}
{"url": "http://www.dnevnik.bg/sviat/2017/06/13/2988018_trump_obmislia_da_uvolni_prokurora_po_ruskoto/", "text": "Американският президент Доналд Тръмп обмисля варианта да уволни прокурора, който отговаря за разследването на  между екипа на президента и Русия, твърди приближен до държавния глава, цитиран от американски медии и Би Би Си.Влиятелният издател Кристофър Ръд, който в понеделник се срещна с Тръмп в Белия дом, обяви пред телевизия Пи Би Ес, че според него \"може би обмисля да уволни \". Дългогодишен приятел на Тръмп, Ръд обясни, че президентът \"разглежда тази възможност\".След интервюто му говорителят на Белия дом Шон Спайсър отрече Тръмп и Ръд да са обсъждали въпроса. Междувременно обаче един от адвокатите на президента каза за телевизия Ей Би Си, че тази възможност все още е на дневен ред., бивш директор на Федералното бюро за разследване, е на прицела на някои републиканци, които смятат, че държавният глава трябва да смени специалния прокурор, разследващ твърденията за руска намеса в изборите.Други представитери на републиканците обаче предупреждават, че ходът може да е опасен. \"Уволнението на Мюлър би било изключително недалновиден ход,\" каза сенатор Сюзън Колинс, цитирана от \"Политико\".Критиците на Мюлър изтъкват, че назначените в екипа му са \"враждебни\" към администрацията на Тръмп и че той е близък до уволнения директор на ФБР , което поставя под въпрос безпристрастността му.", "date": "2017.06.13", "title": "Тръмп обмисля да уволни прокурора по \"руското разследване\""}
{"url": "http://www.dnevnik.bg/na_put/2017/06/13/2987712_ot_kumpinga_do_pette_zvezdi_-_kude_v_sveta_e/", "text": "София често е сочена за най-евтината туристическа дестинация в Европа, но сега попадна в класация на най-евтините и в света.В началото на летния отпускарски сезон германската платформа за онлайн резервации на къмпингипостави София на 153-то място сред общо 157 града в света като столицата на България отстъпи единствено на още по-евтините Анталия, Тирана, Скопие и Куала Лумпур.Сайтът сравнява цените на настаняването в над 200 града и региона в цял свят като наблюдава хотелите от 1 до 5 звезди, къмпингите и частните квартири (Airbnb и Homeaway). Класацията борави със средни цени, но е правена така, че човек да може да търси по категории, градове и региони.Столицата на Малайзия се оказа най-евтината като цяло. Тук може да се намери легло в хостел да 7.37 евро, жилище под наем за около 57 евро и стая в петзвезден хотел за 258 евро. Хостел в Скопие е средно 8.50 евро, около 8 евро в Тирана и 9 евро в София. Най-евтиният хостел всъщност е в Киев - там може да се пренощува за 5.59 евро, в Кайро и Маракеш също било по-евтино от Куала Лумпур.Всичките пет най-евтини града предлагат сходни цени за висококатегорийно настаняване - между 248 евро в Анталия и 287 евро в София. В Airbnb най-евтини са Скопие - 32 евро и Тирана - 33 евро.За хората, които търсят излишествата на лукса, най-високо се котира настаняването в Монте Карло, Монако; Сен Тропе, Франция; Рейкявик, Исландия; Сан Франциско и Ню Йорк, САЩ.Средната цена на нощувка в петзвезден хотел в европейската столица на хазарта е 2505 евро. Едновременно с това обаче в Монте Карло може да се намери хостел да 28 евро. Значително по-скъпи са хостелите в третия в класацията Рейкявик - около 50.56 евро. Според офертите в Airbnb най-скъпо е в Сан Франциско - 250 евро.Освен това докладът класира и 35 региона като в тази част на рейтинга вместо квартирите са посочени цени на къмпингите. Тази част не изглежда достатъчно представителна, защото германската платформа борави главно със собствени данни, които очевидно са най-изчерпателни за собствената й страна. Сред първите 17 най-евтини места за къмпингуване 16 са в Германия. Изключението е Гранд Каньон в САЩ, който е на пето място със средна цена 11.05 евро. Първите три най-евтини къмпинги са в германски региони Хамбург със 7 евро на човек, Берлин - 8.50 евро, Хесе - 10.70 евро. Най-скъпите къмпинги са в националния парк Акадия в Мейн, САЩ - 27.64 евро и Югоизападна Англия - 28.88 евро.В подредбата са представени също така данни за къмпинги в Австрия, Испания, Норвегия, Италия, Франция, Холанди, Великобритания. България не участва.Данните за средните цени на хостелите поставят София на осмо място с 9 евро на нощувка. За стая в еднозвезден хотел тук средната цена е 60 евро, според индекса, с което София дели 10-11 място със Скопие, а най-евтини са Кайро, Киев и Белград. Средната цена на двузвездните хотели в града - 78 евро, поставя София на осмо място, при тризвездните - 105 евро, на десето, при четиризвездните - 156 евро, на седмо. Най-далече от \"евтината\" част на класацията София попада при петзвездното настаняване - на 31-во място със средна цена 287 евро. По цени на квартирите е четвърта със средно 44 евро.", "date": "2017.06.13", "title": "От къмпинга до петте звезди - къде в света е най-евтино и най-скъпо"}
{"url": "http://www.dnevnik.bg/razvlechenie/2017/06/13/2988057_pi_didi_nadmina_teilur_suift_kato_nai-pechelivsha/", "text": "Рапърът и продуцент Шон \"Пи Диди\" Комс надмина певицата Тейлър Суифт като най-печеливша звезда в шоубизнеса, предаде \"Ройтерс\". Американката пък падна до 49-а позиция в ежегодната класация на списание \"Форбс\".На второ място е Бионсе с печалба от 105 млн. долара, реализирана благодарение на албума си и турнето Lemonade, а на трето писателката Джоан Роулинг с 95 млн.. Британката отново е на върха след успешната си театрална постановка по \"Хари Потър\" и филма \"Фантастични животни и къде да ги намерим\".47-годишният Комс е спечелил около 130 млн. долара за последните 12 месеца. \"Форбс\" приписва успеха на турнето Bad Boy Family Reunion Tour, печалби от модната му линия и рекламно партньорство с марка водка. Миналата година рапърът бе на 22 позиция, а Суифт постави рекорд със 170 млн. долара печалба от турнето си \"1989\". Без албум или турне 27-годишната певица е спечелила\"само\" 44 млн. през 2016 г.", "date": "2017.06.13", "title": "Пи Диди надмина Тейлър Суифт като най-печеливша звезда в шоубизнеса"}
{"url": "http://www.dnevnik.bg/sport/2017/06/13/2987964_goldun_steit_dovurshi_zapochnatoto_i_grabna/", "text": "\"Голдън стейт уориърс\" стана шампион в НБА за втори път в последните три години. \"Воините\" се наложиха със 129:120 срещу \"Кливланд кавалиърс\".Двата отбора играха във финала в първенството за трети пореден сезон. За разлика от миналата година, когато изпусна голяма преднина, сега \"Уориърс\" даде само една победа на съперника си.\"Кавалерите\" , с което попречиха на \"Голдън стейт\" да стане първият отбор в историята, който стига до титлата без загубен мач. Двубоят сложи край на рекордната серия на калифорнийци от 15 поредни победи в плейофите.Кевин Дюрант от шампионите беше определен за най-полезен играч. Той завърши с 39 точки, пет асистенции и седем борби.\"Не можах да спя два дни\", каза той след получаването на приза и посочи, че е бил силно развълнуван и нетърпелив. Дюрант даде дължимото и на съперника: \"Трябва да свалим шапки пред \"Кливланд\". Леброн и Кайри - не съм виждал нищо подобно като тях двамата досега. Но ние надделяхме, шампиони сме и е невероятно, че го направихме у дома.\"Леброн Джеймс стана най-резултатен в мача с 41 точки, а Кайри Ървинг също имаше принос за стабилната игра на \"Кавалиърс\" в нападение. Проблемите пред \"кавалерите\" обаче се проявиха в защита.\"Кливланд\" водеше почти непрекъснато до началото на втората част, когато домакините излязоха напред и до края не изпуснаха водачеството, за да завършат с победа впечатляващото си представяне в плейофите.Гардът Стеф Къри завърши с 24 точки, десет асистенции и шест борби. Звездата на шампионите каза, че е готов да стъпи на върха в НБА отново.\"Научихме много от всичко, през което минахме. Благословени сме, че имаме възможността три поредни години да играем на това ниво. Щастлив съм, че съм част от този отбор и че постигнехме нещо специално. Готов съм да го направя отново.\"", "date": "2017.06.13", "title": "\"Голдън стейт\" довърши започнатото и грабна шампионската корона в НБА"}
{"url": "http://www.dnevnik.bg/detski_dnevnik/2017/06/13/2988100_praznik_na_priobshtavashtoto_obrazovanie_shte_oglasi/", "text": "На 16 юни от 18 до 21 часа на Голямата поляна в Южния парк в София ще бъде весело. С  се отбелязва финала на националната кампания Дни на приобщаването 2017, съобщиха организаторите от .Ще бъдат връчени наградите на победителите в конкурсите , \"Приобщаващи практики в класната стая\" и \"Практики за приобщаване на широката общност към училищния живот\".Голямата награда за класа, направил най-креативна изненада за своя любим учител, е издигане с топловъздушен балон.18 – 19 ч. – Игри и работилници; 19 – 19.30 ч. – Връчване на награди; 19 – 21 ч. – Издигане на балон. Входът е свободен.", "date": "2017.06.13", "title": "Празник на приобщаващото образование ще огласи Южния парк в София"}
{"url": "http://www.dnevnik.bg/sport/2017/06/13/2988046_futbolistite_na_iran_se_klasiraha_za_svetovnoto_v/", "text": "Отборът на Иран се класира за световното първенство по футбол в Русия. Успехът беше подпечатан след победата с 2:0 срещу Узбекистан.Иранският състав, воден от Карлос Кейрош, се наложи в Техеран с головете на Сардар Азмун и Мехди Тареми.С победата си иранците станаха първият отбор от Азия, който си осигури участие на световното. До момента място в турнира имат домакинът Русия и Бразилия.След осем кръга в квалификационната група А Иран има 20 точки и води с осем пред третия Узбекистан два мача преди края. Вторият Южна Корея е с 13 точки, но и мач по-малко. Воденият от Кейрош състав не е допуснал гол в групата си.Иран се класира за втори пореден и общо за пети път на световно първенство след 1978, 1998, 2006 и 2014 г. Надпреварата в Русия ще се проведе от 14 юни до 15 юли 2018 г.", "date": "2017.06.13", "title": "Футболистите на Иран се класираха за световното в Русия"}
{"url": "http://www.dnevnik.bg/sport/2017/06/13/2988116_bush_e_shtastliv_ot_transfera_si_v_levski_ne_ochakva/", "text": "Румънският нападател Серджиу Буш заяви, че е радостен от преминаването си в \"Левски\". Бившият голмайстор на ЦСКА пристигна в София и подписа за три години със сините.\"Щастлив съм, че се връщам в София и че ще играя в \"Левски\". Не мисля, че ще имам проблеми с феновете на ЦСКА\", каза Буш, цитиран от .\"Мисля, че от \"Левски\" вярват в мен. Обадиха ми се няколко пъти и взех решението. Чувствам се нормално с оглед факта, че ще играя в големия съперник на ЦСКА – \"Левски\". Футболът е моята работа\", продължи той.Нападателят вкара два гола за червените в дербито, като бурно изразяваше радостта си на терена и в социалните мрежи.Буш отрече да е казвал пред румънските медии, че е обещал да вкара 15 гола за \"Левски\", но уточни, че се надява да го направи. \"Нямам претенции (за жребия в Лига Европа). Надявам се да се паднем с отбор, който да можем да отстраним.\"\"Левски\" подсили нападението си и с Жуниор Мапуку от \"Берое\". В отбора . Очаква се в състава да бъде взет и Антонио Вутов.", "date": "2017.06.13", "title": "Буш е щастлив от трансфера си в \"Левски\", не очаква проблеми с феновете на ЦСКА"}
{"url": "http://www.dnevnik.bg/bulgaria/2017/06/13/2988133_vseki_den_600_dushi_imat_nujda_ot_prelivane_na_kruv_v/", "text": "Близо 600 души дневно се нуждаят от преливане на кръв в България, като 200 от тях са деца. Това каза зам. генералният директор на Българския червен кръст Надежда Тодоровска пред \"Фокус\" по повод Световния ден на безвъзмездното кръводаряване и донорство, който се отбелязва днес.По думите ѝ се наблюдава увеличение на хората в младежка възраст, които даряват доброволно кръв. По думите ѝ обаче българинът е готов да дари кръв, но да знае за кого и защо му е необходима и все още не го прави без конкретна акция или повод.\"Много често обществото не знае, че кръводаряването не само не е вредно, а е полезно. Това е голям минус, защото от страх хората понякога не отиват да даряват кръв. Това отнема не повече от 30 минути, а кръвта се възстановява за 3-4 седмици изцяло. Костният мозък се стимулира и всички се подмладяват. Затова е Европа кръводаряването е естествено, хората даряват, защото знаят, че помагат на някой друг и в същото време правят добро и на себе си\", обясни Тодоровска.Тя посочи, че днес няма специално организирана кръводарителска акция, а хората могат да даряват кръв, както винаги, в Националния център по трансфузиология и хематология в София и в специализираните пунктове или лечебни заведения в другите градове на страната. \"Около 450 мл кръв могат да спасят до 3 живота\", припомни Надежда Тодоровска.", "date": "2017.06.13", "title": "Всеки ден 600 души имат нужда от преливане на кръв в България"}
{"url": "http://www.dnevnik.bg/sviat/2017/06/13/2988111_piesa_na_shekspir_v_koiato_cezar_prilicha_na_trump/", "text": "Постановка на прочутата трагедия на Шекспир \"Юлий Цезар\", в която римският диктатор изглежда като американския президент Доналд Тръмп, предизвика артистично-политическа буря в Съединените щати. Пиесата си навлече критики от някои консерватори, а двама от ключовите спонсори спряха финансирането на театъра, пишат \"Ню Йорк таймс\" и БТАВ пиесата на трупата \"Пъблик тиатър\" (The Public Theater), която се играе в рамките на Шекспиров фестивал в нюйоркския \"Сентръл парк\", Цезар е рус бизнесмен, облечен в син костюм, с червена връзка, а съпругата му носи дизайнерски дрехи и има източноевропейски акцент. Пиесата завършва съгласно Шекспировия текст - с убийството му. Главният герой умира, наръган от тълпа от жени и представители на малцинства.Основните спонсори - авиокомпанията \"Делта еърлайнс\" и \"Банк ъф Америка\" - спряха финансирането на постановката. Авиокомпанията написа в \"Туитър\", че художествените ръководители на трупата са прекалили и са проявили лош вкус. \"Каквито и да са политическите ви позиции, графичното оформление на \"Юлий Цезар\"... не отговаря на ценностите на \"Делта еърлайнс\", обясни превозвачът в изявление. От \"Банк ъф Америка\" обявиха, че ако знаели, че представянето на пиесата ще цели да \"провокира и обижда\", нямало изобщо да финансират проекта. Театърът защити трактовката си и чрез \"Фейсбук\" заяви, че тя по никакъв начин не пропагандира насилие по отношение на когото и да било. Пиесата на Шекспир и нашата постановка искат да кажат точно обратното: тези, които се опитват да защитят демокрацията с недемократични средства, плащат ужасна цена и разрушават тъкмо това, което се борят да спасят, се казва в изявлението на театъра.Срещу постановката възропта и синът на президента, Доналд Тръмп-младши, който попита в \"Туитър\": Питам се колко от това \"изкуство\" се финансира с пари на данъкоплатците?Миналия месец комедийната актриса Кейти Грифин изгуби работата си в телевизия Си Ен Ен, след като се появи снимка, на която тя държи предмет, видимо приличащ на маска на отсечената глава на Тръмп.Рецензия в \"Ню Йорк таймс\" гласи, че \"представянето на заядлив, русоляв Цезар в син костюм със златна вана и нацупена съпруга славянка извежда подигравките към Тръмп на сцената до ново, шокиращо ниво\". Авторът уверява, че нищо в постановката не подстрекава към убийството на държавния глава. Журналисти в консервативно ориентирани медии обаче не се съгласиха: \"Фокс нюз\" съобщи, че пиесата, \"изглежда, представя президента Тръмп, брутално намушкан до смърт от жени и представители на малцинствата\".Пиесата, чиято премиера беше на 23 май, ще се играе до 18 юни.", "date": "2017.06.13", "title": "Пиеса на Шекспир, в която Цезар прилича на Тръмп, загуби спонсорите си"}
{"url": "http://www.dnevnik.bg/sviat/2017/06/13/2988104_nov_ruski_virus_moje_da_ostavi_chasti_ot_sasht_bez/", "text": "Руски хакери са разработили кибероръжие, което може да удари електроенергийните системи на САЩ в безпрецедентен мащаб, съобщават американски изследователи, цитирани от \"Вашингтон пост\".Въпросният инструмент, наречен CrashOverride от екипа, вече е бил тестван на практика в Украйна през декември. Тогава хакерите за кратко прекъснаха преноса на една пета от електроенергията в столицата Киев и засегнаха 225 000 души.Негова версия може да се използва и срещу преносните и разпределителните системи на Съединените щати и да има опустошителен ефект, казва Серджо Калтаджироне, който оглавява \"Драгос\" - компания, проучваща киберзаплахи и  в понеделник.Хакери, наети от руското правителство, вече са показвали интерес към подобни атаки, твърдят изследователите. Те твърдят \"с голяма степен на увереност\", че групата хакери (наричана от тях \"Електрум\"), свързана с руското правителство и ударила мрежата на Киев, е използвала едни и същи компютърни системи, за да разработи CrashOverride и да извърши атаката в украинската столица.Американските власти никога не са свързвали Русия с атаката в Киев на официално ниво, но техни представители са се съгласявали със заключения на компании от частния сектор, според които тя е свързана с Кремъл, отбелязва \"Вашингтон пост\".Същата група може да стои и зад кибернападенията на индустриални контролни системи в САЩ, твърди Джон Хълткуист, който работи за организацията, но по това време е бил част от екипа на друга изследователска група - iSight Partners, нарекла групата \"Сандуорм\" и свързала я с руските служби за сигурност. От \"Драгос\" смятат, че макар да не е ясно дали \"Електрум\" и \"Сандуорм\" са една и съща група, данните сочат, че те най-малкото са свързани.Експерти от енергийния сектор твърдят, че CrashOverride създава повод за безпокойство, но индустрията вече търси начини да противостои на потенциални атаки. CrashOverride e едва вторият инструмент, специално създаден, за да прекъсне или унищожи контролни системи в индустрията. Stuxnet - \"червеят\", който , беше програмиран да атакува съоръжения, обогатяващи уран.Разликата между новия \"руски\" вирус и атаките в Украйна от 2015 г. е, че преди две години хакерите е трябвало да направляват удара от клавиатурите си, за да причинят срива в електроподаването, докато новата версия сама е способна да направи това.", "date": "2017.06.13", "title": "Нов руски вирус може да остави части от САЩ без електричество, сочи доклад"}
{"url": "http://www.dnevnik.bg/analizi/2017/06/13/2987302_besove_i_institucii_trump_sreshtu_fbr/", "text": "След изборите във Великобритания коментарите лансираха израз, напомнящ метафората за войните на Пир срещу римляните, за да опишат какво се е случило: Тереза Мей запази поста, но загуби властта; ще остане на поста си, но ще бъде извън властта.Същата седмица положението, в което се оказа Доналд Тръмп, е доста сходно. Той няма да бъде обвинен във възпрепятстване на правосъдието, но щетите, които понесе от  са значителни, както всъщност се очакваше.Тръмп уволни директора на ФБР Коми на 9 май 2017 година, преди средата на предвидения от Конгреса мандат. Веднага стана ясно, че това екаквито федералното правителство рядко си позволява. Няколко дни се получаваха различни и противоречащи си сведения защо президентът е направил тази стъпка. В крайна сметка от всички обяснения остана в обращение едно: Тръмп е разгневен за начина, по който ФБР води и очевидно ще продължава да води разследването на руската връзка в изборите за президент 2016 година.След като тази версия се установи публично в медиите и в средите на представителните институции, можеше да се очаква, че разследването не само няма да бъде преустановено, но тъкмо обратното - ще се вдигне и на равнище сенатска комисия. Така и стана. Тръмп прави нова, вече обичайна тактическа грешка. За да реши един проблем, той започва да се разпорежда така, сякаш делата на федерацията са вътрешни дела на клана Тръмп.Вместо да разсее, дори частично, съмненията за собствена роля в руските интервенции, той вдига гигантски, ненужен, изкуствен скандал. Уволнението на Коми е светкавичен жест, който в момента, когато се прави, изглежда на извършителя като окончателно разсичане на възел. Ден след това се разбира, че всъщност еИзслушването е гледано от близо 20 милиона американци, несъмнен рекорд за събитие, което тече по стандартна процедура. То веднага се нареди сред най-известните в цялата история на САЩ конгресни изслушвания, каквото са заседанията по \"Уотъргейт\", довели до оставката на Никсън. Самото вдигане на казуса \"Коми\" на това ниво на драматична публичност е ненужен акт на самобламиране от страна на Тръмп. Все пак какви са следствията и какво може да се очаква оттук нататък?Възможно обвинение за възпрепятстване на правосъдие, което е престъпно поведение, стана точка на спор между спорещите страни, републиканците, от една страна, и по-широката либерална среда, включително медии, академия и демократическите кръгове. Но подобно обвинение не произтича от показанията на Коми и не може да бъде повдигнато на тяхна основа. Това е съществен момент, а за кръга около Тръмп - най-същественият, тъй като сътрудниците му получиха шанса да акцентират еднозначно върху него и да претендират за победа и пълно оневиняване на президента. За демократите, обратно, няма съмнение, че става дума за възпрепятстване на правосъдие. Показанията на Коми могат да се четат и по двата начина, което показва, че не са еднозначни и не могат да подкрепят обвинения.Драмата обаче има други страни и следствия, които стратегически са по-интересни и по-показателни.която се изживява масово и придава още по-голяма тежест на разширяващите се съмнения за годността на Тръмп да бъде президент. Смисълът на целия спектакъл трябва да се търси първо в тази посока. Забележителен е самият факт, че поведението на президента става предмет на сенатско изслушване. Това е начало на нов процес, или нова фаза в рушащата се легитимност на Тръмп вътре в САЩ. За седмица директният въпрос \"Кой е Тръмп, самият Тръмп?\" и подобни на него изместиха изцяло въпросите за приоритетните политики. Това само по себе си е победа за противниците на президента.Към момента тясната електорална база на Тръмп си остава солидна. на президента отново падна с няколко пункта и стигна 34%, отново рекордно ниско. Но изданието \"538\", което прави собствени изследвания и интегрира множество други, смята, че групата на колебаещите се избиратели, благодарение на които Тръмп (както в повечето оспорвани избори) печели, показва начало на свиване. Промените в тази база, а от нея и в електоралното ядро, са ревностно наблюдавано развитие от страна на републиканците. Съдбата на Тръмп както генерално, така и по определени насоки на политики зависи пряко от тези отношения и ще бъде така поне до края на 2018 година, когато има междинни избори.Отвъд ефектите върху избирателя изслушването на Коми има и преки институционални следствия. Стана ясно какво прави Тръмп в отношенията си дори с най-високите постове във федералното управление. По сведенията на Коми той е наредил всички от екипа му да напуснат, което е странно за официална среща. В разговора директно казал, че очаква, дори иска \"лоялност\", повторил думата няколко пъти. Казал колко не му харесва разследването на току-що напусналия Майкъл Флин за прикривани контакти с руски представители. Намекнал, че бъдещето на Коми се решава в момента, макар десетгодишният мандат да прави подобно решаване ирелевантно, освен ако срещу директора няма повдигнато обвинение за сериозни нарушения. И така нататък, един казуистичен шантаж от бизнес портфолиото на Тръмп. Очевидно обект на този шантаж е не само Коми, а целят му екип, оттам и самото ФБР, така е конституирана институцията, такъв е смисълът й. Това Тръмп не може да проумее, но то е ясно както за членовете на сенатската комисия, така и за широката публика.Пред тази сцена зрителят, подпомогнат от коментарите след приключването й, естествено се пита две неща. Едното засяга възможността за криминално действие, именно възпрепятстване на правосъдие. Другото се отнася до развитието на казуса, какво става оттук нататък. По първия въпрос ще се спори дълго, без да има голям шанс за решение, просто той ще остане спорен. Но това не е никак малко и всъщност пренася въпроса за криминалното действие в по-общия въпрос за по-трайните следствия от изслушването.Първото следствие има тесен институционален смисъл. Конгресът даде мандат на , бивш директор на ФБР, да провежда независимо разследване на руската връзка. След прослушването на Коми и сведенията, които цяла Америка получи по казуса, разследването придоби неимоверни значения, дори истерични измерения за американската публичност. Един разумен, умерен президент, дори да има основания за тревога във връзка с участия на свои сътрудници, би избегнал тази клопка. Тръмп сам си я създаваше доста време, с характерна упоритост. И очевидно дори за екипа му я заплиташе отвътре, докато се опакова в нея доста плътно.Разнообразни аспекти на случая някак естествено се събират в един фокус - поведението на Тръмп. Не уволнението само по себе си; не толкова и другите уволнения или неудачни назначения; не и подозираното, но недоказуемо възпрепятстване на правосъдие.В много страни на Европа бързо и без никакъв свян политици и граждани си казаха, че не биха искали да имат подобно бедствие за държавен лидер. Казаха го и през изборите в Холандия, Франция, чрез цялостната нагласа, която Тръмп бързо формира из ЕС. Същият този образ тормози медии и образован елит на САЩ от момента на появата си в президентска кампания, още отпреди две години. Консервативният избирател на Тръмп, който гласува и за републиканци в Конгреса, обаче ще остава още дълго в състояние на вътрешно отричане, че е излъчил този именно президент.В САЩ обаче за разлика от обществата в Югоизточна Европа или много азиатски региони култът към конституцията и 200-годишните институции е също израз на масовите консервативни нагласи. Фриволната и безотговорна работа на високи равнища на федералната администрация може да бъде образ на онова, срещу което гласуваха множество избиратели на Тръмп, а именно \"стила Обама\", който им изглежда лековат, несериозен, артистичен, левичарски, в крайна несъответен на строгостта и солидността на основните институции.След изслушването на Коми публичният спор за образа на Тръмп – кой всъщност е автентичният му образ – се изнася още по-категорично в плоскост, в която той няма интерес да присъства. Един максимално прединституционален персонаж няма високи шансове да спечели тази битка. Обитавайки своята Тръмп организация, Доналд Тръмп може да уволнява всеки и всички, както диктува по-тесният му интерес. Но безумстването из федералните институции наподобява лява революция, която едва ли е мечтаното състояние на средния американец. Благодарение на произвол и невъздържание на президента този същия американец, вчера гласувал за него, сега ще наблюдава по-внимателно и с повишена чувствителност разследванията. Тръмп сам го тласна към това.В крайна сметка изслушването на Коми помогна на Тръмп да се върне към зоната на кампанията. Той предпочита тази арена, на нея имаше шеметен успех. Но сега срещу него стоят институциите на разследването и разузнаването, а не нискоефективният щаб на Хилъри Клинтън. Ситуацията се усложнява от факта, че комплексът разузнавателни институции беше критикуван многократно от Тръмп и несъмнено е мотивиран да свърши работата си максимално добре. Сюжетът е протяжен, нещата са двусмислени, нищо няма да приключи бързо. Но това е посоката на новата кампания.", "date": "2017.06.13", "title": "Бесове и институции: Тръмп срещу ФБР"}
{"url": "http://www.dnevnik.bg/sviat/2017/06/13/2988049_niakolko_dushi_postradaha_pri_strelba_v_mjunhen_niama/", "text": "Служителка на полицията е простреляна на гара в предградие на Мюнхен тази сутрин и един заподозрян е арестуван, съобщиха в Туитър силите на реда в Мюнхен, цитирани от \"Асошиейтед прес\" и ДПА.Според говорител на полицията няма индикации, че стрелбата е била терористичен акт. Извършителят е задържан, отбелязва \"Франкфуртер алгемайне цайтунг\".Стрелбата е започнала на перона на станцията на градската железница в Унтерфьоринг, след като заподозреният извадил пистолет, когато му поискали документите за самоличност за проверка. Полицията добави, че станцията е евакуирана и ситуацията е под контрол, пише БТА.Полицайката е тежко ранена в главата. Мъжът, открил огън, също бил ранен, когато полицаите отвърнали. Леко пострадали са двама случайни минувачи. Няма доказателства, които да сочат, че е имало и други замесени в стрелбата, уточни полицията.", "date": "2017.06.13", "title": "Няколко души пострадаха при стрелба в Мюнхен, няма данни за тероризъм"}
{"url": "http://www.dnevnik.bg/sviat/2017/06/13/2988147_isliamska_durjava_prisustva_v_pochti_ciala_indoneziia/", "text": "В почти всички индонезийски провинции има клетки на групировката \"Ислямска държава\", обяви командирът на въоръжените сили на страната Гатот Нурмантио, цитиран от \"Ройтерс\".\"След като наблюдавахме обстановката, виждаме, че в почти всяка провинция... вече има клетки на \"Ислямска държава\", но те са спящи клетки,\" каза пред репортери Нурмантио, който оглавява армията на най-многолюдната държава, в която мнозинството от населението са мюсюлмани. По думите му сред малкото изключения е провинция Папуа - един от районите, където повечето жители са християни.Думите му идват на фона на нарастващи притеснения, че \"Ислямска държава\" разширява присъствието си в Югоизточна Азия. В понеделник  обяви, че една пета от град Марауи, разположен на остров Минданао, се контролира от бойци, които може да са свързани с групировката. В южната част на страната има засилено присъствие на бунтовници, свързани с групировката, от няколко седмици.\"Лесно е да се стигне от Марауи до Индонезия и трябва да внимаваме за възможността спящи клетки да се активират в Индонезия,\" каза Нурмантио.Страните от Югоизточна Азия считат, че в района има хиляди симпатизанти на . В понеделник Сингапур обяви, че полицията е задържала детегледачка, заподозряна, че иска да се присъедини към организацията. Това би бил първият случай на подобни обвинения в петмилионния Сингапур, където 14% от населението изповядват исляма.\"Ислямска държава\"  първото си нападение в региона , когато четирима души загинаха при атака в индонезийската столица Джакарта.", "date": "2017.06.13", "title": "\"Ислямска държава\" присъства в почти цяла Индонезия, обяви армията"}
{"url": "http://www.dnevnik.bg/politika/2017/06/13/2988168_mvr_shte_testva_korupciiata_pri_slujitelite_si_s/", "text": "Някои от служителите на МВР ще трябва да измислят сценарии за тестове за лоялност - да измислят ситуации за колегите, с които те да бъдат тествани. Това се разбира от инструкция, качена за обществено обсъждане и за която съобщава в. \"Сега\".Тестовете за интегритет, наречени в документа \"тестове за установяване на изпълнението на служебните задължения\", ще представляват симулации на различни реални ситуации. Ръководителите на тези операции ще трябва да изготвят план със сценарий, \"който съдържа предвидените действия с описание на задачите и варианти за действия на служителите, които пряко провеждат теста и предположения за поведението на държавния служител, обект на теста\". Ще се провеждат в условията на конспирация и след заповед на министъра.Те ще се прилагат \"според характера на изпълняваните служебни задължения, средата и обстоятелствата, предразполагащи към неизпълнение на служебни задължения, корупционен риск и уязвимост от корупционен натиск\". Резултатите ще се предават на началниците на структурите и ще се пазят в служебните досиета.Предложение да се провеждат тестове ще могат да правят главният секретар и шефът на \"Вътрешна сигурност\".\"С прилагането на инструкцията се очаква силен превантивен ефект и въздействие спрямо държавни служители, изложени на корупционен риск и при констатирано корупционно поведение, което не представлява нарушение или престъпление. Това ще позволи на ръководството на проверяваната структура на МВР своевременно да предприеме мерки за превенция\", е записано в мотивите.В тях се констатира, че МВР има сериозен проблем с корупцията. \"Анализът на средата за сигурност и състоянието на МВР показва, че са налице дефицити в интегритета, лоялността и съпричастността към политиките, ценностите, приоритетите, целите и резултатите на някои държавни служители в институцията. Сегашните методи за противодействие на корупцията - разследване на случаи и извършване на проверки по сигнали, не са достатъчно ефективни и обикновено се развиват постфактум.\"", "date": "2017.06.13", "title": "МВР ще тества корупцията при служителите си с разиграване на ситуации"}
{"url": "http://www.dnevnik.bg/sviat/2017/06/13/2988244_ungariia_zategna_kontrola_vurhu_chujdite/", "text": "Управляващата партия в Унгария затегна регулациите на неправителствени организации, които получават чуждестранно финансиране, съобщи \"Ройтерс\". Законопроектът беше приет въпреки критики от  и правозащитни групи.Одобреното законодателство предвижда всички неправителствени организации, получаващи финансиране от чужбина от поне 7.2 милиона форинта (26 000 долара) годишно, да се регистрират пред властите и да декларират, че бюджетът им се формира и със средства, идващи от други страни. Законът, приет от парламента, следва руския модел и освен пред властите те трябва да уточняват във всяка своя публикация и чрез каналите си за връзка в интернет, че са \"организации, поддържани от чужбина\", допълва австрийското издание \"Дер щандард\". Организациите, които не изпълнят изискването, ще бъдат забранени.Правителството настоява, че подобна стъпка ще подобри прозрачността в гражданския сектор. \"От особен обществен интерес е обществото и гражданите ясно да виждат кои са тези организации. Групите, представляващи чуждестранни интереси, се опитват да се възползват от гражданските организации\", се казва в мотивите към закона, цитирани от \"Ройтерс\".От гражданския сектор отвръщат, че подобно изискване само затруднява дейността на организациите и се опитва да ги опетни пред обществото като чуждестранни агенти и да ги заглуши, тъй като са независими от властта гласове и ѝ пречат.Венецианската комисия към Съвета на Европа обаче отправи критики към правителството заради инициативата му и обяви, че тя може дори да противоречи на Европейската конвенция за правата на човека, а в конкретния унгарски контекст отправя силно политическо послание, което се опитва негативно да повлияе на дейността на организациите.В позицията на Съвета на европа се казва, че фразата в закона \"организация, получаваща помощ от чужбина\" сама по себе си изглежда неутрална. Но предвид \"острите политически изказвания срещу сдружения, подпомагани от чужбина, това определение рискува да засегне по негативен начин техните легитимни действия\".Корекциите, които Будапеща направи в текста, бяха отхвърлени от Human Rights Watch (HRW) като козметични. Организацията критикува правителството и за това ,че не се е консултирало с гражданския сектор преди да одобри и внесе проектозакона в парламента. \"Поправките не отстраняват положенията, които очернят организации като \"финансирани от чужбина\", нито пък премахват риска организация да бъде разпусната от съда, ако не се регистрира като \"финансирана от чужбина\". Проектазокан е за заглушаване на критичните гласове в обществото\", се казва в позицията на HRWУнгарският премиер Виктор Орбан неведнъж е критикувал структурите на милиардера и филантроп Джордж Сорос в гражданския сектор и  чрез  на висшите училища да принуди основания от него Централноевропейски университет да напусне Будапеща.При последното посещение на Сорос в Европа в началото на месеца двамата си размениха остри реплики, като Сорос нарече Унгария под властта на Орбан , а министър-председателят разтълкува думите му като . \"Единствената мрежа, която действа като мафия, която е непрозрачна... в Унгария, е тази на Сорос\", заяви Орбан.Унгарският съюз за граждански свободи  (TASZ) - една от засегнатите неправителствени структури, обяви, че като форма на гражданско неподчинение и правна тактика няма да спазва закона и ще го оспорва пред международни съдилища.\"Законът представлява прицелена атака и опит да се запуши устата на TASZ и всички останали неправителствени организации, които имат куража да помагат на потиснаните\", се казва в специалното изявление. TASZ получава значителна финансова помощ от \"Отворено общество\". Унгарският Хелзинкски комитет - друга от гражданските организации, подпомагани от Джордж Сорос, също обяви бойкот на закона.", "date": "2017.06.13", "title": "Унгария затегна контрола върху \"чуждите\" неправителствени организации"}
{"url": "http://www.dnevnik.bg/bulgaria/2017/06/13/2988173_sujuzut_na_avtomobilistite_iska_chastna_firma_da/", "text": "От Съюза на българските автомобилисти обявиха, че още през миналата година са предупредили за корупцията в Изпълнителна агенция \"Автомобилна администрация\" (ИААА). В отворено писмо до медиите те припомниха как през април 2016 г. са сигнализирали на депутатите от транспортната комисия, че смяната на изпълнителните директори в агенцията \"не води до нищо друго освен затъване на по-дълбоко в пещерата\".Според тях трябва да се направят сериозни промени, като основната е в агенцията да останат само контролни функции и всяка друга дейност да отиде във фирми, които да изпитват, да дават лицензи, а държавата да контролира този процес.От автомобилния съюз са провокирани от специализираната акция миналата седмица, при която бяха задържани няколко служители на ИААА за взимане на подкупи срещу успешно преминаване през практическия изпит за шофьор. , а Съсловната организация пише в позицията си, че година след писмото им \"нищо, ама нищо не се е променило\". Според тях само расте броят на шофьорите, които купуват книжките си.\"Разберете – трябва да се направи нов закон за движение по пътищата и да се извадят изпитите от Изпълнителна агенция \"Автомобилна администрация\", но не да се дадат на друга държавна агенция, известна с корупция. Корупция в частна фирма няма, има само в държавните\", пишат от Съюза на българските автомобилисти.От позицията им се разбира, че очакват служителите на агенцията, \"които дават мило и драго само, за да се запази сегашното положение\", да \"измислят нещо друго\" и да не се стигне до промени.", "date": "2017.06.13", "title": "Съюзът на автомобилистите иска частна фирма да провежда изпитите за шофьорска книжка"}
{"url": "http://www.dnevnik.bg/pr_sfera/2017/06/13/2988186_karieren_den_trained_in_germany_shte_ima_na_14_juni_v/", "text": "На  за втора поредна година ще се проведе кариерното изложениеСъбитието се организира от в сътрудничество с Alumniportal Deutschland, Гьоте-институт България и Посолството на Федерална Република Германия и е част от календара със събития в рамките на Седмиците на немския език в България (Wochen der deutschen Sprache in Bulgarien).Кариерното изложение е насочено към всички, които владеят немски език или са завършили част от обучението си в Германия и желаят да се свържат пряко с големите немски работодатели в България. Германо-Българската индустриално-търговска камара (ГБИТК) смята възможностите за кариера в Пловдив за немско говорящи специалисти за изключително добри, тъй като в региона са се установили десетки германски фирми от различни клонове на индустрията и аутсорсинга, което прави търсенето на персонал с немски език все по-голямо.Именно това е и причината предстоящият кариерен форум в Пловдив да се наложи като толкова успешна платформа за създаване на преки контакти между немски фирми или български компании с бизнес в Германия и млади професионалисти, владеещи немски език, свързани с немска институция или завършили образованието си във Федералната Република.Повече информация, списъка с изложители и пълния календар със събития в рамките на  ще откриете в безплатната онлайн-платфор-ма , която е партньор на събитието. Линк към кариерния форум в социалните мрежи ще откриете .", "date": "2017.06.13", "title": "Кариерен ден \"Trained in GermanY\" ще има на 14 юни в Дома на културата в Пловдив"}
{"url": "http://www.dnevnik.bg/bulgaria/2017/06/13/2987673_selo_businci_na_referendum_-_ot_te_sa_si_reshili_i/", "text": "за добива на полезни изкопаеми започна в 7 ч. в дъждовното, покрито с мъгла село Бусинци, община Трън. Избирателната секция беше поставена в кметството, което се намира в музея за грънчарство.Селото се гордее с миналото си, когато над 300 грънчарски колела са се въртели в Бусинци и нямало дом, където да няма майстор-грънчар, разказват по-възрастните. Съдовете са пътували до Лувъра и са част от музейни колекции в Япония, Русия и САЩ. Славата им се дължи на уникалната изработка.Бусинската традиция в керамиката идва още от Средновековието, както показва Бусинското евангелие - богато украсен ръкопис от XIV в., разказа директорът на музея. Дори Константин Иречек споменава за майсторството и изяществото на бусинските съдове в пътеписа си \"Пътувания по България\".И в изборния ден идваха семейства, които да бъдат разведени през малката сграда от директора, посочвайки керамиката с дълга преподавателска показалка и описвайки всеки детайл от старинната, прашасала керамика.Сега има само неделно училище за децата на софиянците, вметна с тъга единжителите на селото.Разговорите в изборната комисия в неделя, на 11 юни, започнаха почти веднага с въпроса:Членовете на комисията се спогледаха, опитвайки се да запалят старата печка на дърва в тясната стая с три легла.\"Природата, това беше славата на Трънско\", отбеляза един от членовете на комисията, гледайки планинския пейзаж от балкона. Същият човек сподели, че са му предложили 500 лева на месец, за да насърчава съселяните си да гласуват с \"не\" на референдума, т.е за рудодобив. Останалите махнаха с ръка към него, раздразнени и казаха:Членовете на комисията коментираха предложението на \"Евромакс Сървисиз\" - инвеститорът, който иска да добива злато в Трънско, за откриването на 10 нови работни места на половин работен ден. От новите сътрудници се иска да разпространяват многобройните ползи от минното дело в района.В секция 145100009, всъщност 9-а, в село Бусинци имаше 54 регистрирани гласоподаватели от общо три населени места, включително село Студен извор и село Радово. Към 10 ч. бяха подали гласа си осмина. Без надежда – няма как да се изгони мината, \"те са си решили и толкоз\". Спомняха си случая с мината в Брезник като пример, че мнението им не е от значение, когато говорят парите.Репликата е на член на комисията в празната секция. В този момент влезе човек от селото, с бюлетината и плика отиде в тъмната стаичка, върна се, постави ги в урната и ни погледна с очакване. \"Кой че дава жълтиците?\" запита той, преди да бъде изгонен от разгневената комисия.Пристигна наблюдател от Института за социална интеграция – 18-годишен младеж, усмихнат и дружелюбен. Запозна се с всички с широка усмивка, застана с ръце на кръста и попита небрежно: \"И за какво гласуваме?\".След 10 ч. нещата се забързаха – до 14 ч. вече бяха гласували 40 от 54-те гласоподаватели. След дискусия за произвеждането на дюлева ракия, която да не загаря казана (прави се с чувалчета, оказва се) и предимството да си свиваш сам цигарите, настроението в секцията спадна, ставайки някак си хомогенно с облачното време навън.\"Хората не са образовани, не знаят\", каза един от членовете.Трънчаните знаеха ефекта на мината – застаряващото население в региона беше изживяло проблемите и не си правеше илюзии. Работни места нямаше да им дадат, казаха те, припомняйки си Брезник, където им обещали позиции, впоследствие раздадени чрез връзки. Двама-трима, казаха те, от гражданите на Брезник реално работят в мината.Нямаше въпрос за урана, нито за вредата към природата. Един от членовете на комисията разказа, че е работил в мина \"Злата\" в продължение на 4 години и си бил жив и здрав, но не можеше да каже същото за колегите си. След като е напуснал мината, повече от 10 години е обработвал полезни изкопаеми с цианкалий, гордо добави той.Председателят на комисията получи обаждане в 15 ч. Попитаха го за активността и му съобщиха общата – 34 процента, но само 14 процента активност в град Трън.Имаше още 7 гласоподаватели до края на деня, които сядаха в стаята и разговаряха с комисията след поставянето на бюлетините в урната. Няма как, казваха, ще ни вземат природата и толкова. Усещането беше като за прощален ритуал – бяха дошли да гласуват, но не вярваха, че референдумът може да промени нещо. Много от хората са дошли в селото заради здравословни проблеми и чистия въздух, казваха те, им е единствената надежда. Спомняха си славата на Трън и един каза гръмко: \"Ние, трънчаните, където ни сложат, удържаме!\"Накрая дойде време за броенето на бюлетините. Всички се въодушевиха от първия повод за раздвижване за целия ден и трепетно отвориха урната, изсипвайки пликовете внимателно.42 бюлетини съдържаха отговор \"да\". 5 бюлетини - \"не\". Позвъняване от разтреперения председател към централата разкри, че резултатите навсякъде са подобни. Изведнъж всички се засмяха и като по магия времето се оправи точно за залеза.Комисията изпълни нужните процедури по прибиране на материалите, събра всичко в черния чувал, отреден за целта, и изчака транспорта пред кметството музей. С обещания за черпене и рецепти за уиски (което се оказа ракия от ечемик) комисията тръгна към град Трън, за да предостави документите и бюлетините.С навлизането в центъра на Трън се виждаха десетки коли, обикалящи победоносно кметството със стикери \"Да, за чиста трънска природа\" и упражняващи клаксоните си, хора, поздравяващи се след дългия ден и жители на града, танцуващи на главния площад. Заведенията бяха препълнени и се носехаКогато бяха обявени окончателните резултати и недвусмислените 93 процента \"да\", трънчаните се изредиха да попитат, един по един, представителя на ЦИК дали наистина са чули \"93 процента\". След това питаха какво следва и, разбирайки, че има истински ефект от гласуването, радостно се ръкостискаха, прегръщаха и викаха \"Да!\" с останалите., който компанията \"Евромакс Сървисиз\" описа, имаше силен привкус на романтична комедия с хепиенд. Бедността и гладът в района, агитацията с обещанията за работа не спънаха референдума, защото хората ги бяха изживели вече твърде много пъти. Трънчаните не се опълчиха само против мината и замърсяването – те искаха да видят дали може поне веднъж да изберат сами своето бъдеще. И сами не можеха да повярват, че едно от най-бедните места в България може да спре минна компания.Или както каза наблюдателят от Института за социална интеграция: \"Кой ще е толкова тъп, че да си жертва здравето за кинти?\"", "date": "2017.06.13", "title": "Село Бусинци на референдум - от \"те са си решили и толкоз\" до \"ние, трънчаните, удържаме\""}
{"url": "http://www.dnevnik.bg/biznes/2017/06/13/2988237_kfn_obvini_ivailo_penchev_v_natisk_nad_nezavisim/", "text": "Изявите на Ивайло Пенчев, създател на \"Уолтопия\" и на онлайн платформата \"Окшънайз\" за търгове, са натиск над независима институция. Това заявяват в писмо до медиите от Комисията за финансов надзор, след като по-рано днес Пенчев обяви извършваната от ведомството проверка за поръчкова и защитаваща интересите на определени компании. Адвокатът в компанията Асен Карагьозов обясни, че исканите от комисията документи са с много кратки срокове - едва 3 дни, а изискват огромно количество работа. Всичко по случая четете .От ведомството обясняват още, че проверката е в резултат на постъпила по надлежния ред жалба при тях срещу дейността на онлайн платформата \"Окшънайз\". В съобщението не се посочва кой е авторът на жалбата, но от, че именно асоциацията е неин автор. Тя е в отговор на публикация на в. \"Банкер\". В становището на асоциацията се посочва, че има опасения за липсата на достатъчно пълна информация за обектите на застраховка и други рискови обстоятелства, свързани със сключването на застраховки чрез платформата. А това според организацията увеличава значително риска от предлагане на неточни покрития и респективно неизплащане на обезщетения заради риска от неправилно сключена застраховка.Въздържахме се от реакция до днес, тъй като не бихме искали като институция да се включваме в рекламирането на онлайн платформа, собственост на Ивайло Пенчев, но безпочвените нападки срещу КФН ни принуждават да вземем отношение срещу опитите за подриване авторитета на институцията.През последните дни станахме свидетели на ескалиращи словесни атаки на Ивайло Пенчев срещу Комисията за финансов надзор. Първоначално господин Пенчев ни поучаваше как да гледаме \"занаята си\", което приехме като неподправен хумор. Когато обаче споменатият предприемач отсъди чии интереси отстоява КФН и ни заклейми, че защитаваме \"интереса на неконкурентните тарикати и на тези, които се хранят от корупция\", словесната игра надмина допустимото ниво на натиск срещу независим регулатор, какъвто е КФН. Затова бихме искали да направим следните пояснения:Срещу дейността на онлайн-платформата \"Окшънайз\" е подадена по надлежния ред жалба в КФН. Съгласно действащото българското законодателство всяко физическо или юридическо лице може да подаде жалба в КФН, когато смята, че интересите му са увредени. КФН е длъжна да разгледа всяка жалба и да се произнесе по същество, като решенията на комисията подлежат и на последващ съдебен контрол.Никъде в българските закони не сме попадали на текст, който да ни указва, че бизнес инициативите на господин Пенчев не подлежат на проверки или контрол от страна на оторизираните институции. КФН все още продължава работата си по въпросната жалба и все още няма становище по спора дали предлаганата от спомената платформа услуга представлява или не представлява застрахователно посредничество. В този смисъл предварителната реакция на господин Пенчев възприемаме като неприемлив натиск срещу комисията, преди да сме се произнесли по същество.Държим да уведомим както господин Пенчев, така и преди всичко българския бизнес и общественост, че никаква словесна агресия, независимо от избраните лексикални форми, не е в състояние да ни повлияе или впечатли. Дебело искаме да подчертаем, че КФН отстоява единствено и само интересите на закона. И отсъжда съобразно записаните в нормативната база разпоредби.И за финал бихме искали да посъветваме г-н Пенчев, така както той си позволява да дава насоки на независим регулатор, къде в гръмките квалификации, с които обсипа казуса, би се поставил в случай, че решението на КФН бъде в негова полза? Кой или кои в такъв случай ще бъдат \"тарикатите и корумпираните\"?", "date": "2017.06.13", "title": "КФН обвини Ивайло Пенчев в натиск над независим регулатор"}
{"url": "http://www.dnevnik.bg/sviat/2017/06/13/2988215_ostavaneto_na_tereza_mei_na_vlast_moje_da_e_pagubno_za/", "text": "Въпреки драматично слабото представяне на изборите британският премиер Тереза Мей изглежда решена да се задържи на поста си. В краткосрочен план тя може и да успее. Но дългосрочните последствия може да се окажат катастрофални за страната.Преговорите за излизане на Обединеното кралство от Европейския съюз трябва да започнат на 19 юни - след една седмица. Мнозина предполагаха, че след  в четвъртък Мей ще се оттегли в полза на нов лидер от нейната Консервативна партия.Европейските лидери вече бяха дали сигнал, че са готови да преразгледат графика в случай на победа на опозиционната , и че вероятно биха сторили същото и при сегашните обстоятелства. Мей обаче изглежда иска да води дискусиите. Тази динамика е токсична и ще направи каквото и да е споразумение почти невъзможно. В предизборната кампания Мей неведнъж предупреждаваше за опасностите от, ако опозиционната Лейбъристка партия стане най-голямата в парламента. С безсрамна бързина обаче тя влезе в преговори за партньорство със северноирландската , която ѝ дава крехко мнозинство в парламента. Това е брилянтен, макиавелистки ход, който я прави, поне за момента, изненадващо неуязвима. Трудно е да се повярва, че много хора извън тесния ѝ кръг на Даунинг стрийт искрено вярват, че Мей е правилният избор точно в този момент, но това, изглежда, няма значение. В кампанията тя казваше, че се гордее, че понякога я наричат \"ужасно трудна жена\". Тогава Мей се позоваваше на способността си да преговаря с Европа, а сега отпраща всички евентуални съперници - както от своята партия, така и извън нея. Това може да изглежда като оскърбление за демокрацията, но истината е, че премиерът все още е лидер на най-голямата британска политическа партия. И откри идеологически съюзник, готов да я подкрепи. Правителството, която състави, едва ли би могло да бъде по-откъснато от електората, обърнал се рязко наляво, но по нищо не личи, че това я интересува.В Консервативна партия е пълно с личности, които биха желали да я свалят - те очевидно са давали обилна информация на медиите веднага след като започнаха да постъпват резултатите от изборите. Възможно е да се появят претенденти, които да оспорят лидерството ѝ, но това далеч не е неизбежно. Бившият финансов министър  е може би най-вероятният претендент, който напусна парламента при тези избори, за да оглави редакцията на лондонския вестник \"Ивнинг стандард\". Други потенциални съперници като (сегашния) финансов министър  остават в нейното правителство и досега не са казали нищо публично, нито преди, нито след изборите. Вече изглежда, че Мей върви към небивало неприятелски отношения с континенталните си партньори. Германският канцлер  и френският президент  все повече се обединяват в опозиция срещу крайната десница като цяло и конкретно срещу президента на САЩ. Мей, точно обратно, открито флиртува с Тръмп и центрира неуспешната си предизборна кампания върху привличане на гласове от антиевропейската Мей все още възнамерява да разчита на екипа, който избра преди изборите, да води . Начело с войнствения  той включва още министъра на търговията Лиъм Фокс и външния министър Борис Джонсън. Трудно е да си представим друга група, по-склонна ненужно да антагонизира онези, с които би трябвало да преговаря за споразумение. Сега Мей ще трябва също да се съобразява и с желанията на своя съюзник -  - непримирима дясна християнска партия с антиевропейска насоченост, която обаче не иска потокът от пари на ЕС към  да секне. Нейното премиерство зависи от подкрепата на юнионистите, което още повече ще усложни преговорите. Макар че Мей по всякакъв начин се опитва да избягва обяснение какво означава за нея Брекзит, общото предположение в страната е, че тя иска да договори нови условия за свободата на движение и на миграция между Европа и Обединеното кралство. Цената на тозивероятно ще бъде излизане от общия европейски пазар - нещо, което може да има изключително неприятни икономически последствия. В изборите на 8 юни гласоподавателите проявиха хладно отношение към тази концепция. Въпреки това Мей изглежда решена да върви по този път. Малко вероятно е обаче тя да намери значителна подкрепа от европейските си партньори. Те всъщност може да решат, че е в техен интерес преговорите да се провалят. Европа не е възхитена от перспективата държави да напускат ЕС и търпението на чиновниците от съюза към Великобритания вече е на изчерпване. Лондон все още има козове: той например остава ключов партньор в европейската отбрана в рамките на НАТО. Важни са и стабилните му отношения със САЩ, макар че в ерата на Доналд Тръмп това е по-скоро нож с две остриета. Не е ясно също как сега ще гледа на Мей американският президент, известен с това, че не иска да се свързва с хора, които изглеждат слаби. Не всички тези проблеми могат да бъдат решени, ако Мей се оттегли и бъде заместена от нов лидер на торите, или дори от Джеръми Корбин в малко вероятния случай той да състави по-широка \"хлабава\" коалиция с други прогресивни партии. Но всички тези проблеми се задълбочават от оставането на Мей на поста ѝ. Нещата, разбира се, могат и да потръгнат. Възможно е Мей да успее с Брекзит - каквото и да означава той - и да си върне разклатеното доверие, без да изгуби властта. Ако това обаче не стане, страната за много дълго време няма да прости нито на нея, нито на нейната партия. /БТА", "date": "2017.06.13", "title": "Оставането на Тереза Мей на власт може да е пагубно за Великобритания"}
{"url": "http://www.dnevnik.bg/bulgaria/2017/06/13/2988263_angelkova_i_nikolai_petrov_umuvat_kak_da_razviiat/", "text": "Министрите на туризма и здравеопазването Николина Ангелкова и Николай Петров обсъдиха как България да започне да развива още повече здравния туризъм. Двамата са на мнение, че страната ни разполага с всичко необходимо, за да привлича голям брой чужденци, които да се възползват от минералните извори.\"България е една от най-атрактивните дестинации за подобен туризъм в Европа, за което спомагат отличните природни условия и дадености, като известните ни минерални извори и планинските региони с чист въздух\", заяви Петров, цитиран от пресцентъра на Министерството на туризма.Ангелкова и Петров уточниха, че стотици курорти и специализирани рехабилитационни центрове в страната работят точно в сферата на здравния туризъм. Двамата посочиха, че профилираните услуги в областта на белодробните, костните и кожните заболявания, както и балнео и СПА центровете предлагат различни видове спа и масажи, минерални извори, билколечение, кални бани, грижи за състоянието на дихателните пътища, кожата, както и много други.Министрите се обединиха около позицията, че България е сред страните, в които се комбинират висок професионален опит на медицинския персонал с атрактивни цени на медицинските услуги и това може да превърне страната ни в предпочитана дестинация за така наречените \"здравни туристи\".Ангелкова припомни, че основен приоритет на Министерството на туризма остава въвеждането на правила и ред за функциониране на СПА сектора и насърчаване на неговото развитие, като реална възможност за удължаване на сезона и привличане на по-висок клас туристи.Тя допълни, че важна стъпка в тази посока е било приемането на Наредбата за условията и реда за сертифициране на \"балнеолечебен център\", \"СПА център\", \"уелнес център\" и \"таласотерапевтичен център\" към Закона за туризма. Това е първи подобен подзаконов нормативен акт и с него се въвеждат минимални задължителни законови изисквания, на които да отговарят специализираните центрове.", "date": "2017.06.13", "title": "Ангелкова и Николай Петров умуват как да развият здравния туризъм в България"}
{"url": "http://www.dnevnik.bg/zelen/2017/06/13/2988240_stolichnata_obshtina_tursi_partnyori_za_stopanisvaneto/", "text": "Столичната община съобщи, че удължава до 15 юли срока за представяне на концепции за стратегическо партньорство при стопанисването на общинските приюти за безстопанствени кучета в с. Горни Богров и кв. \"Слатина\".Възможността за самостоятелно или съвместно стопанисване на приютите включва подбор и управление на екипа служители; ветеринарномедицинско обслужване на безстопанствените кучета и предоставяне на цялостна грижа за отглеждането им в съответствие с действащата нормативна уредба и препоръките на Световната здравна организация за прилагане на принципа \"кастрирай и върни\", посочват от общината.Могат да кандидатстват организации за защита на животните, регистрирани по реда на Закона за юридическите лица с нестопанска цел, в чийто устав е предвидена дейност за защита на животните. За целта е необходимо да представят писмена презентация на дейността си, както и писмено разработена концепция за стопанисване на избрания от тях приют, в съответствие с изискванията на Закона за ветеринарномедицинската дейност и Закона за защита на животните.", "date": "2017.06.13", "title": "Столичната община търси партньори за стопанисването на два кучешки приюта"}
{"url": "http://www.dnevnik.bg/sport/2017/06/13/2988247_anton_nedialkov_ubeditelno_beshe_izbran_za_nai-dobur_v/", "text": "Защитникът Антон Недялков беше избран за \"Играч на сезона\" в ЦСКА. Левият бранител спечели убедително гласуването в сайта на клуба.Той получи повече от 50% от гласовете на участвалите близо 6000 почитатели в анкетата. Второто място зае Кирил Десподов, следван от капитана Божидар Чорбаджийски.Недялков изигра 34 мача за ЦСКА през сезона, като направи две асистенции. С постоянството си той се превърна в основен играч в отбора.Победителят ще изтегли имената на 31 печеливши от анкетата, като 11 от тях ще получат членска карта на ЦСКА \"Сърца червени\", а 20 привърженици ще вземат фланелка на отбора от сезон 2016-2017, обявиха от клуба.Недялков и останалите национални от ЦСКА . Те ще се присъединят към подготовката преди заминаването за лагера в Австрия.", "date": "2017.06.13", "title": "Антон Недялков убедително беше избран за най-добър в ЦСКА през сезона"}
{"url": "http://www.dnevnik.bg/regioni/2017/06/13/2988271_rabotnik_zagina_pri_proizvodstvena_avariia_v_radomir/", "text": "Мъж е починал след авария на площадката на бившия завод за тежко машиностроене \"Червена могила\" в Радомир, съобщи БТА.Работникът, на 45 години, е получил тежки изгаряния след експлозия на газопровод. Производствената авария е станала вчера около 8.30 часа в района зад пресово-термичния цех на предприятието. Според съобщение на областната дирекция на МВР взривът бил предизвикан от изтичане на кислород.Пострадалият е бил откаран в болница \"Пирогов\", но вследствие на раните си тази сутрин е починал.По случая е образувано досъдебно производство.", "date": "2017.06.13", "title": "Работник загина при производствена авария в Радомир"}
{"url": "http://www.dnevnik.bg/sviat/2017/06/13/2988272_roiters_izgonenite_ot_moldova_ruski_diplomati_nabirali/", "text": "Петимата руски дипломати, изгонени от Молдова миналия месец, шпионирали и набирали граждани на страната, които да се сражават в Източна Украйна. Това съобщи агенция \"Ройтерс\", като се позова на източник от правителството в Кишинев и двама дипломати, пожелали да запазят анонимност.Обявявайки петимата руски представители за , премиерът Павел Филип не даде обяснения, но добави, че има \"сериозни причини\" за мярката. В отговор Москва  изгони петима молдовски дипломати от Русия.Източниците на \"Ройтерс\" твърдят, че руснаците били офицери на Главното разузнавателно управление (ГРУ), агенцията за военно разузнаване на страната. Властите смятат, че те са набирали бойци в Гагаузия, където има силни проруски настроения и много от жителите се противопоставят на евроинтеграцията на страната. Няма информация как и защо въпросните лица са вербували местни жители, нито колко са били вербуваните.Бъдещите бойци след това били пращани в тренировъчен лагер в Ростовска област в Южна Русия. Според публикации на руски медии в района има поне два лагера, където се обучават бойци за Източна Украйна.\"Ройтерс\" цитира бивш военен от артилерийска част към руската армия, който разказва, че е видял около 200 души в камуфлажни дрехи в лагер близо до позиция на руската армия на полигона \"Кузмински\" в Ростовска област през 2014 г., когато в Източна Украйна се водеха ожесточени боеве. Тази информация се потвърждава от подкрепящите Русия казаци, които твърдят, че подготвяни за Украйна наемници са обучавани редом с руската армия в тази област.Според източниците на агенцията информацията за гагаузите в Източна Украйна била дадена на молдовските власти от украинските служби. С помощта на СБУ молдовските власти успели да проследят, арестуват и разпитат гагаузки бойци, завръщащи се от конфликта, а някои от тях дори станали информатори.В Гагаузия Русия има добри връзки. Ирина Влах, която беше избрана за лидер на областта през 2015 г., отправи по време на кампанията си обещания, че ще задълбочи връзките с Москва. Тя посети Кремъл през януари тази година и присъстваше на прием на руския президент Владимир Путин.Руското външно министерство първоначално е отказало да коментира, а министерството на отбраната не е отговорило на запитванията за коментар. Москва официално отрича да подкрепя финансово сражаващите се в Източна Украйна или да праща допълнителни бойци, но политически подкрепя действията им.По-късно заместник-министърът на външните работи Григорий Карасин, цитиран от РИА \"Новости\", определи информацията като \"празни приказки\".", "date": "2017.06.13", "title": "\"Ройтерс\": Изгонените от Молдова руски дипломати набирали бойци за Източна Украйна"}
{"url": "http://www.dnevnik.bg/biznes/2017/06/13/2988138_ivailo_penchev_vurshim_rabotata_na_kfn_sto_puti/", "text": "Комисията за финансов надзор (КФН) проверява компанията \"Окшънайз\" АД (Auxionize) и нейните клиенти - застрахователни брокери, които са сключвали сделки през . Проверката е започнала през април. Това обяви пред журналисти собственикът на компанията Ивайло Пенчев. Сред проверяваните за сделки през платформата е и друга негова компания - \"Уолтопия\". Той определи проверката като поръчкова и в защита интересите на няколко застрахователни брокери.Преди близо 3 г. Пенчев създава платформата след като в бизнеса му му е омръзнало да плаща нереално високи цени за различни дейности. Така се стига до , в която засега само фирми, могат да обявяват какво търсят - стоки и услуги в общо 50 категории, а доставчиците да се състезават за съответните поръчки, като предлагат по-ниски от оферираните вече цени.Още в началото на платформата Пенчев обяви, че с нея ще сложи край на корупцията във фирмите, които я ползват. Под корупция има предвид това, че често служителите, които се занимават с покупки на стоки и услуги, не са особено мотивирани да търсят най-добрата оферта или пък влизат в нерегламентирани отношения с някои доставчици.Днес той демонстрира до какви отстъпки може да се стигне при тези търгове - информация, достъпна за всички регистрирани потребители на платформата. Така например искане за доставка на стока от първоначална оферта за 9 хил. лв. в крайна сметка спада до 800 лв. Стопанин успява да застрахова определена площ с рапица вместо за първоначално оферираните му 38 700 за 13 559 лв. От данните в платформата се вижда, че бизнесите, които я ползват, спестяват големи суми като карат доставчиците им публично да се конкурират.Всичко върви по описания начин до април, когато представители на Комисията за финансов надзор (Файзи Бекир и Антоанета Маринова по информация на компанията) отиват при Пенчев и му съобщават, че са се самосезирали и правят проверка на платформата, защото смятат, че е възможно той да извършва брокерски застрахователни услуги, а няма лиценз за това.Пенчев обяви това за лъжа, тъй като впоследствие се оказало, че проверката е след жалба на Българската асоциация на застрахователните брокери, а освен това нерегистриран потребител няма достъп до информацията. Според него се жалват тези, които досега са взимали по-високи цени за нещо, което в конкуренция може да бъде по-евтино.КФН трябва да защитава купувачите на застраховки от некоректни брокери, допълва създателят на платформата. \"Цените падат, корупцията изчезва, защото всичко е прозрачно\", коментира той и допълни, че от това положение не са доволни тези, които губят скъпи поръчки, а са се надявали да работят при големи маржове или са разчитали на корупция.\"Някои такива брокери се изплашиха и си казаха, че им е секнала далаверата. Auxionize защитава 100 пъти по-добре интересите на клиентите отколкото го прави КФН\", заключи Пенчев. Според него става дума за институционален натиск в подкрепа на определени брокери. Той не назова фирми, защото имал само подозрения, но не и доказателства.\"Ни сме робинхудовци, не им вземаме бизнеса\", обяви той. И даде пример с платформите за стрийминг услуги. Преди тях потребителите са плащали по 2 долара за онлайн покупката на песен, след появата им е било възможно за 5 долара да слушат онлайн музика цял месец.Той разказа, че през годините бизнесът му е бил обект на множество проверки от различни институции, но не е съзирал проблем в това, защото е срещнал нормално отношение, а тази, по думите му, е поръчкова. Той подчерта, че платформата не изпълнява функциите на застрахователен брокер и затова не му е нужен лиценз за такъв, който така или иначе струвал джобни пари и не е проблем да се плати.Auxionize е табло за обяви за търсене и предлагане. Във Фейсбук също много хора постват, че търсят стока или услуга или предлагат, но КФН ще ги провери ли, попита риторично той. Един от аргументите на комисията, че офертите в платформата се подреждат по цена, Пенчев обори с това, че и в програмата \"Ексел\" може също да се подредят по този начин. Той изрази учудване, че за месец работа по случая в Комисията не са успели да разберат, че платформата работи в интерес на потребителите си.Освен проверка в Търговския регистър администраторите на платформата не правят други проверки и не планират. Не проверяваме кой каква застраховка или лиценз има. Купувачите са свободни да проверяват дали доставчиците им имат необходимите лицензи, или каквото там им трябва, преди да възложат покупките си, обясняват от там.Как се предпазват клиентите от некоректни доставчици на услуги? Както и в живота извън виртуалното пространство, обясняват от компанията. Допълват, че има публична информация и всеки клиент може да я провери на сайта на КФН или да я изиска от потенциалния доставчик, преди да му възложи поръчка. Например може да поиска в прикачен файл на таблото на платформата да види съответните лицензи и разрешителни.При нас има нещо повече обаче – разчитаме на пазарния, свободния, конкурентния принцип и на отзивите от клиенти относно фирмите. В условията на прозрачна конкуренция, фирмите се съобразяват с правилата, поставени от клиента – клиентът е в правото си да изиска всякакви документи.Създали сме и рейтингова система, която работи в полза на клиентите. Ако някоя компания измами клиент, това веднага ще стане известно на всички нейни потенциални партньори, обясняват от компанията.На въпрос защо повдига темата преди КФН да е обявила резултата от проверката си, Пенчев обясни, че основната причина за това е, че се проверяват и всички фирми, сключили застрахователни сделки през платформата.Около месец след началото на проверката клиенти, които ползват Auxionize в качеството си на възложители и нямат съвършено нищо общо с каквато и да било финансова дейност – като\"Уолтопия\", станаха обект на проверка от същата комисия. Като при всички проверки агентите дават 3 дни на фирмите, за да предоставят изчерпателни сведения за сделките си в Auxionize, като по този начин им се създава усещането, че може би вършат нещо нередно, възмути се Пенчев.Обект на такава проверка са и всички застрахователни брокери, подавали оферти през платформата.От компанията посочват, че естествено това е довело до отдръпване на някои брокери, които искат да видят изхода от казуса, за да не проверяват безпричинно и тях. Така пък клиентите, които търсят застраховки в момента получават много по-малко оферти и съответно не могат да постигнат такова снижение в цената, каквото е било възможно преди началото на проверката.Откакто платформата работи, има регистрирани 9974 потребители, направени са 16 348 покупки, а оборотът е 83 млн. евро. Регистрираните в платформата застрахователни брокери са 40. Ивайло Пенчев посочи, че в момента платформата събира минимални такси при осъществяване на сделка през нея като общата сума за трите години е около 280 лв. Платформата има приходи отделно за регистрацията на потребителите.В момента могат да се регистрират само фирми, които се проверява дали са регистрирани в Търговския регистър, като видими за всички ползватели са тяхното име и контакти. Всички участници в сделки получават и оценка от другите, но само от тези, които са сключили сделка с тях. Коментарите по сключените сделки също са видими за всички.\"Axionize по никакъв начин не е страна по застрахователни договори, нито препоръчва кой брокер или застраховател да бъде избран – това е изцяло решение на клиента\", допълват от компанията.Независимо какъв е резултатът от проверката, Ивайло Пенчев обяви плановете на тази си компания, които предвиждат по Коледа платформата да е отворена безплатно и за държавни институции. През нея те ще могат да обявяват своите обществени поръчки за нуждите на ведомствата - доставки на консумативи, на самолетни билети и др.На въпрос за прогнозата му дали ведомствата ще се възползват от това, той посочи, че окачва с интерес да види дали всички са корумпирани или има и такива, които не са. \"Шубе ги е, защото през платформата ще лъсне колко по-скъпо са плащали за стоки и услуги досега\", обясни той. А освен това друг проблем, според него, е, че така няма да може приятелски фирми да печелят поръчки, тъй като всичко ще е видимо. Това се отнася и до информацията в заданието на всяка поръчка. Ако има условия, които удовлетворят само определени фирми, това веднага ще се види.В този сегмент Пенчев нарича работата на платформата \"погром срещу корупцията\".Преди това, още от 1 юли, се очаква платформата да заработи за физически лица. За тях регистрацията ще е безплатна. Те също ще могат да пускат обяви, че търсят да купят даден продукт или да им бъде предоставена услуга, за която доставчиците трябва да правят обратно наддаване, тоест да се конкурират като подават по-ниски от предложените вече цени.Освен това клиентите ще могат да посочат артикулите, които купуват, а от платформата да ги комбинират с покупките на други купувачи, като по този начин клиентите се обединяват и преговарят с доставчиците за общите си количества. Така се постигат значително по-добри условия.От догодина Ивайло Пенчев планира да пусне платформата си и на международния пазар.", "date": "2017.06.13", "title": "Ивайло Пенчев: Вършим работата на КФН сто пъти по-добре, и то безплатно"}
{"url": "http://www.dnevnik.bg/morski/2017/06/13/2988421_posledniiat_spektakul_ot_turneto_na_ispanskiia/", "text": "На 14 юни в зала \"Конгресна\" на Двореца на културата и спорта във Варна ще се състои спектакълът на Националния балет на Испания. Варна е последната спирка от националното турне на трупата. Началото на спектакъла е в 19.30ч.Според артистичният директор на балета Антонио Нахаро четирсетте танцьори идват са дошли в България с ясното съзнание, че ще играят пред публиката на първото и най-престижно професионално балетно състезание в света - Международния балетен конкурс Варна. \"Всички 80 танцьори в трупата преминавата и час и половина от техните репетиции винаги са отделени за класическяи балет, каза той. Всеки техен танц обаче е посветен на мисията на Националния балет на Испания – да бъде посланик на културата на своя народ по света\".Различните стилове на испанския национален танц ще бъдат основа на четирите постановки, които варненската публика ще види утре. Сред тях са и испанският фолклорен танц, и сарсуела, и изисканият ескуела болера, в който познавачите откриват най-много допирни точки с балетната класика.ще се играят \"Болеро\" по музиката от едноименното произведение на Равел и хореография на Рафаел Агилар, \"Ritmos\" по хореографията на Алберто Лорка, \"Soleá del Mantón\" с хореограф Бланка Дел Рей и \"Alento\" с хореограф Антонио Нахаро. Изпълнението на фламенко по време на спектакъла ще бъде акомпанирано на живо от двама фламенко китаристи, перкусионист и вокал.Солистът в \"Болеро\" – Серхио Бернал, койтоизпълнявана от редица звезди на балетното изкуство, разказа днес за личната си среща с Мая Плисецкая и вдъхновението, което е получил от нея за участието си в постановката.Солистът в \"Ritmos\" Едуардо Мартинес подчерта значението на класическата подготовка за този стилизиран танц и на артистичния усет и универсалността за финалния \"Alento\" – вълнуваща смес от джаз, блус и испански дух.Изящната Инмакулата Саломон призна, че поддържането на върхова форма е от основно значение за предизвикателствата на танците, в които трябва да се справя и с тежестта на пищните си костюми, достигаща до 15 килограма. Нея варненската публика ще види в соловия танц \"Soleá del Mantón\". За него тя казва, че е основан на чувствена музика и не остава никого в залата недокоснат от магията на движението.Гастролът на Националния балет на Испания във Варна е организиран от продуцентска агенция \"БГ Саунд Стейдж\", с подкрепата на посолството на Кралство Испания у нас.", "date": "2017.06.13", "title": "Последният спектакъл от турнето на Испанския национален балет у нас ще бъде във Варна"}
{"url": "http://www.dnevnik.bg/kultura/2017/06/13/2988274_realnostta_koiato_e_po-stranna_ot_fikciiata_e_tema_na/", "text": "\"Истината е по-странна от фикцията, но само защото за разлика от фикцията, на нея не й се налага да звучи правдоподобно\", разсъждава в пътеписа си \"Следвайки Екватора\" Марк Твен - големият американски писател и хуморист, журналист и пътешественик, баща на \"Том Сойер\" и \"Хъкълбери Фин\", а според мнозина и на американската литература изобщо. Художественото в документалистиката и умението за откриване на истории в реалността събират от днес до 15 юни в София американски автори и журналисти от издания като \"Ню Йоркър\" и The Paris Review и техни видни български колеги за поредното издание на фестивала \"Столица Литература\". Събитието на фондация \"Елизабет Костова\" тази година е посветено на художествена документалистика - културна журналистика, мемоар, художествена документалистика, разследваща журналистика и други художествено-документални жанрове.Програмата започва в 17 ч. днес 13 юни с кръглата маса \"Граници на \"творческото\" в художествената документалистика\" в Литературен клуб \"Перото\". В нея ще вземат участие Георги Господинов, хърватско-канадският писател Йосип Новакович, американският автор Доновън Хон, журналистът и поет Марин Бодаков, българо-американският автор Николай Грозни и американските писатели Филип Греъм и Ладет Рандълф. Модератор е Калина Гарелова.От 19 ч. до 21 ч. отново в \"Перото\" ще се обсъжда \"Намирането на историята - проучване и отговорност\" в панел от две части, където ще говорят и българските журналисти и автори Диана Иванова, Ивайла Александрова, Ирина Недева. В този панел ще се включат и българският журналист, работещ за международни издания Димитър Кенаров, есеист, новелист и автор на \"Ню Йоркър\" Елиф Батуман и Бенджамин Моузър - литературен критик, отговорен за възраждането на интереса към бразилската писателка Клариси Лиспектор и автор на оторизираната биография на Сюзан Зонтаг.На следващия ден програмата ще продължи с лекция по творческо писане на Димитър Кенаров (16 - 17 ч.) в библиотеката по англицистика на Софийския университет, литературно четене в Червената къща за култура и дебат и още една среща, този път Къщата за литература и превод на ул. \"Латинка\" 12. Озаглавена \"Нелепи реалности\", в нея Димитър Кенаров ще разговаря с Елиф Батуман и Николай Грозни. Всички събития са със свободен вход, а пълната програма е ", "date": "2017.06.13", "title": "Реалността, която е по-странна от фикцията, е тема на тазгодишния фестивал \"Столица Литература\""}
{"url": "http://www.dnevnik.bg/biznes/2017/06/13/2988275_evroparlamentut_vuvejda_novi_etiketi_za_elektrouredite/", "text": "Европейският парламент прие днес законодателни промени за опростяване на етикетите на електроуредите. Промените ще позволят на потребителите по-лесно да избират изделия, които намаляват потреблението и сметките за енергия, е мотивът за .Новата скала от A до G показва енергийната ефективност на домакинските уреди. Потребителите ще видят първите нови етикети със скала, която няма да включва \"+\" (например А +/ А ++/ А +++) в магазините най-рано в края на 2019 година.Всяко следващо преобразуване на скалите за нови енергийни етикети ще влезе в сила, когато 30 на сто от уредите, които се продават на пазара на ЕС, попадат в най-високия енергиен клас А, или 50 на сто от изделията, които се продават на европейския пазар, попадат в два от най-високите енергийни класа А и В, се допълва в съобщението на ЕП.Етикетите ще бъдат отпечатани върху опаковката на уредите, но ще бъдат достъпни и в електронен формат. Потребителите ще могат да търсят и свалят онлайн подробна информация за уредите.Всяка реклама или техническа информация за даден уред трябва да се отнася до класа за енергийна ефективност и рейтинговата скала на етикета му.Европейската комисия трябва да създаде база данни за уредите, за да помогне на националните власти да наблюдават спазването на изискванията.", "date": "2017.06.13", "title": "Европарламентът въвежда нови етикети за електроуредите"}
{"url": "http://www.dnevnik.bg/gradska_sreda/2017/06/13/2988183_izdignalite_desislava_ivancheva_za_kmet_na_mladost_se/", "text": "Част от членовете на инициативния комитет, който през ноември издигна Десислава Иванчева за кмет на столичния район \"Младост\", са свалили доверието от нея. В своя п членове на комитет \"За зелен \"Младост\" изразяват \"своето разочарование от работата\" на Иванчева като районен кмет и официално оттеглят \"безрезервната си подкрепа\" за нея. Малко след това б, като според него тя е била \"най-неподходящия кандидат\".Десислава Иванчева беше в центъра на от лятото на миналата година. Те доведоха до оставката на районният кмет Цвета Авджиева, като изборите за поста се проведоха през ноември. На тях и подкрепен от партията на бившия депутат Георги Кадиев - \"Нормална държава\", която обаче не получи регистрация. Впоследствие .Тогава членовете на инициативния комитет създадоха друг - \"За зелен \"Младост\", с който се опитаха да организират местен референдум, за да наложат временно спиране на строежите в района. Искането обаче .Пред \"Дневник\" независимият общински съветник Войслав Тодоров, който също е част от \"За зелен \"Младост\", обясни, че по-голямата част от членовете на комитета са недоволни от управлението на Иванчева. По думите на Тодоров причината за недоволство е, че за 7-те си месеца като кмет, управлението на Иванчева е единствено негативно, като \"вместо да се учи тя се е фокусирала в лов на вещици и търсене на вътрешни врагове\".В позицията на членовете на \"За зелен \"Младост\" се казва, че постигнатото от Иванчева в защита на гражданите е \"близко до нула\", като за сметка на това са се задълбочили проблемите в работата на общинската администрация. Според членовете в резултат на управлението й община \"Младост\" е \"в перманентна криза\", като \"служителите са в стрес и страх от уволнение\", като се наблюдава и липса на прозрачност при вземането на решения. Според недоволните членове ситуацията в \"Младост\" се \"влошава драматично\" и \"все повече отдели в общината престават да функционират нормално\".Прессекретарят на район \"Младост\" Владимир Клисуров, който също бе част от инициативния комитет, издигнал Иванчева за кмет, каза пред \"Дневник\", че той и други членовете не са били информирани за позицията. \"Все още се прозвъняваме и се питаме един друг дали знаем, че сме свалили подкрепата си за Иванчева\", каза той.В края на, че след като е била избрана за кмет, Десислава Иванчева не е спазила законовия срок, в който да уведоми него и Общинската избирателна комисия, че е прекратила търговска дейност. Вече 6-и месец Общинската избирателна комисия проверява сигнала, като ако установи нарушение от страна на Иванчева, тя може да бъде освободена от поста кмет на \"Младост\".", "date": "2017.06.13", "title": "Издигналите Десислава Иванчева за кмет на \"Младост\" се разграничиха от нея"}
{"url": "http://www.dnevnik.bg/sport/2017/06/13/2988273_kristiano_ronaldo_shte_bude_suden_za_ukrivane_na_15/", "text": "Прокуратурата в Испания обяви, че е завела съдебен иск срещу звездата на \"Реал\" (Мадрид) Кристиано Роналдо. Португалският футболист ще бъде съден за предполагаемо укриване на данъци в размер на 14.7 милиона евро.Сумата е дължима върху имиджовите права на Роналдо в периода между 2011 и 2014 г. Според прокуратурата в Мадрид четирикратният носител на \"Златната топка\" съзнателно е ощетил испанската хазна, като е използвал сметка на Вирджинските острови, създадена през 2010 г.Обвиненията се основават на разследване на данъчните власти в Испания. То започна през миналата година, когато името на .Роналдо заживя в Испания през лятото на 2010 г., когато \"Реал\" го купи от \"Манчестър юнайтед\" за рекордните тогава 94 млн. евро. През ноември 2011 г. той е избрал да следва испанския данъчен режим, който се прилага за чужденци, работещи в страната, се казва в изявление на местната служба за икономически престъпления.Прокурорите твърдят, че Роналдо е измамил данъчните власти с 1.4 млн. евро през 2011 г., 1.7 млн. през 2012 г., 3.2 млн. през 2013 г. и 8.5 млн. през 2014 г.Футболистът, представляващата го агенция Gestifut и ръководството на \"Реал\" засега отказват коментар, пише \"Ройтерс\"., че е разследван от данъчните, Роналдо категорично отрече. Той заяви, че всичко е лъжа.\"В затвора има невинни и в момента се чувствам горе-долу така. Знаеш, че не си направил нищо лошо, но целият свят те обвинява в извършването на престъпление. Никой не би бил доволен в това положение\", каза тогава португалецът. ", "date": "2017.06.13", "title": "Кристиано Роналдо ще бъде съден за укриване на 15 млн. евро данъци"}
{"url": "http://www.dnevnik.bg/biznes/2017/06/13/2988282_skoro_bnb_shte_e_gotova_s_noviia_zakon_za_platejnite/", "text": "Новият закон за платежните услуги ще бъде изготвен до средата на годината. Това се разбира от изказване на подуправителя на БНБ, ръководещ управление \"Банково\", Нина Стоянова при откриването на финансовия форум \"Иновации\".В изказване, цитирано от пресцентъра на институцията, тя посочва, че новата, втора, директива за платежните услуги в рамките на вътрешния пазар, по чието транспониране се работи от края на 2016 г., ще бъде въведена с този нов закон за платежните услуги и платежните системи.До средата на годината се очаква проектът му да бъде изпратен в Министерството на финансите за внасяне в Министерския съвет и за приемане от Народното събрание. Срокът, поставен за въвеждането на директивите в страните - членки на ЕС, е до 13 януари 2018 г.В директивата са заложени редица изисквания към доставчиците на платежни услуги /банки, платежни институции и дружества за електронни пари/ за плащанията, извършвани по електронен път и в интернет среда.В новия закон ще бъдат пренесени и текстовете на останалите директиви, регулиращи платежната инфраструктура и услуги. Разпоредбите на втората директива и въвеждащият я нов закон имат за цел осигуряване на по-благоприятна и сигурна среда за пазарните участници и по-добро гарантиране на правата на ползвателите на платежни услуги при отчитане на промените, свързани с развитието на технологиите, посочва Стоянова.През последните години се наблюдава тенденция на нарастване на обема на електронната търговия, електронните плащания и появата на иновативни платежни услуги, казва тя пред участниците във форума. Все по-осезаема е необходимостта от предоставяне на електронни услуги както от частните компании, така и от публичните органи, допълва подуправителят.", "date": "2017.06.13", "title": "Скоро БНБ ще е готова с новия закон за платежните услуги"}
{"url": "http://www.dnevnik.bg/biznes/2017/06/13/2988290_zaradi_dulgove_kum_ktb_vinarnata_telish_se_prodava/", "text": "Винарната \"Телиш\" е обявена за продажба на търг заради дългове към фалиралата КТБ. Това се вижда от обява на синдиците на банката.За продажба с предлагат две винарски изби - в плевенското село Телиш и хасковското Коларово, както и няколко десетки имота на \"Телиш\". Тези активи са били заложени като обезпечение по издадена от дружеството облигационна емисия, съобщава в днешния си брой.Емисията е за 24 млн. евро, като е обезпечена с договор за особен залог от юни 2011 г. Срокът за подаване на оферти е едва 4 дни. Синдиците обясняват, че заради наслагването на срокове по осребряването на масата на несъстоятелността срокът е сведен до това.В Закона за банковата несъстоятелност е посочено, че ако на проведен търг с явно или с тайно наддаване вещта или правото не бъдат продадени, по предложение на синдика председателят на управителния съвет на Фонда за гарантиране на влоговете може да разреши насрочване на нов търг при намалена цена в размер до 50% от първоначалната оценка. Другата възможност е да се пристъпи към продажба чрез пряко договаряне или чрез посредник. От изданието посочват, че втората възможност прави такива търгове по-непрозрачни.", "date": "2017.06.13", "title": "Заради дългове към КТБ винарната \"Телиш\" се продава"}
{"url": "http://www.dnevnik.bg/sviat/2017/06/13/2988268_deputati_novobranci_i_nedovolni_rabotnici_shte/", "text": "Подкопана легитимност заради рекордно ниската избирателна активност, смазващо, но разнородно мнозинство в новото Национално събрание, опасност от нови социални протести: много предизвикателства очакват френския президент Еманюел Макрон, който е в силна позиция след първия тур на парламентарните избори.Над една втора от избирателите (51.29%), главно възрастовата група 18-34 години и обикновените хора, не отидоха да гласуват на първия тур на парламентарните избори в неделя, нещо невиждано във Франция.\"Процентът на негласувалите е исторически. Наблюдава се срив на избирателната активност в сравнение с  (77%), подчертава политологът Тома Геноле, според когото това явление се обяснява със \"смесица от примирение и протестен вот\".Според Жером Сент-Мари от социологическия институт \"Полинг вокс\" това \"говори за вид отчуждение на част от французите, главно сред обикновените хора\", но също така и сред \"младите\", които гласуват предимно за крайната десница и за радикалната левица. \"Те бяха особено обезсърчени от президентските избори\", на които бяха победени техните кандидати (\"Национален фронт\") и  (\"Непокорна Франция\").Според противниците на новия президент тази ниска избирателна активност уронва легитимността му. \"Едва един от всеки седем избиратели са гласували\" за президентската партия, подчерта Брис Ортфьо от дясната партия \"Републиканците\".Антуражът на Макрон признава това за \"неуспех\". \"Трябва да се върне доверието\", коментира говорителят на правителството Кристоф Кастанер.Влизането в парламента на стотици депутати новобранци, излъчени от движение, създадено само преди година, нямащи още изградено чувство за партийна дисциплина, може да създаде проблем. Авторитетът на предишния президент, социалиста , бе подкопан по този начин от опозицията в парламента на част от депутатите на социалистическата партия, наречени \"бунтарите\".\"Очертаващото се огромно мнозинство е опасно за самия Макрон, защото много от тези хора му вероятно ще са обзети от прекомерен ентусиазъм. Парламентарният макронизъм ще е безконтролен. Макрон ще трябва да вложи много енергия, за да успее да вкара в рамки, да дисциплинира, да успокои това събрание\", изтъква политологът Тома Геноле.\"Заради неопитността и разнородните политически възгледи новоизбраните депутати ще бъдат огромна, но раздробена маса. Може да има отделни луди глави, но не и организирано несъгласие. От една страна, ще има изпълнителна власт с небивала сила, а, от друга - отчетливо слаба законодателна власт\", смята Жером Сент-Мер.Според него \"в момента срещу Макрон няма никаква надеждна опозиция, въпреки че 75% от французите не гласуваха за него на първия тур на президентските избори. Опозицията е съставена от четири непримирими един с друг елемента: \"Непокорна Франция\" (ляворадикална), \"Национален фронт\" (крайнодесен), левица и десница\". Прогнозите след първия тур са, че президентската партия ще сложи ръка на парламента, десницата ще е отслабена и разпокъсана, крайната десница и крайната левица ще бъдат слабо представени, а редиците на левицата ще са още по-изтънени.Новият президент вече обяви намерението си да въвежда бързо реформи, като се започне с трудовия кодекс, който се очаква да бъде преразгледан преди края на лятото чрез укази, за да бъдат избегнати дълги парламентарни дебати.\"От момента, в който Националното събрание престане да предлага справедливо представителство на опозиционните политически сили, те са принудени да разработят форми на опозиция извън него, тоест на улицата\", смята Тома Геноле.Съюзът от синдикати и други организации \"Социален фронт\" предвижда да организира още на 19 юни митинги срещу реформата на трудовия пазар.Проектът, обсъждан от десетина дни, притеснява синдикатите на работниците, които миналата година се  срещу приетия по времето на Оланд закон, който вече смекчи регулациите във френското трудово законодателство.Но по думите на Жером Сент-Мари \"реформа не се блокира с излизане на улицата, а със стачка, както през 1995 година. Само че днес не виждам кой може да направи стачка: работниците в частния сектор са заплашени да останат без работа, а тези в публичния са затънали в дългове. Последните социални движения бяха победени, а това води до социално обезсърчаване\".\"Протестите на практика не тормозят особено властта и е лесно да се очернят - достатъчно е само да бъдат излъчени няколко минути кадри с вандалски прояви, за да бъде дискредитиран протест на 500 000 души\", допълва той. /БТА", "date": "2017.06.13", "title": "Депутати новобранци и недоволни работници ще затруднят Макрон"}
{"url": "http://www.dnevnik.bg/sport/2017/06/13/2988341_kralev_shte_se_sreshtne_s_prezidenta_na_evropeiskiia/", "text": "Спортният министър Красен Кралев е поканил на среща президента на Европейския шахматен съюз (ЕШС) Зураб Азмайпарашвили, съобщиха от министерството за \"Дневник\". Очаква се в София да пристигнат също вицепрезидентът на международната федерация (ФИДЕ) Георгиус Макропулос и генералният секретар на ЕШС Теодорос Тсорбатцоглу.Целта на срещата е да се обсъдят проблемите около българския шах. България , а наскоро . В момента се уточняват последните подробности около срещата.В основата на отстраняването миналия септември беше отказът на БФШ да предостави изискани документи и фактури за преводи в периода 2011 - 2014 г., когато тогавашният президент на федерацията Силвио Данаилов беше начело и на европейския шах.Проблемите в българския шах са много дълбоки и Кралев търси решение. Освен изключването от ЕШС българската федерация трябваше да върне около 500 хил. лева на държавата, но не го направи. и заяви, че в противен случай лицензът на федерацията ще бъде отнет. Засега на дневен ред е организирането на среща с представители на ръководствата на ЕШС и ФИДЕ, за да се потърси решение.Европейският шахматен съюз публикува на сайта си решението на КАС по жалбата на българската федерация. От него става ясно, че БФШ \"умишлено е решила да не спазва искането за предоставяне на документи на ЕШС\".Съдът посочва, че \"не приема президента на Българската шахматна федерация (вече бивш президент) г-н Силвио Данаилов за достоверен и надежден свидетел\". Съдът посочва, че е останал впечатлен от \"пълната липса на загриженост от страна на г-н Данаилов, когато се изправи пред сериозни доказателства, че много значителни суми, за които (в случая на жалбоподателя) се предполага, че са били изплатени на ответника, всъщност са били насочени неправилно към неидентифицирана трета страна\".\"В отговор на въпрос от съдебния състав за това защо не е загрижен за сериозните нередности по отношение на тези плащания, г-н Данаилов отговори изразително, че това са \"глупости\" (използва bullshit). [...] Съдебният състав отбеляза, че има всички основания да смята, че са извършени сериозни нарушения от страна на Българската федерация по шахмат\", се казва още в решението на КАС, публикувано в сайта на ЕШС.", "date": "2017.06.13", "title": "Кралев ще се срещне с президента на европейския шах след изключването на България"}
{"url": "http://www.dnevnik.bg/bulgaria/2017/06/13/2988295_akciia_na_policiiata_danuchnite_i_mitnicite_otkri_dve/", "text": "При акция на полицията, приходната и митническата агенции са открити две бензиностанции без задължителните нивомери, които подават информация за наличното гориво към данъчните, съобщи МВР.Проверката на 8 и 9 юни е обхванала 21 бензиностанции на територията на гр. София и областите София, Пловдив, Стара Загора, Кюстендил, Благоевград, Хасково, Сливен и Видин.В хода ѝ на две бензиностанции, разположени на територията на столицата, е установена липса на средства за измерване, при което за продаденото и полученото гориво не постъпва информация към приходните органи, се посочва в съобщението.Наложено е обезпечение на цялото налично гориво и е образувано досъдебно производство по описа на столичното Девето районно управление на полицията.Контролните органи са съставили 24 акта за установени административни нарушения, издали са 3 протокола за задължително предписание и 14 писмени разпореждания. Във връзка с данъчни задължения е наложен запор на около 42 хил. литра енергийни продукти и са иззети над 11 хил. лв. оборотни средства от бензиностанциите.", "date": "2017.06.13", "title": "Акция на полицията, данъчните и митниците откри две бензиностанции в София без нивомери"}
{"url": "http://www.dnevnik.bg/bulgaria/2017/06/13/2988306_kak_poveche_ot_1_mln_lv_izcheznaha_bezsledno_v/", "text": "Цял месец общинската администрация във Варна отказва да обясни защо мълчаливо е приела . Според неговия текст в различни райони на града е трябвало да бъдат разположени около 6 хил. \"сиви, метални, поцинковани\" контейнера. Вместо това поставените са пластмасови, доста по-евтини и лесно запалими. Разликата в цената на двата вида съдове за боклук надхвърля 1 млн. лв.След като нарушението на договора стана известно, в средата на май т.г. \"Дневник\" изпрати до общинския пресцентър във Варна няколко въпроса. От техните отговори трябваше да станат ясни следните неща: Каква е причината контейнерите да не отговарят на отразеното в техническата спецификация на възложителя и техническо предложение на изпълнителя и кое е длъжностното лице в общинската администрация, натоварено със задължението да следи за изпълнението на договора, сключен със ЗМБГ АД?Въпреки неколкократното напомняне и без каквито и да било обяснения отговори няма и до този момент. Вероятната причина за това мълчание може да бъде търсена във факта, че дейностите по събирането и извозване на отпадъците във Варна е в ресора на сегашния зам.-кмет на града Христо Иванов. Той беше назначен на този пост през 2013 г. от сегашния кмет на града Иван Портних, след като в администрацията на предшественика му Кирил Йорданов бе едва зам.-управител на общинското предприятие \"Инвестиционна политика\". е подписан от Звездин Стоилков, сегашен директор на предприятието. От името на дружеството изпълнител документът е подписан от изпълнителния му директор Ангел Иванов. Неразделна част от договора са техническите спецификации на възложителя и техническо предложение на изпълнителя. Така двете страни би трябвало да са се споразумели във Варна да бъдат разположени около 6 хил. контейнера за битова смет тип \"бобър\" с вместимост 1100 л, \"сиви, изработени от метал, със сертификат за качество\". Вместо тях обаче по улиците на града бяха поставени черни контейнери от пластмаса.Пак в средата на май т.г. \"Дневник\" изпрати въпроси, свързани с нарушението на договора, и до ЗМБГ АД. Реакция също не последва. Но проверката, която извършихме, показа, че цената на всеки от пластмасовите контейнери за смет е точно 338 лв. В същото време най-ниските оферти за метални контейнери тип \"бобър\", предлагани от няколко български фирми, е около 510 лв. за брой. Това означава разлика от над 170 лв. за един контейнер, или над 1 млн. лв. за всички 6 хил., разположи според договора, сключен на базата на спечеления от ЗМБГ търг.Срокът на обществената поръчка за почистване на сметта във Варна е пет години. При класирането на участниците в нея . При обявяването на процедурата Варна беше разделена на пет зони, като фаворитите не се състезаваха заедно за нито една от тях.В \"Консорциум Варна 1\" влизат дружествата \"Ай Ес Ви трейд\" и \"Нелсен чистота\". Първата е собственост на две физически лица, но от публикуваните й финансови отчети става ясно, че се финансира от свързаното с Домусчиеви дружество \"Есте пропъртис\". През 2009 г. то е отпуснало заем от 9.7 млн. евро на \"Ай Ес Ви трейд\", а за контакти е посочен e-mail с разширение huvepharma.com, съвпадащо с името на компания, която също е от групата на братята.ЗМБГ АД също има връзки с Домусчиеви. В капитала й с 40% участва дружеството \"Бул инвест груп 2009\", което е собственик на футболния клуб \"Лудогорец\".Най-близкият конкурент на победителите \"Консорциум Варна 1\" и ЗМБГ беше обединението \"Грийн партнърс БКС\" (свързано с Румен Гайтански-Вълка). Цените, предложени от него, бяха средно с около 40% по-ниски от тези, които предпочете местната администрация. За петгодишния период на сключения договор това прави разлика от около 20 млн. лв., или малко под 10% от средногодишния бюджет на Варна за последните три години.В началото на декември м.г. на четири различни места във Варна изгарят 12 от новите пластмасови контейнери, поставени от ЗМБГ. Вследствие на това са запалени четири автомобила. Пораженията по два от тях са ги направили неизползваеми.Собствениците на автомобилите подават сигнал до окръжната прокуратура, която започва досъдебно производство. То е прекратено през март т.г., тъй като не е установено умишлено деяние. Собствениците на два от пострадалите автомобили обжалват решението. В мотивите си те са посочили следното: \"За нас главен (косвен) виновник за запалването на колите е сметосъбиращата фирма ЗМБГ АД\". Като аргумент за твърдението си жалбоподателите препращат именно към нарушения договор между община Варна и компанията. Според тях причина за увреждането на имуществото им е именно подмяната на договорените метални контейнери с пластмасови, които при запалване развиват температура до 800 градуса.Делото е изпратено на Варненската районна прокуратура, а решение по него няма и до този момент.", "date": "2017.06.13", "title": "Как повече от 1 млн. лв. изчезнаха безследно в боклукчийските кофи на Варна"}
{"url": "http://www.dnevnik.bg/sviat/2017/06/13/2988300_daniia_decentralizira_danuchnata_si_slujba/", "text": "Правителството в Дания представи във вторник плана си за основен ремонт на данъчната администрация след поредица скандали за несъбрани милиарди крони, предизвикали недоверието на датчаните, плащащи най-високите данъци в света.Промените частично ще компенсират съкращаването на служители в SKAT през последните 10 години. Освен това службата до 1 юли 2018 г. ще бъде децентрализирана, като я заместят 7 регионални агенции, съобщи премиерът Ларс Локе Расмусен.\"Стига! Трябва да да възстановим доверието на датските граждани в данъчната система. То е основата на нашата социална държава\", заяви премиерът на пресконференция.\"Не става дума за критика към конкретни служители, а по-скоро за система, която не успява да отговори на очакванията в критично важни сектори\", написа министърът по въпросите на данъците Карстен Бауритцен на страниците на вестник Berlingske. \"Така че заключихме, че вместо да използваме пари да закърпваме SKAT - която, нека сме искрени, никога не е работила реално - просто ще ликвидираме тази служба.\"\"Ройтерс\" припомня, че между 2012 г. и 2015 г. от данъчни измами са били изгубени около 12.3 млрд. крони (1.65 млрд. евро). Датчаните са подложени на най-голямото данъчно бреме в света, твърди Организацията за икономическо сътрудничество и развитие (ОИСР). Събраните данъци възлизат на 47% от БВП на страната.Според Расмусен реформата включва създаването на 1000 нови поста. От 2006 г. насам в данъчния инспекторат бяха съкратени 4000 служители заради пестенето на разходи.Базираната в столицата Копенхаген служба SKAT е създадена през 2005 г. Миналата година Дания обяви, че ще вложи около 1 млрд. евро за модернизиране на инспектората. Освен това бяха платени близо 900 000 евро за достъп до \"Досиетата от Панама\" - пакет документи, съдържащи данни за собствениците на офшорни компании и движението на средства през тях. Целта е SKAT е да установи имената на стотици заподозрени датчани, укриващи данъци.Датските власти проведоха операции и в чужбина, включително във Великобритания, за да възстановят средства, откраднати под формата на измамни схеми за възстановяване на данъчни вноски за хора, които живеят извън страната.", "date": "2017.06.13", "title": "Дания децентрализира данъчната си служба"}
{"url": "http://www.dnevnik.bg/sport/2017/06/13/2988327_levski_si_vurna_ivan_goranov_i_ochakva_antonio_vutov/", "text": "\"Левски\" привлече левия краен бранител Иван Горанов. 25-годишният футболист е третият юноша на сините, който се връща на \"Герена\" това лято, след Горанов пристига в \"Левски\" като свободен агент, след като миналата седмица разтрогна договора си с пловдивския \"Локомотив\" по вина на клуба.\"Изключително съм щастлив, че се връщам на \"Герена\" и отново съм част от този велик отбор. За мен е огромна чест да играя за любимия си клуб\", заяви пред клубната телевизия Иван Горанов, който подписа договор за три години.Горанов пристига в школата на \"Левски\" през 2006 г., след като преди това изкарва кратък период в школата на ЦСКА. През 2010 г. той пробива до първия отбор, а през април 2011 г. прави дебют със синята фланелка.В края на сезона защитникът се разделя с \"Левски\" и подписва с \"Берое\". Той играе за старозагорци до края на 2013 г., като през същата печели Купата и Суперкупата на България.След това левият бек изкарва година и половина в \"Литекс\", преди да се установи в пловдивския \"Локомотив\", където най-накрая получава възможност да играе редовно.\"Не мисля, че ще ми трябва време за адаптация. Бил съм тук много време - и като юноша, и след това в мъжкия отбор\", каза още Горанов. По-рано днес ръководството на  Очаква се скоро в клуба да се завърне още един от сините юноши - Антонио Вутов, който през пролетта носеше екипа на \"Ботев\" (Пловдив). Вутов игра за \"Левски\" до 2014 г., когато беше продаден на италианския \"Удинезе\". 21-годишният играч обаче все още няма официален мач за тима от Удине, след като беше преотстъпван последователно на \"Коценза\", \"Лече\" и \"Ботев\".", "date": "2017.06.13", "title": "\"Левски\" си върна Иван Горанов и очаква Антонио Вутов"}
{"url": "http://www.dnevnik.bg/bulgaria/2017/06/13/2988347_turciia_blagodari_na_bulgariia_za_podkrepata_pri/", "text": "Турция благодари на България за подкрепата при неуспешния опит за преврат и очаква от нея помощ за евроинтеграцията си. Това заяви министър-председателят на Турция Бинали Йълдъръм на среща в Анкара с българския си колега Бойко Борисов.\"Преживяхме опит за военен преврат. Европа реагира с мълчание, но вие и България осъдихте тези действия. Лично посетихте Турция и демонстрирахте солидарност с турския народ. Благодаря за тази вашата подкрепа\", каза турският министър-председател.Йълдъръм подчерта откритото приятелско отношение, което Борисов проявява към мюсюлманското малцинство в България, и определи госта си като \"гарант и фактор, който ограничава крайни националистически действия\".\"Ще съхраним нашите граници и сигурност. Ще работим ефективно за просперитета на нашия регион\", увери турският премиер.Той поиска от България като председателстваща Съвета на Европейския съюз (ЕС) от 1 януари да съдейства за европейската интеграция на Турция. \"Българското председателство е важно за европейската перспектива пред Турция. Имаме започнали процеси и стъпки в тази посока, очакваме ваша подкрепа\", каза Йълдъръм и добави: \"Много добре знам вашия личен принос за желанието за асоцииране на Турция в ЕС\". В отговор на въпрос Йълдъръм поясни, че на първо място Турция очаква правото за безвизово предвижване на турски граждани отново да бъде преразгледано.На свой ред той обеща на българския си колега обща работа при опазването на границите и контрола на бежанските потоци, регионалното сътрудничество, общите транспортни коридори.Премиерът Бойко Борисов поясни, че България е прекалено малка държава, за да поеме решаваща роля при ускоряването на европейската интеграция на Турция, но изрази надежда, че с такт, дипломатичност и уважение отношенията Турция - ЕС ще помръднат от най-ниската си точка, на която са сега.\"Европа е нашето европейско семейство, Турция - нашият най-голям европейски съсед\", каза българският премиер и напомни, че нормализирането на отношенията между ЕС и Турция пряко засяга България заради огромни инвестиции, които Турция е направила тук. \"Аз съм убеден, че със всеобщи усилия можем да нормализираме този процес. Разчитам на дипломатите, на добрия тон, защото интересите на Европа, Турция и Азия са много големи\", допълни Борисов.\"Не искам да се забравя нито за миг, че Турция е нашият партньор на южния фланг на НАТО. Много сме силни в изказванията си и отрицанията, но трябва да си дадем сметка как би изглеждал този фланг без Турция\", подчерта Борисов. \"Аз съм оптимист. Да, отношенията в момента са много зле, но когато съберем южния фланг на НАТО с взаимната изгода, с митническите споразумения, с дипломацията и това, което очакваме от външните министри, аз съм убеден, че ще се придвижим напред. Говоря от името на България, но съм убеден, че много колеги в Европа мислят по този начин. Много са свързани нашите икономики - на Европа с Турция, и сме длъжни да намерим нормалния тон за работа\", допълни той.Премиерът напомни, че преди изборите в България отношенията с Турция се бяха усложнили. \"Много пъти се преминаха границите във всички посоки преди изборите. Надяваме се в по-спокойна обстановка да се завърне добрия тон и толерантността, да си помислим бежанския натиск\", подчерта той.", "date": "2017.06.13", "title": "Турция благодари на България за подкрепата при преврата и очаква помощ за евроинтеграцията"}
{"url": "http://www.dnevnik.bg/biznes/2017/06/13/2988356_nankov_napravi_promeni_v_upravata_na_putnata_agenciia/", "text": "Със заповед на министъра на регионалното развитие и благоустройството Николай Нанков за членове на управителния съвет на Агенция \"Пътна инфраструктура\" от днес са назначени инж. Веселин Давидов и инж. Светослав Глосов, съобщиха от ведомството.Веселин Давидов е строителен инженер от Техническия университет в Берлин със специализации в областта на пътното строителство и строителната икономика. Досега той беше управител на Научноизследователския строителен институт – НИСИ.Светослав Глосов досега заемаше поста почетен председател на Камарата на строителите в България, а преди беше и активен неин председател.От ръководството на агенцията е освободена инж. Илиана Захариева.", "date": "2017.06.13", "title": "Нанков направи промени в управата на пътната агенция"}
{"url": "http://www.dnevnik.bg/gradska_sreda/2017/06/13/2988303_georgi_kadiev_opredeli_kato_greshka_podrepata_si_kum/", "text": "Седем месеца след като подкрепи Десислава Иванчева за кмет на столичния район \"Младост\", днес бившият депутат Гоерги Кадиев я определя като \"грешния човек\" и споделя, че тя е била \"най-неподходящия сред протестиращите\" кандидат. Това мнение за Иванчева Кадиев изрязява . Бившият депутат заявява и че \"застава твърдо зад\" .В публикацията Кадиев казва, че той и членовете на партията му с отказана регистрация – \"Нормална държава\", са дали \"100 %-ова логистична, идейна и финансова подкрепа без никакви условия, освен едно - добро управление на района\" за Десислава Иванчева. , пише Кадиев.Бившият депутат заявава и че заради нежеланието му да се намесва в избора на кандидата за кмет сред протестиращите е бил избран \"най-неподходящия\" - Десислава Иванчева. По думите на Кадиев той е подкрепил Иванчева зараду каузата - \"спиране на грабежа на района, спиране на строителството в зелени площи, по-добри услуги за гражданите, повече прозрачност и нулева корупция\". Според Кадиев .Според Кадиев управлението на Иванчева е довело до \"хаос\" в района, който не може да бъде толериран. Той отбелязва и че уволнените зам.-кметове на района - Иван Лапатов и Никола Вапцаров не са били посочени от него за позициите, а избрани от Иванчева, но \"застава твърдо\" зад двамата.В края на публикацията Кадиев заявава, че неговите грешки не са повод за \"да се отказваме от битката срещу корумпираното управление на ГЕРБ в София\". \"Каузата остава. Продължаваме напред.\", завършва Кадиев.", "date": "2017.06.13", "title": "Георги Кадиев определи като грешка подрепата си към Иванчева за кмет на \"Младост\""}
{"url": "http://www.dnevnik.bg/politika/2017/06/13/2988342_majoritarniiat_izboren_kodeks_mina_v_komisiia_s/", "text": "Проектът за промени в Изборния кодекс, с който трябва да се въведат мажоритарни избори, бе приет от правната комисия с гласовете на ГЕРБ, ДПС и \"Воля\". Проектът вече е в дневния ред на парламента и ще бъде разглеждан в пленарната зала в четвъртъкДПС все още нямат решение на парламентарната група, но двамата депутати в комисията - Хамид Хамид и Йордан Цонев, гласуваха \"За\", както и деветимата от ГЕРБ плюс Симеон Найденов от \"Воля\". Против бяха представителите на БСП и \"Обединени патриоти\".Хамид Хамид, който е и заместник-председател на комисията, каза, че в движението надделяват гласовете \"За\" мажоритарните избори с мотиви \"ДПС един път да подходи според партийния си интерес\". Хамид добави, че в ДПС не са съгласни с всички предложения в проекта на закон на ГЕРБ, като това районирането да се извърши извън парламента. \"Няма как орган извън законодателния да го извърши, нека не подхвърляме топката като горещ картоф\", каза Хамид. Той не е съгласен и с това изборите да са в два тура, и с абсолютно мнозинство, както беше решено на референдума. Хамид напомни, че резултатите от референдума не са задължителни за Народното събрание., коментира изказването на Хамид Филип Попов от БСП.В декларация от ДОСТ, изпратена до медиите междувременно се казва, че \"\". В писмото се твърди, че на заседанието на КСНС е решено да се въведе уседналост и на парламентарни избори. В сегашният проект на ГЕРБ за Изборен няма уседналост, но това може да бъде предложено между първо и второ четене в пленарна зала.Със законопроекта на ГЕРБ се въвежда мажоритарна изборна система с абсолютно мнозинство в два тура чрез създаване на 240 едномандатни изборни района в страната\", пише в мотивите за проекта. За българите в чужбина се предвижда да се регистрират предварително по интернет и гласовете им ще се разпределят по \"местоживеене\" в България.Председателят на комисията Данаил Кирилов ГЕРБ обясни, че този проект е внесен \"\".Крум Зарков (БСП) каза, че . Сред негативите Зарков посочи, слабата представителност, защото мажоритарната система води до загуба на гласове. \"Свежда политическата конкуренция до минимум и е митично разбирането, че мажоритарната система не е партийна. Тя може да доведе до капсулиране на цели региони\", каза Зарков. Според него, когато увеличим изборните райони от 31 до 240 и намалим броя на избирателите, ще се улесни купуването на гласове.Зарков добави, че БСП имат готов законопроект, който предвижда смесена система от немски тип, в който 120 са мажоритарно избраните представители и 120 пропорционално. БСП ще внесат закона си, ако проектът на ГЕРБ не се приеме.Явор Божанков (БСП) каза, че качеството на законопроекта е много ниско и е много притеснителна оценката за въздействието към него и в която пише само \"значителни\" разходи.Христиан Митев (\"Обединени патриоти\") каза, че вместо мажоритарната система да доведе до \"повишаване на доверието в Народното събрание\", както пише в мотивите, ще доведе до обратното, заради ниската представителност и напомни, че и сега може да се избират пряко народни представители с преференциалното гласуване.Волен Сидеров, който не е член на правната комисия също бе допуснат да се изкаже. \"Аз съм достатъчно разпознаваем, дори нощно време, нямам проблем да бъда избран в мажоритарен район. Аз съм окей с мажоритарната система\", започна изказването си Сидеров. Според него при мажоритарна система в парламента могат да влязат множество хора, без да са ясни техните идеи и възгледи и например да предложат да напуснем НАТО и Европейския съюз. , каза Сидеров и призова законопроекта на ГЕРБ да бъде оттеглен, и след като бъде обмислен, премине през експертиза да бъде внесен пак.\"Искаме Народното събрание да се произнесе по този проект. Дължим го на хората\", каза Данаил Кирилов. Той добави, че в ГЕРБ са готови с варианти по всички спорни точки и имат яснота по всички действия, които трябва да предприемат в рамките на 18 месеца, които включват \"тестване на модели и съгласуване с Венецианската комисия\". беше отхвърлен от комисията. Той предлага Централната избирателна комисия (ЦИК) да провежда жребий за номерата на партиите веднага след изтичане на срока за регистрация за избори, а след това партиите да имат право при регистрация на листите да нямат кандидат под изтегления номер. Така би се решил \"феноменът 15/15\". В законопроекта се предлагаше още предизборната агитация да може да се води и на език, различен от българския, но при осигурен превод, премахване на задължителното гласуване, както и на квадратчето \"Не подкрепям никого\" и т.н.", "date": "2017.06.13", "title": "Мажоритарният изборен кодекс мина в комисия с подкрепа на ДПС (допълнена)"}
{"url": "http://www.dnevnik.bg/sport/2017/06/13/2988456_shampionskata_liga_stava_platena_v_germaniia_ot_sezon/", "text": "Феновете в Германия вече ще трябва да плащат, за да гледат мачовете от . Това ще се случи от сезон 2018/19, след като медийният гигант \"Скай\" сключи сделка за сублиценз с носителя на правата Perform Group.Платеният телевизионен оператор съобщава, че ще предава срещите от Шампионската лига чрез своите сателитни и кабелни оператори, IPTV мрежи, интернет и мобилни платформи от сезон 2018/19 до 2020/21.Perform Group запазва право да излъчва мачовете в интернет чрез собствената си платформа DAZN.За първи път от създаването на Шампионската лига в сегашния й формат, в Германия турнирът няма да се излъчва от ZDF, която е безплатна.\"Наддавахме буквално до прага на болката ни, но това не беше достатъчно\", коментира директорът на спорта в ZDF Томас Фурман, цитиран от \"Билд\".\"Скай Германия\" и Perform Group не уточниха каква е сумата по сделката.В момента немската  е сред най-скъпите първенства в Европа. Телевизионните права за един сезон са средно около 900 млн. евро.", "date": "2017.06.13", "title": "Шампионската лига става платена в Германия от сезон 2018/19"}
{"url": "http://www.dnevnik.bg/bulgaria/2017/06/13/2988373_vejdi_rashidov_e_prevodach_na_borisov_na_oficialnite/", "text": "Депутатът от ГЕРБ и бивш министър на културата Вежди Рашидов е преводачът при официалните срещи на премиера Бойко Борисов в Турция. В момента тече срещата на четири очи между Борисов и президента Реджеп Ердоган, на която Рашидов изпълнява същата роля, научи \"Дневник\" от официални представители в делегацията.Тази вечер в Истанбул турският премиер Бинали Йълдъръм ще даде вечеря в чест на Борисов, който по съвпадение днес е и рожденик.Рашидов сега е председател на парламентарната комисия за култура, а в двете предишни правителства на Борисов беше министър на културата.", "date": "2017.06.13", "title": "Вежди Рашидов е преводач на Борисов на официалните срещи в Турция"}
{"url": "http://www.dnevnik.bg/sviat/2017/06/13/2988458_blizo_220_000_shofyori_zavedoha_grupov_isk_sreshtu/", "text": "Близо 220 000 шофьори от Холандия, Англия и Уелс заведоха групов иск срещу германския автомобилопроизводител \"Фолксваген\", настоявайки за компенсации заради скандала \"\".Британската правна компания Harcus Sinclair и холандската фондация Stichting Volkswagen Car Claim се обединиха за иска, който може да разпали вълна от групови процеси срещу \"\", пише агенция \"Ройтерс\". В него са включени собственици на \"Фолксваген\", \"Ауди\", \"Сеат\", \"Шкода\" и \"Порше\", които твърдят, че \"\" и \"Бош\" са отговорни за продажбата на коли, които са нарушавали правата за защита на околната среда.11 млн. автомобила, продадени по целия свят, са били снабдени със софтуер, който . Компанията вече се съгласи да , за да удовлетвори исканията на собственици, регулаторни институции, щати и търговци. Тя предложи още да изкупи обратно 500 000 автомобила. За Европа обаче няма постигната такава сделка.Производителят предложи на европейските шофьори софтуерен ъпдейт на всички коли, но според адвокати това не решава  и клиентите имат право да искат адекватна компенсация.Холандската фондация твърди, че се опитва да постигне \"разумно споразумение\" с \"\" от 2015 г. и че си сътрудничи с партньори от Австрия, Германия и Швейцария и преговаря с други от Испания, Франция, Италия, Полша, Чехия и Скандинавието.От \"Фолскваген\" заявиха, че не виждат правно основание за делата, тъй като плановете за ремонт на колите в Европа са координирани с регулаторите. \"Всички засегнати автомобили са и са били технически безопасни и годни за шофиране. Те могат да бъдат управлявани без ограничения и да бъдат продавани без загуба\", заявиха от компанията.", "date": "2017.06.13", "title": "Близо 220 000 шофьори заведоха групов иск срещу \"Фолскваген\" заради \"Дизелгейт\""}
{"url": "http://www.dnevnik.bg/sviat/2017/06/13/2988319_kitai_zatvori_everest_za_izkachvane_prez_esenta/", "text": "Китайското правителство затвори достъпа до най-високия връх на планетата Еверест през есенния сезон, съобщава местната преса. Ограничението важи за атака на върха от страната на Тибет. Причината за това били проблеми през този сезон, част от които са свързани с опити на алпинисти нелегално да се качат, тоест на де платят на местното правителство огромните суми за разрешителни.Така Тибетската планинска асоциация оповестява преди няколко дни, че китайските власти няма да издадат нито едно разрешително за изкачване през есента.Вестник The Himalayan Times посочва примера с поляка Януш Адам Адамски, който нелегално изкачи Еверест откъм Тибет и слезе към Непал. \"Неговата постъпка нарушава правилата и въведените регулации, които трябва да се подобрят\", се посочва от изданието.За случая се разбра на 8 юни и тогава бе обявено, че алпинистът получава десетгодишна забрана за изкачването на която и да е планина в Непал.От същата дата е решението и на китайското правителство.По информация на \"Ройтерс\" Адамски е имал китайско разрешително, но то не му е давало право да слезе в Непал.В официалното решение на властите не се споменава, че въпросният алпинист е забил тибетския флаг, както и снимки на духовния водач Далай Лама на върха. От Министерството на туризма обаче коментират, че правителството е изразило сериозни притеснения от такива зловредни постъпки на самия връх, които целели да нарушат отношенията между двете държави.Вестникът посочва и че други катерачи са постнали във Фейсбук профилите си снимки от Еверест, държейки снимки на Далай Лама и на флагове на Тибет. Китайските власти смятат притежанието на такива флагове за незаконно, откакто са окупирали някога независимата държава.\"За да се разрешат серия от подобни проблеми и за да се осигурят добри условия за всички експедиции през 2018 г., с одобрението на Бюрото по спорта (Sports Bureau) на Тибетския автономен регион и Китайската планинска асоциация разрешителни за изкачване няма да се издават за есента на 2017 г.\", гласи официалното съобщение.Междувременно се разбра, че тази година, отново с решение на китайското правителство. Този път не е обяснена причината.", "date": "2017.06.13", "title": "Китай затвори Еверест за изкачване през есента"}
{"url": "http://www.dnevnik.bg/gradska_sreda/2017/06/13/2988447_kmetut_na_mladost_vse_oshte_ima_podkrepata_na_chast_ot/", "text": "Част от инициативният комитет \"За Зелен Младост\", който издигна Десислава Иванчева за кмет на столичния район \"Младост\", продължава да я подкрепят. Това се казва в позиция на комитета, изпратена до \"Дневник\". В нея се посочва, че не всички членове на организацията са били информирани за д и не са съгласни с нея.Изпратилите позицията в подкрепа на кмета на \"Младост\" се определят като \"неполитизараните граждани\" част от \"За Зелен Младост\". Те посочват, че декларацията, която твърди обратното, еоколо нерегистрираната партия \"Нормална държава\" на Георги Кадиев.  и определи като \"грешка\" пълната си \"финансова и идейна\" подкрепа към нея. \"\", се казва в позицията на подкрепящите на Иванчева.Според тях  насочена срещу кмета на \"Младост\". Те посочват и че мотивите на новите противници са продиктувани , загубила последните местни избори за кмет на района\". Десислава Иванчева стана кмет на \"Младост\" след като победи на балотажа Мария Илиева, издигната от ГЕРБ.В подкрепа на твърденията си \"неполитизираната\" част от \"За Зелен Младост\" казва, че \"разривът\" между нея и зам.-кметовете Иван Лапатов и Никола Вапцаров (и двамата от \"Нормална държава\"), дошъл, след като се оказало, че те са водили преговори без нейно знание за . , като по думите на Иванчева разрешението е било издадено без нейно знание.По рано днес и друга гражданска организация се обяви в защита на Десислава Иванчева - т.нар. \"Обществен съвет\" на квартал \"Дружба\" 2. От там посочват, че Иванчева може да разчита на пълна подкрепата от страна на гражданите на \"Младост\" и \"Дружба\".", "date": "2017.06.13", "title": "Кметът на \"Младост\" все още има подкрепата на част от гражданите, които са я издигнали"}
{"url": "http://www.dnevnik.bg/morski/2017/06/13/2988470_do_8_meseca_obshtina_carevo_moje_da_ima_obsht/", "text": "Общият устройствен план на Община Царево ще бъде приет в рамките на 8 месеца, ако няма обжалване на екологичната оценка. Това заяви министърът на регионалното развитие и благоустройството Николай Нанков днес на форум за градската мобилност.Община Царево няма одобрен общ устройствен план повече от 10 години, което беше и повод з. Причината за дългото забавяне са дълги съдебни дела, след протест на екоорганизации, защото първоначалният план е предвиждал проекти за строежи на територията на Странджа и крайбрежието.Сега планът е бил напълно преработен, като вчера Нанков е обсъдил промените с министъра на околната среда и водите Нено Димов и кмета на Царево Георги Лапчев. По думите на министъра на регионалното развитие до две седмици в Министерството на околната среда и водите да бъде внесена новата му екологична оценка. ", "date": "2017.06.13", "title": "До 8 месеца община Царево може да има общ устройствен план"}
{"url": "http://www.dnevnik.bg/bulgaria/2017/06/13/2988481_akciia_na_specprokuraturata_zatvori_kpp_kulata_22-ma/", "text": "В 19.15 часа е временно преустановен пропускателният режим в двете посоки на леки и товарни автомобили на ГКПП – Кулата, съобщи МВР.На територията на пункта се провеждат процесуално-следствени действия под наблюдението на Специализираната прокуратура.\"Гранична полиция\" съветва пътуващите за Гърция да ползват съседния граничен пункт Илинден, както и останалите пунктове на българо-гръцката граница: Маказа, Златоград, Ивайловград и Капитан Петко войвода.", "date": "2017.06.13", "title": "Акция на спецпрокуратурата затвори КПП \"Кулата\", 22-ма митничари са задържани"}
{"url": "http://www.dnevnik.bg/sport/2017/06/13/2988480_antuni_djoshua_hvali_pulev_no_iska_mach_s_fjuri/", "text": "Световният шампион по бокс в тежка категория на версиите IBF и WBA  (19 победи от 19 мача, всички с нокаут) има ясни планове за следващите си мачове. Англичанинът, който през април нокаутира Владимир Кличко се изказа ласкаво за Кубрат Пулев, срещу когото трябва да направи задължителна защита на титлата от Международната боксова федерация.Мачът между двамата зависи от това дали Кличко ще се съгласи на реванш срещу Джошуа, каквато клауза има в договора им.\"Надявам е, че ще има реванш с Кликчко. Ние отговорихме на очакванията, така че още един мач ще бъде нещо страхотно. Иска ми се само да нямам преживяване като в шестия рунд\", каза Джошуа, който беше пратен в нокдаун в средата на мача от Кличко.\"Не се притеснявам, защото ако Кличко не се съгласи имам предизвикателство, отправено от Пулев\", добави англичанинът.Според него българският боксьор е на едно ниво с най-добрите.\"Той е талантлив, достатъчно опитен е, за да стигне дотук. Би се за световната титла и загуби от Кличко, но това беше в периода на доминация от Владимир. Пулев е велик боксьор и би се получил интересен мач\", каза още световният шампион.Наскоро промотърът на Джошуа,  обясни, че най-вероятно мачът му с Пулев ще бъде през пролетта на 2018 г.Джошуа обясни още, че в полезрението му са още мачове с Тайсън Фюри и Дионтей Уайлдър. Публиката във Великобритания иска бой между двамата си най-добри боксьори.\"Винаги слушам какво искат хората и съм готов да се бия с него. Той е начело на моята листа, ако трябваше аз да избирам\", каза Джошуа.Фюри не се е боксирал, откакто сложи край на доминацията на Кличко в края на 2015 г., а от миналата година е без лиценз, след като беше уличен в употреба на кокаин. 28-годишният ирландец обяви, че се бори с депресия и зависимост от кокаин и алкохол, и временно се оттегли от бокса.Боксовите специалисти обаче искат да видят британеца срещу най-добрия американски боксьор в момента  (38 победи от 38 мача, 37 от тях с нокаут), който държи най-престижната титла в бокса – тази на Световния боксов съвет.\"За мач в Англия искам Фюри, а за такъв навсякъде по света Уайлдър\", коментира лаконично шампионът.За финал Джошуа за пореден път се прицели в обединяване на всички пояси в бокса. За последен път абсолютен световен шампион беше Ленъкс Люис, който стори това през 1999 г.\"Никога не трябва да се задоволяваш с минималното. Затова е по-добре да се целим нависоко. Според мен обединяването на титлите е напълно възможно\".", "date": "2017.06.13", "title": "Антъни Джошуа хвали Пулев, но иска мач с Фюри"}
{"url": "http://www.dnevnik.bg/biznes/2017/06/13/2988459_kzk_kum_pras_pres_niama_narushenie_razprostraniteliat/", "text": "Комисията за защита на конкуренцията (КЗК) смята, че няма нарушение на конкуренцията в казуса с разпространението на първия брой от сатиричния вестник \"Прас-прес\". Тя се позовава на доказателства, представени от разпространителската компания \"Национална дистрибуция\", която върна на издателите 3663 непродадени бройки от 10-хилядния тираж въпреки огромния интерес на читателите и високото търсене.Видно от предоставените от \"Национална дистрибуция\" АД доказателства, дружеството е изпълнило задълженията си по продажба и разпространение на изданието в търговската мрежа, пише КЗК до издателите на \"Прас-прес\" и им благодари за сигнала. \"Дневник\" разполага с отговора на КЗК. Тя обяснява, че единственото, което е направила в хода на предварителното проучване на сигнала на карикатуристите от \"Прас -прес\", е да изиска писмени обяснения от дружеството, срещу което е сигналът.Първият брой на \"Прас-прес\" излезе на 1 март, но според издателите му вестникът не е бил разпространяван по сергиите, а 10-хилядният тираж на вестника е скрит. Екипът раздаваше броеве, с които разполагаше, на ръка.  Според издателите  компанията - дистрибутор е нарушила чл. 21 ал. 5 от Закона, според която \"необоснования отказ да се достави стока или да се предостави услуга на реален или потенциален клиент, за да се възпрепятства осъществяваната от него стопанска дейност е нарушение\".Разпространителят е обяснил пред КЗК, че договорът с \"Прас прес\" е предвиждал 30-дневен срок за отчитане на разпространението, а това означава, че издателите са избързали с жалбата си, подадена на 21 март. Компанията обяснява, че подизпълнителите й разполагат с между 5 и 10 хил. отделни пункта за продажби, затова било възможно в някои пунктове вестникът действително да не е предлаган, а в други да е имало по една-две бройки. Карикатуристът Христо Комарницки коментира във \"Фейсбук\": \"От получения отговор разбрах , че т.н. Комисията за защита на конкуренцията е просто говорител на господстващата Мафия. Комисията попитала фирмата-монополист, вярно ли е това, от фирмата отговарят:\"Не!Не е вярно!\". И толкоз.\"", "date": "2017.06.13", "title": "КЗК към \"Прас прес\": Няма нарушение, разпространителят представи доказателства"}
{"url": "http://www.dnevnik.bg/bulgaria/2017/06/13/2988454_sudiiskata_kolegiia_otkaza_da_zashtiti_dvama_sudii/", "text": "Позорен за съдии скандал, поддържан най-енергично от представляващия Висшия съдебен съвет Димитър Узунов, беляза днешното заседание на съдийската колегия. Спорът, ако може да бъде наречен спор, на висок тон и излизащ от време на време извън темата, показа недвусмислено, че съдебните кадровици не искат и не могат да изпълняват една от основните си функции - да защитават доброто име на магистратите от нападки и натиск, когато проверките са установили неоснователността на обвиненията.Поводът -които години наред бяха громени в публичните заседания на ВСС, че били в конфликт на интересипо време на обществената поръчка за ремонт на дограмата на Благоевградския районен съд през 2010 г. Накрая двамата съдии поискаха проверка от Инспектората към ВСС и актът на инспектората заключи, че няма достатъчно данни да се приеме конфликт на интереси.Актът със заключението е бил изпратен на двамата съдии, те на свой ред го изпращат като уведомление на Висшия съдебен съвет, след което трима членове на Съдийската колегия - Юлия Ковачева, Соня Найденова и Калин Калпакчиев, предлагат колегията да се запознае с аргумента, че както публично дълго време е стояло под съмнение доброто им име, по същия начин публично трябва да бъде обявено, че не е имало конфликт на интереси.След предложение на да се отложи точката защото от материалите ставало ясно че Екатерина Николова е завело дело срещу председателя на Окръжния съд в Благоевград Катя Бельова и трябвало да се изчака то да приключи, последваха увъртания, и предложение на главния инспектор Теодора Точкова заседанието по точката да се проведе закрито. Последваха възражения от вносителите, после мнозинството започна да вкарва странични теми, всевъзможни вмятания извън обсъждания въпрос... Дебатът обрасна с разклонения и спорадични реплики към Калин Калпакчиев в стил \"а ти защо говореше за листчета и списъци\" и заприлича на всичко но не и на дискусия на магистрати по конкретна точка от дневния ред..Накрая  показа, че не го интересува актът и заключението на Инспектората, щом си има свое мнение за някого и нещо. От акта на инспектората все пак се разбирало, че роднина на съдията Пензов е изпълнил обществената поръчка за дограмата - заяви той, пропускайки, че не е установен конфликт на интереси. И добави иронично, че трябвало колегията да препоръча председателите на съдилищата да възлагат обществени поръчки на \"шуреи, баджанаци, защо не и на братя\". Удивително беше за тези които си спомнят, че Узунов, който има брат съдия в Окръжния съд в Благоевград, при това разпределящ търговските дела, а лично гласува преди време против проверка на същия съд, сега без неудобство се произнася за конфликт на интереси на други съдии, и то без да е констатирано от проверката нарушение.Думите на Узунов повишиха рязко градуса на дебата, още повече че той започна да говори кой на кого бил приятел (Николова била близка приятелка на Калпакчиев и затова той я защитавал). Аргументите на Узунов паднаха на нивото на махленска свада, изоставяйки съвсем заключението на инспектората: \"А вие на какви свидетелства се позовавате като казвате, че се разпространяват листчета, обърна се той към Калпакчиев. - Направихте го умишлено внушението. Затова има голям отлив от вашата любима организация (Съюза на съдиите - бел. ред). Благодарение на вашите действия. Затова посочихте Окръжен съд-Благоевград и ваша близка медия го разпространи. Там всички съдии напуснаха ССБ, само Екатерина Николова и Владимир Пензов останаха. Затова изливате там внушенията, защото знаете, че аз съм от този регион. Ами ако и аз бях отишъл на събранието и бях закарал семейството си?\"Калпакчиев призова към въздържаност: \"Има подтекст, който е изключително позорен. Емблематичен е за това как спрямо един съдия може да бъде упражняван контролиран интензивен натиск и тормоз и уронване на доброто име, без да има възможност да се защити. На това трябва да бъде сложен край. Ако законът не е пречка да се въздържате - обърна се той директно към Узунов, поставете се на мястото на тези двама съдии. Щеше ли да ви е приятно цялата система да се стовари върху вас. Проявете елементарна човешка милост и се въздържайте\", заяви Калпакчиев.С 6 на 6 гласа Съдийската колегия не взе решение да огласи заключението на инспектората официално за да защити името и честта на двамата съдии.Може да се каже, че Екатерина Николова е един от най-продължително \"битите\" магистрати в България заради това, че отказва да мълчи: Скъсвана от проверки, клеветена и обругавана от всичките номенклатурни нива на съдебната система - като се почне от председателя на Окръжния съд и се стигне до върховете в лицето на ВСС и конкретно на представляващия съвета Димитър Узунов - както се видя днес..", "date": "2017.06.13", "title": "Съдийската колегия отказа да защити двама съдии въпреки заключението на инспектората в тяхна полза"}
{"url": "http://www.dnevnik.bg/sviat/2017/06/13/2988320_britanskite_rabotodateli_ne_sa_gotovi_za/", "text": "Близо половината от британските работодатели не са подготвени за планираните промени в , сочи проучване на неправителствената организация Resolution Foundation, цитирано от британските медии.Според проучването 30 на сто от компаниите се надяват свободата на движението да продължи за гражданите на Европейския съюз и Европейската икономическа зона (Норвегия, Исландия и Лихтенщайн), които са получили предложение за работа. Други 17 на сто мислят, че няма да има промени в сегашните правила.Фондацията отбелязва, че очакванията им са \"нереалистични\", тъй като британският премиер Тереза Мей заяви в предизборната си платформа намаляване на имиграционния приток до десетки хиляди годишно (при сегашно ниво между 100 и 200 хиляди), независимо от нуждата на бизнеса от чуждестранни кадри.", "date": "2017.06.13", "title": "Британските работодатели не са готови за ограниченията в миграцията след Брекзит"}
{"url": "http://www.dnevnik.bg/bulgaria/2017/06/13/2988484_turciia_ne_e_vkljuchila_poslanik_gyokche_v/", "text": "Турската страна не е включила посланика си в София Сюлейман Гьокче в състава на делегацията за разговорите с българския премиер Бойко Борисов и придружаващите го официални лица.Днес Борисов е в Анкара и Истанбул, където се срещна с турския си колега Бинали Йълдъръм и президента Реджеп Ердоган.Българската страна не се е намесвала при определянето на състава на турската делегация, но е включила посланика си в Анкара Надежда Нейнски в екипа, придружаващ Борисов. Това уточниха от Правителствената информационна служба след като Борисов даде да се разбере, че Нейнски присъства, а Гьокче - не.България извика Нейнски в София преди парламентарните избори у нас в знак на неодобрение след като , а турски министър агитира български изселници да гласуват за същата партия.Борисов съобщи, че в разговорите си с турски официални представители днес не са засягани теми, които \"биха влошили настроението\". \"Ние имаме от какво да се оплачем - и за намесата във вътрешните работи и за други неща, сигурно и те имат теми, които биха влошили настроението\", каза той.В същото време допълни, че по време на продължилия около три часа разговор с Ердоган се е извинил за постъпката на вицепремиера Валери Симеонов, блъснал жена на границата, а от своя страна изразил своето отношение към поведението на турския посланик.Борисов съобщи, че са постигнали съгласие с президента Ердоган, ако Турция и ЕС не сключат споразумение за реадмисия, България и Турция да подпишат такъв двустранен документ.", "date": "2017.06.13", "title": "Турция не е включила посланик Гьокче в делегацията за разговорите с Борисов"}
{"url": "http://www.dnevnik.bg/bulgaria/2017/06/13/2988444_i_lozan_panov_ima_svoi_shestima_kandidati_za_sudebniia/", "text": "Председателят на Върховния касационен съд (ВКС) Лозан Панов заяви, че може да представи шестте кандидати, за които ще гласува. И изреди -първото е добър професионалист;човек с етични, морални качества и интегритет;третият пункт в това \"листче\" е човек, който брани независимостта на съдебната система;четвъртото в моето \"листче\" е човек, който има характер да отстоява своите позиции;петото и много важно – да има онова възпитание, за да може да допусне, че хората имат различно мнение. И да изслушва дори тогава, когато не е съгласен с тях;шестото е да се опитаме да извадим от тази криза съдебната система, за да може тя да не продължи да страда.\"Това са моите \"листчета\" - мога да ги разпространя, ако искате\", заяви той, цитиран от сайта \"ClubZ\" и допълни: \"Но във всички случаи няма да видите факс, имейл или нещо друго, което да идва от ВКС, на официална бланка на ВКС до който и да било друг съд\".Коментарът му бе пред журналисти в почивката на съдийската колегия на Висшия съдебен съвет (ВСС), след като тя  е успял да гарантира законосъобразни и честни избори за новия състав на съвета.Дискусията по тази тема трябваше да се проведе днес по предложението на Калин Калпакчиев от миналата седмица по повод информация в \"Медиапул\", че главният секретар на ВАС Александър Николов е изпратил мейл до всички председатели на административни съдилища да подкрепят номинацията на Светлозар Рачев, председател на Административния съд в Габрово, за член на ВСС.Панов коментира обаче и информацията, че се разпространява списък със 7 \"правилни\" имена - шест за местата в съдийската колегия от професионалната квота и едно резерва. \"Факт е, че публикацията от ваши колеги е достоверна\", коментира Панов.По думите му \"въпросът беше дали трябва да има такъв дебат. Задължително трябва да има!\", заяви той.\"Това е най-важният дебат, който трябва да бъде проведен. Включително Европейската комисия посочи два важни момента през тази година, които касаят съдебната система: провеждането на избори за членове на ВСС, както и процедурата за избор на председател на Върховния административен съд.Как ще се проведат тези избори, по какъв начин, как съдиите избират своите лидери, кои ще бъдат членове на следващия ВСС – това е от значение за цялата съдебна система. Това ще предопредели облика на съдебната система за следващите 5 г.", "date": "2017.06.13", "title": "И Лозан Панов има свои шестима кандидати за съдебния съвет, можел да ги разпространи"}
{"url": "http://www.dnevnik.bg/biznes/2017/06/13/2988489_sdelkata_za_obb_prikljuchi_uspeshno/", "text": "Най-голямата банкова сделка в България приключи: на 13 юни белгийската KBC плати 610 млн. евро за ОББ на гръцката NBG, а от сряда купената банка ще има избран и нов мениджмънт, съобщава \"Капитал\" като се позовава на няколко източника.В следващата около половин година предстои сливане на дейностите на ОББ и \"Сибанк\", за да може до началото на 2018 г. да заработи обединената банка, която ще е трета на българския пазар след \"Уникредит Булбанк\" и \"Банка ДСК\". До дни се очаква да стане и новото име на обединената институция.Тя ще се фокусира върху заеми за малки и средни фирми и граждани и е почти сигурно е, че ще се управлява от Петър Андронов. Продажбата ще свие влиянието на гръцките банкови институции в българската банкова система до под 10% – дял, който ще намалее още след , се казва в публикацията.", "date": "2017.06.13", "title": "Сделката за ОББ приключи успешно"}
{"url": "http://www.dnevnik.bg/sport/2017/06/13/2988488_nujdaem_se_ot_oshte_trima_obiavi_nikolai_mitov/", "text": "\"Левски\" започна лятната си подготовка с шестима нови играчи и четирима освободени. Сините направиха първа тренировка на помощното игрище до стадион \"Георги Аспарухов\", след което наставникът Николай Митов говори за плановете си.\"Селекцията е отворен процес, така че нищо не е приключило. Аз очаквам краен защитник, крило и един халф. Не ми е приятно, но такъв е моментът\", каза Митов.Подготовка с \"Левски\" започнаха новите попълнения Серджиу Буш, Иван Горанов, Георги Ангелов и Александър Любенов.  към отбора след благотворителния мач на Димитър Бербатов, в който ще вземе участие, а Жуниор Мапуку пристига утре от чужбина.Сините се разделиха по взаимно съгласие с трима от най-опитните си играчи – капитанът Веселин Минев, Александър Драгомиров Александров и Александър Емилов Александров. Аут е и Антон Огнянов, който се задържа само 6 месеца във втория си период на \"Герена\".С отбора засега се готвят Боян Йоргачевич, Франсис Нар и Бабатунде Адениджи, но бъдещето им не е ясно.Митов изведе 22-ма футболисти за тренировка, голяма част, от които бяха юноши.\"По-хубаво от това юноши да са в първия отбор – няма. Аз усетих как гласът им трепереше като ги питах дали им се играе за \"Левски\", добави .Веднага след първата тренировка тимът се отправи на лагер в Правец, където ще протече подготовката.Сините ще изиграят две контроли – на 20 юни с \"Черно море\" и на 23 срещу сръбския \"Радник\" (Сурдулица).", "date": "2017.06.13", "title": "Нуждаем се от още трима, обяви Николай Митов"}
{"url": "http://www.dnevnik.bg/bulgaria/2017/06/13/2988491_bsp_shte_sezira_konstitucionniia_sud_za_pravilata_za/", "text": "БСП ще внесе тази седмица в Конституционния съд жалба с искане за отмяна на текстове от Закона за публичните финанси, с които се дава възможност финансирането от държавата към общините да става не със Закона за държавния бюджет, а с акт на Министерския съвет. Това обяви на пресконференция лидерът на БСП Корнелия Нинова след среща с кметове от БСП, парламентарната група на левицата и изпълнителното бюро на партията, предаде БТА.ГЕРБ бюджетират изключително сгрешено, и то умишлено - занижават приходната част в държавния бюджет, за да осигурят излишъци, които след това да не се разпределят след обсъждане в парламента, а да се разпределят с постановления на Министерския съвет, заяви Нинова. По думите й правителството разпределя тези средства субективно, предимно към кметове от ГЕРБ докато във всички общини правата на гражданите са еднакви.Друг проблем на общините според Нинова е това, че в последните години ГЕРБ им прехвърлят много отговорности за дейности, без да им се осигури финансиране за това. По думите й за последните две години на общините са прехвърлени над 100 нормативни акта без финансово обезпечение. За пример тя даде незаконното строителство и професионалните гимназии. Според Нинова трябва да се осигури спешна и доболнична помощ в общините, където са закрити общински болници. По думите й общините били подложени и на натиск за влизане във ВиК асоциациите, което стигало и до поставяне на условия - ако не влязат, ще им бъде спряно финансирането по различни програми.", "date": "2017.06.13", "title": "БСП ще сезира Конституционния съд за правилата за финансиране на общините"}
