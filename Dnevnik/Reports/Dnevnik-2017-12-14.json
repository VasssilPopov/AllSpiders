{"url": "http://www.dnevnik.bg/video/novinite_na_bnt/2017/12/14/3097457_video_drugite_novini/", "text": "Разказите за Дядо Коледа помагат на малки и големи.", "date": "2017.12.14", "title": "Видео: Другите новини"}
{"url": "http://www.dnevnik.bg/politika/2017/12/14/3097491_valeri_simeonov_obiavi_reshenieto_za_bansko_za/", "text": "Вицепремиерът Валери Симеонов (\"Обединени патриоти\") обвини премиера Бойко Борисов, че е саботирал предложението му за промяна на концесионния договор за ски зона \"Банско\", и обяви, че отложеното решение на правителството ще бъде ключово за участието му в управлението. \"Премиерът компрометира и саботира директно в очите ми моето предложение, което беше съгласувано с всички министерства, за промяна на концесията в Банско\", заяви Симеонов пред телевизия Би Ай Ти. Той се оплака, че лично бил подготвил решението за промяната на концесията, което Министерският съвет трябваше да приеме тази седмица, но  бе отложено за дните между Коледа и Нова година . Мотивът за отлагането на решението бе, че срокът за  обществените обсъждания изтича на 22 декември . \"Аз се отнасям с уважение към моите заместници, имам споразумение с тях и го спазвам\", коментира в отговор премиерът Бойко Борисов в Брюксел, цитиран от правителствената информационна служба. \"Не считам, че темата за концесията трябва да се продължава преди да имаме план за управление на Пирин. За да няма никакви спекулации, съм казал на Нено Димов (министър на околната среда и водите - бел. ред.) – ако има възможност да се приеме точка за втори лифт на Банско, вносител ще бъда аз... Но нито в концесията, нито в плана фигурира изграждането на втори лифт\", обясни Борисов и допълни, че по-стабилна коалицията не е била никога.  \"Сядам и мисля до 28-и (декември – бел. ред.). На 28-и ще има заседание на Министерския съвет, надявам се, ако не си намери някаква причина занякъде да замине, за да няма заседание\", каза вицепремиерът. Добави, че 28 декември \"е много възлова дата, много важна дата и какво ще направя ще ви кажа на 28-и\". На въпрос има ли вариант \"патриотите\" да оттеглят подкрепата си към правителството той каза, че има много варианти и \"всичко е възможно\". \"Какъв е смисълът от едно управление? Да не не мислите, че аз съм от тези, дето слушкат и папкат? Да не мислите, че съм влязъл в политиката, защото искам да си начеша егото и да придобия някакви ползи и пари\", попита той и сам си зададе въпроса: \"Какво правиш, г-н Симеонов, в това управление, като отвсякъде ти връзват ръцете?\" Добави, че не е говорил с Борисов след отлагането на решението за концесията в Банско, защото в момента не му е приятно да го вижда. \"Не искам да го виждам (...) след това изработване, което направи\", отсече Симеонов. Той препрати журналистите да питат Борисов \"защо се отметна\", но на въпрос има ли напрежение между коалиционните партньори каза, че това нямало значение. Симеонов каза още, че е научил, че Борисов е изпратил есемес на Тома Белев, че гласуването на точката за концесията ще бъде отложена. Разбрал го бил от \"събралите се на сбирка пред парламента две семейства\", защото \"тези глупаци веднага се похвалиха във Фейсбук\".", "date": "2017.12.14", "title": "Валери Симеонов обяви решението за Банско за ключово за участието в управлението (допълнена)"}
{"url": "http://www.dnevnik.bg/sviat/2017/12/14/3097372_hiliadi_putnici_na_faliralata_aviokompaniia_niki/", "text": "Германските авиолинии обявиха днес, че ще опитат да спасят около една трета от десетки хиляди пътници, останали на различни летища в Европа и Африка заради обявяването на несъстоятелност на нискобюджетния оператор \"Ники\" (Niki) - базирана в Австрия дъщерна компания на \"Еър Берлин\", предаде агенция ДПА. Според редица превозвачи в Германия е възможно близо 15 500 пътници, които не пътуват с туроператори, а сами са запазили билетите си, да получат места в самолетите им на специални цени, казаха в Берлин от Германската асоциация за авиацията. Стъпката се разглежда като компенсация за разходите на пътниците, избрали да летят с \"Ники\". Засегнатите от случилото се са около 40 000 души, но повечето са направили резервациите си през туроператори и според асоциацията именно компаниите, изготвили пакетите им, трябва да се погрижат за тях. В зависимост от броя на местата, които са свободни, обслужващата вакационни дестинации авиокомпания Condor обяви, че е възможно да върне в Германия пътници, директно запазили полетите си с \"Ники\". По-рано \"Кондор\" каза, че планира да увеличи сегашния си капацитет, за да помогне на заседналите пътници. Към операцията по прибиране на пътници се присъедини и австрийското правителство, като транспортотното министерство започна като първа стъпка да запазва места на полети на други авиолинии. Говорител на институцията обясни, че специални чартърни полети също може да бъдат запазени при необходимост. 800 000 неизползваеми билета След изненадващия си фалит \"Ники\" каза в сряда, че германският превозвач \"Луфтханза\" е оттеглил предложението си да купи нискобюджетната авиокомпания, поставяйки под въпрос работните места на близо 1000 служители. \"Луфтханза\" се отказа заради възражения от страна на антимонополните регулатори на Европейската комисия. Предложението на компанията беше за 81 самолета на \"Еър Берлин\" и около 20 на \"Ники\". На практика близо 800 000 билета в момента са неизползваеми, каза Лукас Фльотнер, който отговаря за  несъстоятелността на \"Еър Берлин\"  (обявена през август). От тях 410 000 са купени през туроператори, а 350 000 - директно от авиопревозвача. \"Ники\" пое голяма част от полетите на \"Еър Берлин\" от и до Средиземноморието и други вакационни дестинации и със своите 28 самолета превозваше пътници по 100 маршрута. Германски издания отбелязват, че пред туроператорите стои задачата да намерят алтернативен превоз за стотиците хиляди пътници, които е трябвало да да пътуват с \"Ники\" в близките седмици и месеци, особено около Коледа и Нова година. Основана от шампиона от Формула 1  Ники Лауда  и придобита от \"Еър Берлин\" между 2004 и 2010 г., \"Ники\" получаваше подкрепа от \"Луфтханза\" в размер на 10 милиона евро на седмица и ползваше средства от правителствения заем от 150 милиона евро за компанията майка, който трябваше да помогне превозите ѝ да се извършат след несъстоятелността.", "date": "2017.12.14", "title": "Хиляди пътници на фалиралата авиокомпания \"Ники\" чакат помощ, за да се приберат"}
{"url": "http://www.dnevnik.bg/biznes/2017/12/14/3097481_doktor_po_komunikacii_i_chlen_na_zelenite_pita_koga/", "text": "В началото на декември Александър Тасев, който оглавява икономическия институт на БАН и координираше написването на анализа за бъдещето на АЕЦ\"Белене\", поиска разрешение от поръчителя текстът да бъде публикуван. Българският енергиен холдинг поръча доклада през пролетта и плати за него неоповестена към момента сума. И до този момент обаче докладът не е публикуван на страницата на БАН, каквото бе отправеното искане и за което от холдинга се съгласиха. По този повод Петър Кърджилов, доктор от Софийския университет, който освен това е и специалист по комуникации и член на партията \"Зелените\", отправи публично питане до различни ръководители в БАН защо текстът още не е оповестен. Кърджилов предлага и учените да върнат платените им за анализа 2 млн. лв. Упреква ги, че нарушават етиката на учени, след като действат в съглашателство с управляващите. Ето и пълния текст на писмото: Отворено писмо относно Изработването на \"Национална стратегия в областта на енергетиката (с фокус върху електроенергетиката)\" на БАН с доклад за икономическата ефективност на проекта АЕЦ \"Белене\" Госпожи и господа учени от екипа на БАН, Днес, 14 декември 2017 г., е десетият ден от датата 5 декември, когато Българският енергиен холдинг ви разреши да публикувате пълния текст на доклада, който сте написали за икономическата жизнеспособност на проекта АЕЦ \"Белене\". След изтичането в интернет на \"междинния\" доклад на 4 декември проф. Александър Тасев обяви публично, че иска пълният доклад да бъде публикуван, за да получат достъп до него българските граждани. Въпреки това десет дни вече вие не публикувате този доклад. Това потвърждава съмненията на експерти и граждани, че под натиск от правителството вие сте направили неуспешен опит да представите проекта АЕЦ \"Белене\" като икономически жизнеспособен. Като учен аз изследвам публичната комуникация относно високорискови за обществото проекти и бях първият, който обяви публично в медиите, че вие най-вероятно действате в съглашателство с управляващите да подкрепите с доклада си тезата им, че АЕЦ \"Белене\" е необходима за България. Повече от десет години работя заедно с колегите си от ПП \"Зелените\" и неправителствени организации за прозрачност в ядрената енергетика, превенция и подготовка за рисковете от ядрена авария и преход към възобновяеми енергийни източници в националната електроенергетика. В качеството си на учен, изследовател в тези области и отговорен гражданин ви заявявам следното: Призовавам ви също да върнете сумата от два милиона лева, която сте получили от държавата (БЕХ), тоест от всички нас, българските данъкоплатци, за изготвянето на този доклад. За обществото е ясно, че тази сума е нарочно раздута до безобразие, за да подкрепите в доклада ви най-голямата кражба, планирана някога в историята на България. Вие не заслужавате тези пари поради причините, които изброих по-горе. Върнете ги на тези, които ви ги дават, за да скриете истината и да излъжете гражданите, и запазете своето достойнство, както и репутацията на Българската академия на науките! Моля, акад. Юлиян Ревалски, проф. Александър Тасев, да ми отговорите писмено на следните два въпроса:", "date": "2017.12.14", "title": "Доктор по комуникации и член на \"Зелените\" пита кога БАН ще публикува доклада за \"Белене\""}
{"url": "http://www.dnevnik.bg/sviat/2017/12/14/3097425_zashto_izborite_v_alabama_sa_losh_znak_za_trump_i/", "text": "Американският президент Доналд Тръмп се оказа в неизгодна позиция заради поражението на републиканците в един дълбоко консервативен щат. Това постави под съмнение законодателната му програма и повдигна нови въпроси за посоката пред неговата партия само година след невероятния му възход. Дъг Джоунс спечели място в  Сената от Алабама , ставайки първият демократ в горната камара на Конгреса от този щат от четвърт век. Кампанията на съперника му от Републиканската партия Рой Мур бе потопена от твърдения за сексуален тормоз и непристойно поведение, привлекли внимание в цялата страна. По този начин  мнозинството на републиканците в Сената  намалява до само едно място - 51 гласа срещу 49 за групата на демократите - което създава допълнителна пречка за програмата на Тръмп в стремежа му да постигне някакъв значим законодателен успех  след близо година на президентския пост . Изборните резултати от Алабама също така правят още по-належащо за републиканците да прокарат своята  радикална данъчна реформа , която в момента е в процес на договаряне и доизглаждане на последните детайли от нея. Вчера Тръмп заяви, че \"е много важно за страната\" реформата да бъде гласувана възможно най-скоро с оглед важността на въпроса, и омаловажи срива на партията си в Сената. Самите сенатори републиканци обаче ще се опитат да внесат текста за гласуване, преди Джоунс да е встъпил в длъжност - докато още могат да разчитат на гласа на своя съпартиец Лутър Стрейндж, който допреди вчерашните избори за попълване на едно място в Сената от Алабама временно представляваше щата. Демократът Джоунс не може да встъпи в длъжност, докато американските изборни власти не удостоверят окончателно всички резултати от изборите, което ще стане по-късно през декември. През последните месеци Тръмп на няколко пъти претърпя неуспех при прокарването на важни законопроекти, като най-широка известност придоби опитът да бъде отменена  здравната реформа на предшественика му Барак Обама . Той обаче заяви, че според него в началото на новата година партията ще е в състояние да си осигури нужните гласове за преодоляване на ситуацията. Загубата на едно място в Сената обаче е допълнителна пречка за това, тъй като при предишните неуспешни опити за прокарване на политически мерки роля изиграха представители на самата Републиканска партия, гласували против тях. Демократите представяха победата на Джоунс като отхвърляне на Тръмп и програмата му, а не като гласуване просто срещу Мур, срещу когото бяха отправени обвинения за сексуален тормоз над момичета в юношеска възраст преди десетилетия.  \"Хората в Алабама се изказаха от името на милиони американци от цялата страна. Те дадоха гласа си, за да изпратят ясното и звучно послание, че отхвърляме посоката, в която Доналд Тръмп и Републиканската партия водят нашата страна\", каза Линда Санчес, член на Конгреса и представител на демократите от Калифорния. \"И ако републиканците пренебрегнат това послание, това ще бъде на техен риск.\" Изборите в Алабама също така вещаят предизвикателства пред Тръмп и републиканците с оглед на предстоящите през ноември догодина избори за нова долна камара на Конгреса на САЩ, Камарата на представителите, както и за подновяване на една трета от състава на Сената. Макар републиканците да са смятани за фаворити за спечелване на мнозинство в Сената, победата на Джоунс може да доближи и демократите до такова, заявиха политически анализатори. \"Този неуспех може да има сериозни последици за Републиканската партия\", казаха Кайл Кондик и Джефри Скели от Вирджинския университет. Екзит половете сочат, че демократите са се представили силно сред категории избиратели като жените, младежите и малцинствата от други раси - от тези групи имаше особено активни противници на Тръмп. Американският президент отдаде загубата на издигане на неподходящ кандидат, когото той не бе подкрепил на първичните избори въпреки препоръките на дългогодишния си съветник  Стивън Банън. Тръмп обеща по-добро представяне на междинните избори през ноември догодина. \"През 2018 г. трябва да вкараме повече сенатори, повече конгресмени, които да са републиканци, и ако това стане, ще можете да видите още доста от това, което виждате в момента\", каза той, имайки предвид напредъка в осъществяването на програмата си в частта за данъците. Според Кондик и Скели обаче загубата не може да бъде отдадена единствено на скандала около Мур за сексуален тормоз, при положение че републиканците имат огромна подкрепа в щата. А след като Тръмп на два пъти подкрепи губещ кандидат в Алабама, влиянието му ще пострада, което означава, че ще става все по-малко вероятно съпартийците му републиканци да си сътрудничат с него. \"За президента Тръмп резултатите от изборите във вторник означават, че той на два пъти удари на камък в Алабама - първо на първичните избори, подкрепяйки временно назначения за сенатор Лутър Стрейндж, а после на същинските избори, подкрепяйки Мур - в един щат, където може би е трябвало да има точно толкова влияние, колкото и във всеки останал щат в страната\", казаха те. \"Това поставя под въпрос умението му да извежда кандидати на Републиканската партия до победа дори и на места, където е сравнително популярен. Това също трябва да тревожи републиканците, които сега гледат към междинните избори.\" ", "date": "2017.12.14", "title": "Защо изборите в Алабама са лош знак за Тръмп и републиканците"}
{"url": "http://www.dnevnik.bg/sviat/2017/12/14/3096991_fotogaleriia_kitaiskata_industriia_i_obeshtanieto_za/", "text": "Усилията на властите в Пекин за прочистване на околната среда, опустошена през десетилетия необуздан индустриален растеж, води към тежък недостиг на природен газ, който засяга бизнеса и жителите на индустриалната сърцевина на Китай. Фабриките затварят или оперират с намален капацитет, а бизнесът се настройва за все по-свиващи се печалби.", "date": "2017.12.14", "title": "Фотогалерия: Китайската индустрия и обещанието за по-чист въздух"}
{"url": "http://www.dnevnik.bg/sport/2017/12/14/3097438_ronaldinyo_shte_se_kandidatira_za_senator_v_braziliia/", "text": "Бившият бразилски национал Роналдиньо възнамерява да влезе в политиката. Носителят на \"Златната топка\" за 2005 г. ще се кандидатира за сенатор на изборите догодина, съобщава \"Глобо\". Според информацията Роналдиньо ще обяви официално кандидатурата си в началото на 2018 г. 37-годишният бразилец прекрати състезателната си кариера преди няколко месеца. За последно той игра през 2015 г. за \"Флуминензе\", където записа девет мача във всички турнири. Пътят на Роналдиньо в професионалния футбол започва през 1998 г. в бразилския \"Гремио\". В следващите три години юношата на клуба изиграва 145 мача, в които отбелязва 72 гола. Силните му изяви на терена са забелязани от ПСЖ през 2001 г., когато френският клуб го купува за малко над пет милиона евро. Две години по-късно Роналдиньо е продаден на \"Барселона\" за 32 милиона евро. Бразилецът става част от звездния отбор на каталунците под ръководството на Франк Рийкард. За пет сезона с екипа на \"Барселона\" Роналдиньо печели веднъж Шампионската лига (2006 г.) и по два пъти Примера дивисион и Суперкупата на Испания през 2005 и 2006 г. До края на кариерата си играе още за \"Милан\", \"Фламенго\", \"Атлетико Минейро\" \"Керетаро\" и \"Флуминензе\". Най-големият успех на Роналдиньо с националния отбор на Бразилия е спечелването на световното първенство през 2002 г. в Япония и Южна Корея. Той не е единственият бивш футболист в страната, който решава да влезе в политиката. Преди три години  Ромарио стана депутат в сената на Бразилия , а  през 2016 г. се кандидатира за кмет на Рио де Жанейро . ", "date": "2017.12.14", "title": "Роналдиньо ще се кандидатира за сенатор в Бразилия"}
{"url": "http://www.dnevnik.bg/bulgaria/2017/12/14/3097519_nito_edin_pacient_niama_da_ostane_bez_lechenie_zaradi/", "text": "Няма да допуснем и един български гражданин да остане без необходимото лечение. Ако някоя от 32-те молекули, които попадат под  приетия мораториум в бюджета на здравната каса за 2018 г. , се прилага в една трета от страните - членки на ЕС, аз лично се ангажирам да внеса изменение в закона, с което да бъде приета и у нас, каза министърът на здравеопазването Кирил Ананиев пред депутатите в здравната комисия в парламента днес. Това са девет страни - ако едно иновативно лекарство се прилага в девет европейски страни, ние ще бъдем десетата, повтори отново и пред журналистите в кулоарите след това. По-рано днес  в пленарната зала беше отхвърлено ветото на президента  върху новото правило в бюджета на здравната каса за 2018 г., което забранява изплащането на нови терапии в рамките на следващата година. Пред журналистите Ананиев уточни, че става дума за 32 молекули, като за 27 от тях има \"алтернативно лечение, което е на високо съвременно европейско равнище\". \"За останалите ще търсим възможност за осигуряване на средства по най-различни пътища, включително и състрадателно лечение и осигуряване на необходимите медикаменти и лекарства от производителите и търговците\", добави министърът. Вчера кабинетът одобри  предложението на здравния министър за изменения в закона за лекарстват а, където се въвежда и състрадателният модел, който предвижда някои скъпи лекарствени продукти да се покриват от самите производители вместо с публични или частни средства. обяви още здравният министър по време на днешния блиц контрол пред парламентарната комисия по здравеопазването. Тя трябва да е готова, преди да стане време за подписване на новия рамков договор между лекарите и здравната каса, за да се превърне в основа на преговорите, уточни той. За целта ще бъдат използвани вече разработените анализи, които бяха отменени от Административния съд заради технически проблеми (за това, че на са били обнародвани в Държавен вестник), като, разбира се, ще бъдат актуализирани, заяви Кирил Ананиев.", "date": "2017.12.14", "title": "Нито един пациент няма да остане без лечение заради мораториума, увери Кирил Ананиев"}
{"url": "http://www.dnevnik.bg/biznes/2017/12/14/3097518_sobstvenikut_na_aktavis_obiavi_sukrashtavane_na_nad_25/", "text": "Израелската компания \"Тева фармасютикълс\" (Teva Pharmaceutical Industries), която от 2016 г. контролира в България бизнеса на \"Актавис\", разположен основно в Дупница,  обяви мащабен план  за реформиране на дейността си, включващ съкращаването на над една четвърт от служителите по цял свят, или 14 000 души. Освен това ще бъдат продадени множество от производствените и изследователските ѝ предприятия, ще спре и изплащането на дивиденти. Повечето съкращения в двегодишната програма ще бъдат през 2018 г. Инвеститорите одобриха плана на Каре Шулц, който от 1 ноември пое \"Тева\" (акциите ѝ в четвъртък поскъпнаха в Тел Авив с 14.6%, след като през годината поевтиняха с 53%), но анализатори казват, че амбицията на новия директор изглежда доста по-голяма от очакваното. Причината е нуждата да се намали с около 3 млрд. долара разходната база от близо 16 млрд. долара през 2017 г. Компанията е затисната от дълг от близо 35 млрд. долара, след като плати за \"Актавис\" 40.5 млрд. долара. Разходите за реализиране на плана, включително за прекратяване на договори на служители, ще са поне 700 милиона долара през второто и третото тримесечие на 2018 г. Допълнителни разходи може да възникнат от закриване или намаляване дейността на предприятия, изследователски обекти и офиси. В официалното съобщение няма подробности в кои страни ще са съкращенията, но израелски медии твърдят, че 1700 души ще останат без работа в страната. В знак на солидарност с тях в неделя за половин ден ще има стачка на най-големия профсъюз \"Хистадрут\". Премиерът Бенямин Нетаняху е призовал генералния директор на \"Тева\" да ограничи максимално съкращенията в Израел. Министърът на икономиката Ели Коен каза, че компанията е успяла благодарение на дарения и данъчни преференции от държавата и банките с цел да се подпомага развитието на науката в Израел и че работниците не трябва да плащат цената за провалените ѝ инвестиции зад граница. \"Ще се борим за всеки служител\", цитират думите му израелски медии. Според Дейвид Марис, анализатор на Wells Fargo, планът на Шулц изглежда фокусиран повече върху оцеляването, отколкото върху оптимизирането на компанията, поради което очакват силен отрицателен ефект върху конкурентоспособността ѝ. В съобщението си до персонала генералният директор казва, че по-късно ще представи стратегия за дългосрочно развитие, \"но сега трябва да останем фокусирани върху създаването на кешови приходи, кратсокрочни печалби и обслужване на дълга\". В конферентен разговор с анализатори, цитиран от \"Ройтерс\", той казва, че ще се даде предимство на обслужването на банкови заеми, както и че не се планира увеличаването на капитала \"под каквато и да е форма, която можете да си представите\".", "date": "2017.12.14", "title": "Собственикът на \"Актавис\" обяви съкращаване на над 25% от персонала"}
{"url": "http://www.dnevnik.bg/sport/2017/12/14/3097537_davor_shuker_e_edinstveniiat_kandidat_za_prezident_na/", "text": "Президентът на хърватския футбол Давор Шукер е единственият кандидат, който ще се яви на предстоящите избори на Хърватския футболен съюз (ХФС). Това съобщи изборната комисия на централата и заяви, че конгресът на хърватския футбол ще се проведе на 22 декември. Хърватия е разделена на 20 региона, като те имат право да излъчват кандидат. Преди да се избере представител на региона, клубовете провеждат там вътрешни избори. Централата съобщи, че Загребският регионален съвет е издигнал кандидатурата на Шукер и тя е единствена, която отговаря на изискванията според Устава на федерацията, съобщава агенция ХИНА. Освен Загреб, още 16 други региона са изразили подкрепата си за настоящия президент. Срещу Шукер са Сплитско-далматинския съюз, Задарски и Дубровачко-Неретвански съюз. \"Имаше разговори и слухове, че Дарио Шимич, бивш защитник на \"Интер\" и \"Милан\", също ще се кандидатира. Но негови документи не са подавани, така че не е имало какво да разглеждаме, обявиха от Комисията по избора. Също на конгреса на хърватския футбол ще се избират и членове на изпълнителния комитет, който е от 16 души. Няма право един регионален съюз да излъчва повече от един кандидат. Шукер заема поста от 2012 г., а през годините чето е обвиняван, че се поддава на натиск от бившия президент на \"Динамо\" (Загреб) Здравко Мамич. Бившият нападател е и рекордьор по голове за националния тим (45), с който спечели трето място на световното първенство във Франция през 1998 г.", "date": "2017.12.14", "title": "Давор Шукер е единственият кандидат за президент на Хърватския футболен съюз"}
{"url": "http://www.dnevnik.bg/sviat/2017/12/14/3097568_rumuniia_podgotvia_porednite_skandalni_promeni_v/", "text": "Поредни опити на управляващите за промени в румънското правораздаване предизвикаха критики от прокурори и опозицията, че с подготвяни поправки в Наказателния кодекс ще се отслаби борбата с корупцията и други престъпления. В понеделник парламентарна комисия трябва да започне обсъждането на плана, внесен от управляващите социалдемократи. Част от тях предвиждат  , че скоро срещу тях ще започне проверка. Освен това може да бъдат   за използване от обвинението. Такива са подслушването, записи на улични камери и дигитални доказателства. Възможно е да отпадне 30-дневният арест, използван от полиция и прокурори в случаи с корупция. Предложена поправка предвижда   до момента, в който делото им влезе в съда и му се даде ход. Друга инициатива на управляващите е   - нещо, което би било особено спорно в случаи на трафик на хора и мъчително в тези за сексуално насилие, например. Прокурори, цитирани от \"Ройтерс\", казват, че ако предложенията бъдат одобрени, това сериозно ще накърни борбата за законност и ред в страната. \"Прокарването им ще ограничи способността на обвинението да върши дейността си и да изпълнява конституционната си роля да представлява интересите на обществото и да защитава върховенството на закона и правата на гражданите\", се казва в позицията на Главната прокуратура. \"Тези промени ще окажат катастрофален ефект върху криминалните разследвания, защото премахват незаменими правни инструменти, необходими за разследване\", заяви и специалната прокуратура за борба с корупцията. Социалдемократите твърдят, че така приравнявали местното законодателство с това в ЕС, но Европейската комисия критикува предложенията. Критики дойдоха и от Държавния департамент на САЩ, от хиляди магистрати и от центристкия президент Клаус Йоханис. Управляващите отхвърлят тези оценки, както и многохилядните протести срещу опитите им да променят правораздаването в страната. Те вече прокараха план за поставяне на правораздавателната система под политически контрол през долната камара на парламента, където имат солидно мнозинство. Гласуването в Сената е насрочено за седмицата преди Коледа.", "date": "2017.12.14", "title": "Румъния подготвя поредните скандални промени в правораздаването"}
{"url": "http://www.dnevnik.bg/sport/2017/12/14/3097573_ivailo_petev_si_postavi_za_cel_da_vurne_omoniia_v/", "text": "Кипърският тим \"Омония\" (Никозия) официално представи  Ивайло Петев , който е новият треньор на тима. Българският специалист подписа своя договор до края на сезона, с опция за удължаване с още една година. По информация на \"Дневник\" контрактът ще бъде удължен автоматично при изпълнение на някои условия, свързани с представянето на състава. Българският специалист, който е на 42 години, се завръща в Кипър, където работеше през сезон 2013-14, когато водеше АЕЛ (Лимасол). С АЕЛ той беше в битката за титла, но остана втори след АПОЕЛ (Никозия) заради загуба в директния двубой. В Европа АЕЛ направи няколко забележителни мача при Петев, като се представи достойно срещу \"Тотнъм\" в Лига Европа, а в квалификациите на Шампионската лига победи \"Зенит\" (Санкт Петербург). \"Целта ми е да стабилизирам отбора, знам че няма да е никак лесно и ще трябва време, но ще се опитам максимално бързо. Първото и най-важно е играчите да следват моите инструкции\", каза Петев. Той обясни, че е приел офертата на \"Омония\", защото това е най-популярният отбор в Кипър. Клубът не е ставал шампион от сезон 2009-10. През 2015 г. \"Омония\" искаше Петев за треньор, а феновете дори събраха 200 хиляди евро, за да успеят да помогнат на любимия си отбор. \"Знам, че феновете ще са постоянно зад нас и ще ни подкрепят, а това е важно. Искам да върна \"Омония\" в европейските турнири\", каза още българският треньор. Интересното е, че от спечелените 20 шампионски титли на страната, 15 са дошли при български треньори. Петев е 16-ият български специалист, който ще води \"Омония\" и първи от Аспарух Никодимов насам, който работеше през 2000 г. Най-успешните българи, водили тима от Никозия са Васил Спасов и Йончо Арсов с по три титли. Два пъти шампиони са Петър Аргиров, Добромир Ташков и Атанас Драмов. \"Омония\" има и 14 купи на страната, а осем от тях са дошли при български треньори - Ташков (две), Арсов и Спасов по три. В щаба на Ивайло Петев ще влязат Алекси Желязков (помощник треньор), Любомир Шейтанов (треньор на вратарите) и лекарят Валентин Великов. Това беше екипът, с който специалистът работеше в националния отбор на България и  \"Динамо\" (Загреб) . Очаква се до часове с \"Омония\" да подпише и  българският вратар Николай Михайлов.", "date": "2017.12.14", "title": "Ивайло Петев си постави за цел да върне \"Омония\" в европейските турнири"}
{"url": "http://www.dnevnik.bg/sviat/2017/12/14/3097569_shotlandiia_obiavi_po-visoki_danuci_za_bogatite_i/", "text": "Шотландското правителство обяви, че ще вдигне данъците на хората, които печелят много, и ще увеличи заплатите в публичния сектор. Тези действия са част от опита на властта в Единбург да подчертае контраста между своите политики и тези на правителството на Великобритания. Бюджетът предвижда 70% от данъкоплатците в Шотландия да не плащат повече отпреди, а 55% да плащат по-малко, отколкото биха плащали на друго място в Обединеното кралство, пише агенция \"Ройтерс\". Хората, които печелят над 150 000 лири годишно, ще плащат 46%, вместо 45%, а тези, които печелят над 44 274 лири - 41% вместо 40%, както беше досега, обяснява Би Би Си. Предвижда се повишаване с 3% на заплатите на работници като медицински сестри, пожарникари и учители, които печелят по-малко от 30 000 лири годишно и 2% на тези, които печелят повече. Финансовият министър Дерек Макей заяви, че новите планове \"несъмнено ще демонстрират какви са приоритетите на правителството - да спре съкращенията на Великобритания, да защити публичните услуги и да отключи икономическия потенциал на Шотландия\". Управляващите в Единбург, които отново говорят за независимост, след като британците гласуваха за Брекзит миналата година, се надяват да докажат, че могат да управляват икономиката на страната и получат подкрепа за отделяне. Прогнозите обаче показват, че тя ще расте по-бавно, отколкото в останалата част от Обединеното кралство. Икономическият ръст в Шотландия ще надмине 1% едва през 2022 г. През 2014 г. шотландците отказаха да се отделят от Великобритания на референдум, но около 45% от тях са позитивно настроени към независимсотта сега. Премиерът Никола Стърджън призова към ново допитване веднага след референдума за Брекзит и продължава да настоява за това година и половина по-късно. Тя обаче не бърза да започне организацията му, след като на изборите през юни партията ѝ загуби част от привържениците си.", "date": "2017.12.14", "title": "Шотландия обяви по-високи данъци за богатите и по-високи заплати в публичния сектор"}
{"url": "http://www.dnevnik.bg/sport/2017/12/14/3097557_cska_e_na_polufinal_za_kupata_sled_dramatichen_uspeh/", "text": "ЦСКА е третият полуфиналист в турнира за Купата на България, след като отстрани финалиста от миналия сезон \"Лудогорец\". Червените се наложиха над шампиона с 2:1 след продължения в най-интересния двубой от четвъртфиналната фаза от надпреварата. Срещата на стадион \"Българска армия\" предложи много нерви и напрегнати моменти, а гол на Кирил Десподов в 96-ата минута прати ЦСКА сред четирите най-добри тима. В редовното време червените поведоха чрез Николай Бодуров, а \"Лудогорец\" изравни след точно изпълнена дузпа на Моци. Съдията Георги Кабаков показа 13 жълти и един червен картон. Шампионите от Разград завършиха с десет човека заради червен картон на Натанаел, а в след почивката такъв беше спестен и на Барт от ЦСКА. Началото на срещата оправда очакванията за горещ сблъсък и напрегната обстановка, като футболистите подходиха много агресивно още след първия съдийски сигнал. Нямаше груби влизания, но играчите и на двата тима действаха на ръба на фаула. ЦСКА беше по-напористия отбор и успя да открие резултата още с първия си точен удар. В деветата минута Николай Бодуров се пребори с двама футболисти в зелено, напредна и стреля от близо 35 метра. Топката изненада Хорхе Броун и влетя в мрежата му – 1:0. Попадението определено подейства шокиращо на шампионите, които в следващите пет минути трудно си подаваха повече от три подавания едно след друго. Нито един халф в зелено не се нагърбваше да задържи топката или да организира играта на своите, а всеки гледаше да се отърве по-бързо от топката. В 21-ата минута стана горещо, след като Вандерсон изблъска едно от децата, които връщат топките и това доведе до реакция от двата щаба. Раул Лое и Енрике бяха сред играчите, които най-дейно искаха изгонване за Вандерсон, но резултатът беше жълт картон за бразилеца и Лое. \"Лудогорец\" успя да изравни играта след 25-ата минута, а 10 по-късно изравни и резултата. Капитанът на шампионите Марселиньо прояви хитрост и си спечели дузпа след необмислен шпагат на Александър Дюлгеров. Бразилецът игра, за да получи наказателен удар, а съдията Георги Кабаков му го даде. Моци застана зад топката и с плътен удар в центъра на вратата преодоля Витаутас Черниаускас. Малко след гола на \"Лудогорец\" ЦСКА имаше два много добри шанса да отбележи. Първо Дюлгеров удари гредата, но му беше вдигната засада, а това доведе и до бурна реакция от Каранга. Бразилецът показа среден пръст към страничния съдия, но дори не получи картон. След това Кирил Десподов сам си създаде ситуация, влизайки в наказателното поле, но от малък ъгъл реши да стреля, вместо да подава на Енрике и сгреши. На почивката и двамата треньори направиха смени, като Димитър Димитров извади Яцек Горалски и пусна Светослав Дяков, а Стамен Белчев смени Енрике с Кевин Меркадо. Промяната в ЦСКА не донесе нужния ефект, като червените определено имаха затруднения. За сметка на това \"Лудогорец\" овладя центъра и с Дяков в средата изглеждаше по-солидно. В 52-ата минута съдията Кабаков сгреши сериозно, като не посмя да изгони Александър Барт. Французинът задържа Върджил Мисиджан на границата на наказателното поле и въпреки, че беше последен в отбраната на червените, получи само жълт картон. Няколко минути по-късно и гредата помогна на ЦСКА, след като Черниаускас излезе неразчетено и беше прехвърлен от Джоди Лукоки, но топката се отби в напречния стълб. Предимството на \"Лудогорец\" в началото на втората част беше осезаемо, но шампионите не успяха да се възползват, а много добър шанс пропусна и Марселиньо, останал очи в очи с Черниаускас. Гол на Лукоки пък беше отменен заради засада, която беше много тънка, но реферът Мартин Венев я маркира. До края на редовното време нямаше почти нищо интересно, като и двата отбора заложиха на битката и нервите. Така всичко трябваше да се реши след две продължения по 15 минути. В началото на допълнителните 30 минути ЦСКА подходи по-агресивно в средата на терена и идеята на червените беше ясна – спечелване на топката в центъра и бързо организирана на контраатака. Точно това се получи в 96-ата минута, когато Кирил Десподов отново изведе ЦСКА напред. Каранга овладя топката, пусна я в коридор към крилото, а той надбяга Натанаел и я пусна технично покрай плонжа на Броун – 2:1. Крилото затвърди отличната си форма и се разписа в пети пореден мач във всички турнири. Десподов вкара по веднъж срещу \"Локомотив\" (Пловдив), \"Септември\", \"Витоша\" и \"Берое\" преди да вкара на \"Лудогорец\", а в последните два шампионатни двубоя даде общо и четири асистенции. Във второто продължение Натанаел беше изгонен за удар без топка срещу Десподов и това окончателно прекъши разградчани. Те не успяха да организират нито една добра атака, а в края положенията бяха пред вратата на Хорхе Броун. Аржентинският страж трябваше да се намесва след удари на Каранга на два пъти. За ЦСКА това е втора поредна победа над \"Лудогорец\" след успеха със  същия резултат в Разград  през ноември. На полуфиналите в турнира вече се класираха  \"Ботев\"  и  \"Славия\" , а в петък предстои последния четвъртфинал между \"Дунав\" и \"Левски\".", "date": "2017.12.14", "title": "ЦСКА е на полуфинал за купата след драматичен успех над \"Лудогорец\" на \"Армията\""}
{"url": "http://www.dnevnik.bg/evropa/novini_ot_es/2017/12/14/3097070_triabva_li_voinici_da_paziat_evropeiskite_ulici_ot/", "text": "Зелени военни камиони се движат по улиците на Брюксел. Войници патрулират по Шан-з-Елизе в Париж. Италиански военни пазят Колизеума. А според критици всичко това отслабва способностите на армиите да действат по време на война, пише \"Вашингтон пост\". Взети заедно, вътрешните разгръщания на войски като мярка срещу тероризма са сред най-мащабните в Западна Европа след Втората световна война. В същото време европейските армии са изправени пред необичайно много предизвикателства наведнъж – Русия, Близкия изток, мигрантската криза. Уплашени от тероризма, европейските лидери изкараха армиите по улиците след започването на атаките през 2015 г. И макар тази мярка да подобрява сигурността, все пак отслабва силите на армията да се справи с външните предизвикателства. Според някои служители липсата на време за упражняване на действия в обстановка на война води до залиняване на основни умения. Президентът на САЩ Доналд Тръмп настоява съюзниците в НАТО да се ангажират в по-голяма степен със собствената си защита и с международните мисии, но вътрешното разполагане на сили прави това по-трудно. За и против В Белгия военните ръководители споделят, че подчинените им усещат напрежението. \"Това е като да накараш националния отбор, който не е играл цяла година, да отиде на световното\", казва командващият сухопътните сили на Белгия. До октомври 1250 белгийски войници са били разположени в страната, за да пазят големите булеварди, гарите и други оживени обществени места, които могат да станат обект на нападение. Някои скорошни атаки на Ислямска държава включваха експлозиви и изискваха големи мрежи, които можеха да бъдат разбити само с агресивна контратерористична работа. Други обаче бяха извършени просто с наемането на камион и премазването на тълпи. Според защитниците на идеята подобни атаки могат да се предотвратят от бързо мислещи войници. Те посочват за пример опита за атака на брюкселската Централна гара през юни, когато войници, патрулиращи по пероните, застреляха заподозрян атентатор, след като хвърлил малък експлозив, който не нарани никого. \"Не бяхме готови за заплахите, пред които сме изправени\", коментира белгийският министър на отбраната Стевен Вандепут след терористичните атаки в Париж през 2015 г. Разубеждаващ ефект Франция също разположи свои войници по улиците след терористичните атаки. Италианските войски бяха разположени от 2008 г. Германският парламент също наскоро обсъди мярка, която да позволи армията да бъде използвана вътрешно. В Белгия войниците нямат правомощия да арестуват хора или да разследват престъпления. Но според привърженици на политиката техните оръжия оказват разубеждаващо влияние, докато се движат на претъпканите пазари или наблюдават гарите в пикови часове. Според критиците обаче истинската причина войниците да са по улиците е, за да се създаде у белгийските граждани усещането, че техните лидери се борят с тероризма.", "date": "2017.12.14", "title": "Трябва ли войници да пазят европейските улици от тероризъм"}
{"url": "http://www.dnevnik.bg/sport/2017/12/14/3096879_milan_se_razigra_sreshtu_verona_i_si_uredi_sreshta_s/", "text": "Милан\" най-после зарадва своите фенове с добра игра и постигна категорична победа с 3:0 срещу \"Верона\" в осминафиналите за Купата на Италия. В следващия кръг \"росонерите\" ще се изправят срещу градския съперник \"Интер\". В сряда \"нерадзурите\", които водят в класирането на Серия А, оцеляха срещу третодивизионния \"Порденоне\" след победа с дузпи. Тази вечер другият гранд от Милано нямаше никакви проблеми срещу \"Верона\". Тимът на Дженаро Гатузо пречупи гостите от Киево за 55 минути, в рамките на които отбеляза и трите си гола. Сусо даде тон за успеха в 22-aта минута. Испанецът се разписа с глава след центриране от десния фланг на Давиде Калабрия. Пет минути по-късно домакините бяха близо до второ попадение, но вратарят Марко Силвестри спаси последователно удари на Патрик Кутроне и Андре Силва. Вторият гол все пак не закъсня. В 30-ата минута играчите на \"Верона\" не успя да изчистят добре топката след корнер. Последва центриране на Сусо от десния фланг към далечната греда. От малък ъгъл Силва подаде успоредно на голлинията, а Алесио Романьоли стигна пръв до топката и отблизо я изправи в мрежата. Десет минути след почивката 19-годишният Кутроне сложи точка на спора. Юношата на \"Милан\" се разписа с глава от трудна позиция след центриране на Сусо при късо изпълнение на корнер. \"Фиорентина\" също си осигури място в четвъртфиналите. \"Виолетовите\" спечелиха драматична победа с 3:2 срещу \"Сампдория\". Двата отбора си размениха по едно попадение преди почивката, а през втората час паднаха три гола от дузпи. \"Фиорентина\" два пъти излизаше напред в резултата. Кума Бабакар даде начало на головото шоу още преди да са изминали две минути игра. Едгар Барето обаче изравни шест минути преди края на първото полувреме. Жордан Верету беше точен от бялата точка в 59-ата минута, за да направи 2:1 за \"Фиорентина\". Гастон Рамирес изравни в 77-ата минута от дузпа. Мачът беше решен в добавеното време след още един наказателен. Верату отново не сгреши и прати своя отбор в следващата фаза. \"Фиорентина\" очаква победителя от мача между \"Лазио\" и втородивизионни \"Цитадела\", които играят в четвъртък от 22.00 ч. Другите четири мача от осминафиналите са следващата седмица - \"Наполи\" срещу \"Удинезе\", \"Рома\" срещу \"Торино\", \"Ювентус\" срещу \"Дженоа\" и \"Аталанта\" срещу \"Сасуоло\".", "date": "2017.12.14", "title": "\"Mилан\" се разигра срещу \"Верона\" и си уреди среща с \"Интер\" за Купата на Италия"}
{"url": "http://www.dnevnik.bg/detski_dnevnik/2017/12/14/3096555_uchene_chrez_rabota_i_drugi_resheniia_za/", "text": "Два дни в седмицата Стефан, Галин и Любомир ходят на училище, три - на работа. Тримата са ученици в 11 и 12 клас в професионална гимназия \"Иван Хаджиенов\" в Казанлък, която е първото училище с т. нар. дуално обучение - учене чрез работа, по Българо-швейцарския проект \"Домино\". Техният учебен процес включва работа срещу заплащане от 300-400 лева месечно в завода на \"М+С Хидравлик\" АД в Казанлък - производител на хидравлични мотори и кормилни управления. \"Първо се учихме да разпознаваме чертежи, после да мерим. Работим с различни цифровопрограмни машини - стругови, шплицоващи, пробивни\", разказват учениците. Стефан, Галин и Любомир са трима от 802 ученици по специалности като техник, готвач, ресторантьор и др., които са част от дуалното обучение по проекта \"Домино\" в 32 професионални гимназии у нас. С 3.5 млн. франка основно швейцарско финансиране от 2015 г. насам моделът на обучение чрез работа се въвежда по осем професии в 170 фирми-партньори в 19 града в страната. И преди това учениците карат стажовете си във фирми, но не получават заплащане или диплома за дуално обучение. Подобна система има и при социализма. \"Проектът дава модел на професионалните гимназии и бизнеса, които от тази година се договарят за дуално обучение и без посредничеството ни. От 2015 г. \"Домино\" финансира разработването на учебните програми, стипендии от 50 лева за учениците от 9 и 10 клас, които не работят, както и модернизиране на учебната база. Фирмите-партньори сами плащат възнаграждения за изработено време на учениците\", обяснява ръководителят на проекта в образователното министерство Петя Евтимова. В министерството се надяват след обещанието за продължаване на швейцарската помощ за България след 2019 г. и проектът да продължи.  Дуалното обучение помага срещу агресията  \"Освен заплащане за работата си чрез дуалното обучение учениците получават среда и социален опит. Те се учат на дисциплина, на отговорност, което намалява и агресията в училище\", казва директорът на Професионална гимназия по транспорт и електротехника \"Хенри Форд\" в София инж. Таньо Стойчев. В гимназията чрез работа се обучават 34 ученици. \"Дуалното обучение направи професионалното образование привлекателно. Интересът към училището се засили, а 224 от учениците вече се обучават по този модел. За мен това е начинът да върнем децата по родните им места и да развием икономиката. Другото е \"Терминал\" 2\", смята директорът на професионалната гимназия \"Иван Хаджиенов\" в Казанлък Мариана Демирева. Като полза от дуалното обучение тя отчита и възможността за актуализация и осъвременяване на учебните програми, в писането на които участва и бизнесът. В редица гимназии смятат, че дуалното обучение спира отпадането на деца от ромски произход от образователната система. Според инж. Стоян Колев - директор на Професионалната гимназия по механотехника и транспорт \"Никола Вапцаров\" в Стара Загора, е нужна национална стратегия цялото професионално образование да е в дуална форма, т.е. всички професии да се учат чрез работа. Родители, нагласи и закони пречат  \"Докато в Швейцария повечето хора завършват професионално образование, в България 75% от учениците отиват да учат висше образование и то - \"някакво висше\". След 5 години се налага да обучаваме за работа с машини висшисти като малки деца\", казва Владимир Спасов, прокурист на \"М+С Хидравлик\" АД в Казанлък. Макар и някои представители на бизнеса да искат държавата да регулира по-строго приема във висшите учебни заведения като при социализма, в просветното министерство смятат, че в следващите години приемът в професионалното и висшето образование ще се саморегулира спрямо търсенето на пазара на труда. Основният проблем пред професионалното образование не е висшето - в казанлъшките заводи в \"Арсенал\" АД и \"М+С Хидравлик\" АД има примери как завършили ученици са избрали висше образование в задочна форма на обучение, за да останат да работят на пълен договор след \"ученето чрез работа\". Проблем се оказват родителите - според директори и бизнеса те имат притеснения как децата им ще работят в учебно време и как няма да завършват висше образование. \"То е като агитация на избори - ходим на родителски срещи по малките училища, за да убедим родители, че в професионалното образование и в дуалното обучение има бъдеще. После убеждаваме и децата\", признава директорът на Професионалната гимназия по вътрешна архитектура и дървообработване \"Христо Ботев\" в Пловдив инж. Константин Костадинов. В Стара Загора пък правят различни акции като изложения, дни на отворените врати и т.н. Повечето бизнес партньори на \"Домино\" са готови сами да плащат стипендии на учениците в 9 и 10 клас, които ще учат чрез работа в 11 и 12 клас. В замяна на това искат законови промени за въвеждане на тристранен договор - още в 9 клас ученици и родители да се договарят с бизнеса, че след завършване на дуалното обучение, абитуриентите ще остават на работа в конкретните фирми поне 2-3 години. Има и фирми, които казват, че не искат такива договорки, тъй като са малки и не могат постоянно да наемат нови служители. Професионално образование в бъдеще време  Освен дуално обучение директори и работодатели предлагат редица мерки за подобряване на професионалното образование и неговия имидж. \"Демографската криза не се отразява на езиковите гимназии, а - на професионалните. Жизнено важно е да направим професионалното образование привлекателно, за да го запазим\", казва Вени Петрова, зам.-председател на Сдружението на хотелиерите и ресторантьорите в Стара Загора. Според областния управител Гергана Микова без добро обучение на достатъчно ученици по професии липсата на кадри рано или късно ще застигне региона. \"Учебните програми трябва да се актуализират с помощта на бизнеса, тъй като са остарели. Когато учениците дойдат при нас, се налага да ги обучаваме на някои неща\", казва Владимир Чучумишев от \"Арсенал\" АД. Според председателя на Търговско-промишлената палата в Стара Загора инж. Олег Стоилов програмите трябва да са по-гъвкави и ако е необходимо, да могат да се допълват и на местно ниво. \"За всяко нещо има финансова награда. Освен това в часовете по практика изработваме поръчки от фирми, за което учениците получават пари. Имаме няколко ученици от околията, на които им плащаме пътните само и само да идват на училище\", казва директорът на Професионалната гимназия по вътрешна архитектура и дървообработване \"Христо Ботев\" в Пловдив инж. Константин Костадинов в отговор на въпрос как мотивира учениците. С цел засилване на интереса в гимназията са изработени три иконостаса за различни храмове. ", "date": "2017.12.14", "title": "Учене чрез работа и други решения за професионалното образование"}
{"url": "http://www.dnevnik.bg/sport/2017/12/14/3096668_final_predi_finala_cska_priema_ludogorec_za_kupata_na/", "text": "Финал преди финала - така беше определен мачът между ЦСКА и \"Лудогорец\" от четвъртфиналите за Купата на България. Двата най-силно представящи се отбора през сезона се срещат днес в 17.30 ч. на \"Българска армия\". Предишният мач помежду им в София беше равностоен, но беше предрешен от грешка на вратаря Георги Китанов. Тогава  Върджил Мисиджан се възползва и донесе победата с 1:0 във втория кръг на Първа лига . Впоследствие ЦСКА набра скорост и двата отбора започнаха преследването си на върха в елита. Воденият от Стамен Белчев отбор получи важна доза увереност във втория двубой за първенство, когато  с човек по-малко спечели с 2:1 в Разград . Мечта за дубъл Съперничеството между двата отбора е подсилено от стремежа им към дубъл. \"Лудогорец\" е смятан за безспорен фаворит и хегемон, като спечели шест поредни титли в първенството, но спечели купата два пъти - през 2012 и 2014 г. ЦСКА търси своя път към успеха, като преди дни открито заяви, че се бори за спечелване на двете отличия в България. От клуба  посочиха, че няма да продават никой от основните си футболисти, защото вярват, че имат сили за дубъл . \"Вярваме, че ако този тим бъде запазен и надграден, можем да постигнем целите си, а именно спечелването на 32-ата титла и Купата на България\", написаха червените в сайта си. Преди ден спортният директор Пламен Марков каза същото. \"Подчертавам, че много силно желаем да спечелим купата. Рано или късно трябваше да срещнем \"Лудогорец\". Съдбата е предопределила сега да играем с тях. Ще направим всичко възможно да се поздравим с успех\", заяви той. Бразилският голмайстор на отбора Фернандо Каранга посочи, че след  убедителната победа с 6:0 срещу \"Берое\"  ЦСКА е натрупал увереност. Кой кого \"В нито един от мачовете, в които аз водя ЦСКА, \"Лудогорец\" не ни е надиграл\", каза Белчев. Той е предупредил футболистите си да се пазят от провокации, каквито очаква от играчите на съперника. \"Трябва да сме здраво стъпили на земята. Очаквам да покажем добро лице и да зарадваме феновете. Разговаряхме с футболистите. Предупредихме ги, че мачът ще бъде труден. Зависи от нас, разбира се, как ще подходим. Малките детайли ще решат изхода от мача\", заяви той. \"Стадионът ще бъде пълен само с наши привърженици, които изцяло ще ни подкрепят. Страшно е за противника и много добре за нас, когато феновете ни са зад нас. Надявам се да бъдем на нивото на публиката и след мача да празнуваме заедно\", добави Белчев. Димитър Димитров очаква \"Лудогорец\" да покаже различно лице спрямо предния мач с ЦСКА в Разград. Той припомни, че тогава отборът му е бил в трудна серия след мачове с \"Левски\" и \"Брага\". \"Надявам се да сме в добро състояние, за да можем да се противопоставим на добър отбор, какъвто е ЦСКА\", заяви треньорът на шампионите. Повече от мач \"Лудогорец\" традиционно вече гледа основно към Европа. Шампионите постигнаха голямата си цел, като си осигуриха мачове в Лига Европа и през пролетта. През февруари  разградчани ще играят с \"Милан\" в 1/16-гиналите . Ако миналата година ЦСКА търсеше облика си и се луташе по пътя, то сега воденият от Стамен Белчев отбор изглежда по-уверен в силите си. Мачът за купата ще е важен както от спортна, така и от психологическа гледна точка. Въпреки това едва ли може да има големи сътресения при отпадналия, тъй като след последния съдийски сигнал започва паузата в първенството, която ще продължи до средата на февруари.", "date": "2017.12.14", "title": "Финал преди финала: ЦСКА приема \"Лудогорец\" за Купата на България"}
{"url": "http://www.dnevnik.bg/politika/2017/12/14/3096741_parlamentut_veroiatno_shte_othvurli_vetoto_na/", "text": "Парламентът ще обсъжда в пленарна зала ветото, което наложи президентът Румен Радев на бюджета на Националната здравноосигурителна каса за 2018 г., като се очаква то да бъде отхвърлено. Във вторник бюджетната комисия в парламента прие отново пълния текст на Закона за бюджета на Националната здравноосигурителна каса, като ветото беше отхвърлено с 12 гласа \"за\", 6 \"против\" и 1 въздържал се. Ветото беше върху параграф 6, според който през следващата година здравната каса няма да покрива разходите за нови скъпи терапии. В мотивите към ветото се посочва, че президентът счита, че \"се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ. Лимитираният финансов ресурс за здраве налага оптимизиране на разпределението, разходването и контрола на наличните средства. Това обаче не може да е за сметка на конституционните права на гражданите и социалната справедливост\". Мораториумът над нови терапии е най-съществената промяна в работата на касата за догодина. Той засяга около 20 нови молекули за пациенти с онкологични, автоимунни и различни редки заболявания.  Пациентски, съсловни и фармацевтични организации протестираха  срещу новото правило, което ще спести на здравната каса около 25 млн. лв. през 2018 г., но министърът на здравеопазването  Кирил Ананиев ,  ръководството на касата  и депутатите от управляващото мнозинство убедено го защитиха, уверявайки, че пациентите няма да бъдат ощетени.", "date": "2017.12.14", "title": "Парламентът вероятно ще отхвърли ветото на президента на бюджета на Здравната каса"}
{"url": "http://www.dnevnik.bg/bulgaria/2017/12/14/3096873_antikorupcionniiat_zakon_shte_bude_glasuvan/", "text": "Антикорупционният закон, изготвен от управляващите, влиза за второ, окончателно гласуване в дневния ред на Народното събрание днес. Така ще бъде спазено намерението проектът, с който ще бъде създадено звено за борба с корупцията, да бъде приет до края на годината. За тази цел на управляващите  припомни вчера и министърът на правосъдието Цецка Цачева. Проектът беше гласуван на второ четене в правна комисия миналата седмица. Със закона, на новия орган, който трябва да обедини Комисията за отнемане на имуществото, комисията за конфликт на интереси, БОРКОР и дирекция в ДАНС, се дават правомощия да иска подслушване. Според вносителите гаранция било, че това ще минава през съд. Но  според адвокат Александър Кашъмов  от Програма \"Достъп до информация\": \"Този закон противоречи на българската конституция и Европейската конвенция за защита правата на човека. Проблемът е в липсата на пропорционалност в намесата и резултатите от тази намеса\", заяви пред депутатите миналата седмица адвокат Кашъмов.", "date": "2017.12.14", "title": "Антикорупционният закон ще бъде гласуван окончателно"}
{"url": "http://www.dnevnik.bg/evropa/novini_ot_es/2017/12/14/3096451_bejancite_evrozonata_i_brekzit_sa_kljuchovite_temi_na/", "text": "Преговорите за Брекзит, европейската система за предоставяне на убежище и реформите в еврозоната ще са ключовите теми на Европейския съвет, който се провежда днес и утре. Очаква се също на специална церемония по подписването лидерите на Европейския съюз да отбележат началото на  ключовия пакт за засилване на военното сътрудничество . Бежанци На вечеря в четвъртък европейските ръководители, заедно с Великобритания, ще обсъдят реформирането на системата за предоставяне на убежище и по-конкретно задължителните квоти за бежанците. Лидерите на ЕС ще обсъдят как да ограничат още повече имиграцията, но са разделени по въпроса какво да правят с бежанците, които все пак ще стигнат до Европа, пише \"Ройтерс\". Председателят на Европейския съвет Доналнд Туск предложи да се създаде нов финансов инструмент в многогодишния бюджет на блока от 2021 г., за да \"спре нелегалната миграция\". Въпросът какво да се прави с бежанците, които са успели да стигнат до ЕС, разделя държавите членки, също както преди две години в разгара на мигрантската криза. Италия, Гърция, както и богати дестинации за бежанците като Германия, искат всички държави членки да са задължени да приемат определен брой търсещи убежище. Няколко източни страни обаче отказват задължителните квоти, защото според тях мюсюлманските бежанци ще подкопаят националния им суверенитет и сигурността. Вместо това те искат да помагат с пари, екипировка и персонал за контролиране на европейските граници. Европейската комисия  миналата седмица заяви, че  ще предяви иск  в Съда на ЕС срещу Чехия, Унгария и Полша, защото не са изпълнили задълженията си във връзка с разселването на мигранти. Според документ, видян от \"Гардиън\",  в четвъртък Туск ще каже на европейските ръководители , че задължителните квоти са предизвикали разделение и са били неефективни – знак, че е готов да изостави политиката, която разпалва остри спорове на континента. Решение за Брекзит Лидерите на ЕС трябва да решат в петък дали да дадат зелена светлина за старта на преговорите с Великобритания за преходния период след Брекзит и бъдещите търговски отношения, пише агенция \"Франс прес\". Те обаче бяха обезпокоени от коментара на министъра за Брекзит Дейвид  Дейвис, който предупреди, че Великобритания няма да плати \"сметката за развода\" , изчислена на 40-45 милиарда евро, с ЕС без търговско споразумение. Миналата седмица председателят на Европейската комисия Жан-Клод Юнкер заяви, че преговорите за Брекзит ще преминат към  втората фаза на обсъждане на търговията , след като е оценил, че е постигнат \"достатъчен напредък\" по сделката за развода. Еврокомисията искаше да регистрира достатъчно голям напредък по три ключови въпроса ( правата на гражданите ,  финансовите задължения  на Великобритания и  границата с Ирландия ), преди да изпълни желанието на Лондон да започнат разговори за бъдещите търговски отношения. Реформи в еврозоната Лидерите на ЕС, този път без Великобритания, в петък ще обсъдят и как да реформират еврозоната – основен приоритет за френския президент Еманюел Макрон и за председателя на Еврокомисията Жан-Клод Юнкер. Миналата седмица Европейската комисия  представи пътна карта  за задълбочаване на икономическия и паричен съюз. Тя включваше предложения за създаване на Европейски паричен фонд на основата на Европейския механизъм за стабилност,  пост европейски министър на икономиката и финансите  и нов стабилизационен инструмент. Макар всички 27 правителства да са съгласни, че една стабилна и устойчива на шокове еврозона е в интерес на всички, има различни мнения по въпроса какво точно трябва да се направи и с каква скорост.", "date": "2017.12.14", "title": "Бежанците, еврозоната и Брекзит са ключовите теми на Европейския съвет днес и утре"}
{"url": "http://www.dnevnik.bg/bulgaria/2017/12/14/3096899_neobichaen_cuftej_na_planktona_namalil_ribnite_zapasi/", "text": "Необичаен цъфтеж на планктона, който  тази пролет направи морето тюркоазено синьо , намалил рибните ресурси в Черно море. Явлението ограничава прозрачността и кислорода, като лишава и от слънчева светлина, твърдят специалисти. \"Феноменът, който \"оцвети\" морето в наситено изумрудено синьо, не бе наблюдаван досега. Все още не се знае дали става въпрос за химична, биохимична или биологична реакция. Учените на този етап не споделят каква е истината или просто не я знаят\", заяви за БТА Йордан Господинов, изпълнителен директор и представляващ Асоциация на риба и рибни продукти. Едно от неговите предположения за необичайно слабия улов също е липсата на нормален цъфтеш на планктона, който оставил рибата без храна и по-голяма част от екземплярите останали малки. \"Хранителната верига започва с планктона. Него го яде прословутата цаца, с която се хранят по-големите риби - сафридът, леферът и паламудът. Всъщност така се затваря веригата\", разясни Господинов. Подобно застрашително намаляване на размера се наблюдавало тази година и при хамсията, черонокопа, сафрида. В същото време според част от рибарите в Бургаско обяснението за тревожния улов на цацата е в увеличената популация на делфините. Те пресмятат, че един делфин изяжда по около 20 кг риба всеки ден. От Асоциацията отхвърлиха тази информация, а според тях по-скоро нова за нашите води медуза също била една от причините за малкото риба. Ставало въпрос за така наречената гребеновидна медуза, която се размножавала много бързо и изяждала планктона, с който се хранела цацата. Високите температури на водата също се отразили неблагоприятно. Водата била топла до края ноември и това прогонило проходните риби, които идвали от Босфора - лефер, чернокоп, паламуд, зарган.", "date": "2017.12.14", "title": "Необичаен цъфтеж на планктона намалил рибните запаси в Черно море"}
{"url": "http://www.dnevnik.bg/sviat/2017/12/14/3096669_grafika_na_denia_upadukut_na_amerikanskite_demokrati/", "text": "Демократът Дъг Джоунс спечели историческа победа на частични избори за сенатор от щата Алабама, който по традиция е крепост на републиканците. Избирателите там нанесоха тежък удар на президента Доналд Тръмп и неговия кандидат Рой Мур, чиято кампания бе помрачена от обвинения в сексуални посегателства над непълнолетни момичета. Победата на Джоунс се изтълкува като добър знак за Демократическата партия година преди частичните избори за Конгрес. Въпреки това данните показват, че демократите са в много лоша позиция. Броят на конгресменските постове (на щатско и федерално ниво), и на губернаторските кресла, заемани от демократи, е толкова нисък, колкото не е бил от близо век. За повече подробности вижте графиката на агенция \"Ройтерс\".", "date": "2017.12.14", "title": "Графика на деня: Упадъкът на американските демократи"}
{"url": "http://www.dnevnik.bg/analizi/2017/12/14/3094175_advokat_eli_hristova_ne_se_nameri_nito_edin_dokument/", "text": "Адвокат Ели Христова е участвала в  работната група към Министерството на правосъдието  за търсене на решение за царските имоти, затова разширихме разговора.", "date": "2017.12.14", "title": "Адвокат Ели Христова: Не се намери нито един документ, че държавата е построила царските имоти"}
{"url": "http://www.dnevnik.bg/kultura/2017/12/14/3096743_izlojba_i_diskusiia_za_samizdat_literatura_shte_ima/", "text": "Изложба и дискусия за самиздат и дисидентската литература отвъд Желязната завеса ще има днес на литературния фестивал. Събитията са сред акцентите в допълнителната програма на фестивала, който представя  60 български писатели и 12 чуждестранни автори от Вишеградските страни . Изложбата е из личната колекция на Петър Поспихал - дългогодишен посланик на република Чехия у нас и един от най-младите съратници на чешкия дисидент и впоследствие - президент Вацлав Хавел. Тя показва самиздатска литература от Чехословакия и Полша и ще бъде придружена от дискусия за творческата сила на дисидентската литература със създателите на българските списания \"Глас\" и \"Мост\" - Владимир Левчев и Едвин Сугарев и професорите Миглена Николчина, Пламен Дойнов и Михаил Неделчев като модератор. Началото е в 15 ч. на 4 етаж. На фестивала може да бъде видяна и изложба на съвременни български илюстратори. \"Поколението Милениум – илюстратори\" е подредена в Мраморното фоайе и подбрана от художничката Милена Радева, която работи на свободна практика с автори и издатели от САЩ, Канада, Австралия, Норвегия, Англия, Сингапур и има над 80 илюстрирани книги в цял свят. В петък, 15 декември, ще бъдат връчени годишните награди за книгоиздаване на Асоциация \"Българска книга\" - \"Златен лъв\". Много от събитията на фестивала тази година са насочени и към автори и издатели - например дискусията за самопубликуването на книги в събота, на която успешни самопубликуващи се български автори ще споделят своето ноу-хау. В събота фестивалът предлага и кинопрограма с късометражни филми от страните на Вишеградската четворка - от 19 до 20.30 ч. на сцената на Мраморно фоайе. В неделя от 14 ч. критици и книжни блогъри, сред които Амелия Личева, Михаела Петрова и Калояна Славова ще дискутират кои са книгите на 2017 г. Фестивалът ще завърши с концерт на уличния поет и рапър Стругаре в ДНК от 21 ч. Всеки ден на фестивала започва с детска програма, а пълната програма на основното меню - срещите между български и чуждестранни писатели - може да бъде  намерена на неговия сайт.", "date": "2017.12.14", "title": "Изложба и дискусия за самиздат литература ще има днес на Литературния фестивал"}
{"url": "http://www.dnevnik.bg/bulgaria/2017/12/14/3096901_obshto_17_deputati_imat_nesuotvetstviia_v/", "text": "Председателят на Сметната палата Цветан Цветков обяви пред Би Ти Ви, че 17 депутати имат несъответствия в имуществените декларации. В началото на седмицата институцията посочи  275 души, заемащи висши публични длъжности, с подобни проблеми . Цветков обаче отказа да назове от кои партии са народните представители. По думите му депутатите най-често забравят да отбележат доходите, които получават от друга дейност. Масово не се декларирани имоти и доходи на съпруг или съпруга. Цветков уточни, че всяка година се забелязват почти едни и същи нарушения, като положителното е, че нямало \"рецидивисти\". Сега предстояло данъчните декларации на народните представители да бъдат изпратени до НАП и ДАНС. Цветков добави, че в последните години зачестяват случаите на придобиване на имущество с кредит, който дадено лице трудно може да покрива със заплатата, която взима. Той каза още, че няма как нещо да остане скрито, тъй като става въпрос за публични регистри и затова отдаде на разсеяност проблемите с имотните декларации на хората, заемащи висши публични длъжности. Сметната палата няма да завери финансовите отчети на 4 бюджетни организации. Това са Софийският университет и общините Лозница, Омуртаг и Братя Даскалови. При тях има проблеми с неправилно отчитане на материални активи.", "date": "2017.12.14", "title": "Общо 17 депутати имат несъответствия в имуществените декларации, обяви шефът на Сметната палата"}
{"url": "http://www.dnevnik.bg/sport/2017/12/14/3096902_rekordnite_15_poredni_pobedi_vduhnoviavat_otbora_kaza/", "text": "Рекордът от 15 поредни победи ще донесе вдъхновение на \"Манчестър сити\", смята мениджърът на отбора Хосеп Гуардиола. \"Гражданите\" слязоха в историята на Висшата лига с най-дългата победна серия. Водачът в Англия  спечели с 4:0 гостуването си на \"Суонзи\" и подобри рекорда на \"Арсенал\" . С успеха \"Сити\" съхрани преднината си от 11 точки пред \"Манчестър юнайтед\". \"В историята има много невероятни неща като \"Ливърпул\" от 80-те години и \"Юнайтед\" на сър Алекс Фъргюсън или \"Челси\" на Жозе Моуриньо. Има някои великолепни отбори. Но ние сме първите, които печелят 15 поредни победи\", посочи Гуардиола. Според него постигането на подобен рекорд във Висшата лига е много трудно. \"Разбира се, в някои моменти имахме късмет, вкарахме някои късни голове - помня срещу \"Борнемут\", например. Но това показва вярата и желанието ни да печелим отново, и отново, и отново\", продължи Гуардиола. По думите му рекордът показва, че отборът му е стабилен психически. \"Обикновено се случва концентрацията ти да спадне, но 15 победни победи означават, че винаги сме били съсредоточени. Толкова съм щастлив\", каза мениджърът на \"Сити\".", "date": "2017.12.14", "title": "Рекордните 15 поредни победи вдъхновяват отбора, каза Гуардиола"}
{"url": "http://www.dnevnik.bg/sviat/2017/12/14/3096510_hamas_e_prekaleno_zavisima_za_da_zapochne_treta/", "text": "В отговор на признаването на Ерусалим (за столица Израел) палестинското движение Хамас обяви ново, вече трето поред масово антиизраелско въстание в автономния регион - т. нар. интифада. Първите две въстания наистина създадоха на Израел цял куп проблеми. Този път обаче евреите май ще могат да спят спокойно - палестинците със сигурност няма как да разпалят насилието до предишното му равнище. Защо? Палестинското движение Хамас, ръководено от Исмаил Хания, обявява трета интифада, съобщи негов говорител във вторник. Хамас очаква така да продължи \"денят на гнева\" срещу признаването на Ерусалим за столица на Израел. Изданието \"Дейли стар\" публикува данни от анкета, според които абсолютното мнозинство палестинци осъждат президента Доналд Тръмп, признал древния град за столица на еврейската държава. Деветдесет и един на сто от запитаните смятат, че решението на САЩ застрашава интересите им. Четирийсет и пет на сто отправят призив за въоръжено въстание срещу Израел. Също толкова предпочитат по-меки форми на съпротива - приканват Палестинската автономна власт да скъса всички връзки с Вашингтон и да внесе иск в Международния наказателен съд. Междувременно турският външен министър Мевлют Чавушоглу съжали, че ред арабски страни се показват страхливи. \"Някои страни май се въздържат да реагират. Виждаме, че някои страни от ислямския свят се страхуват - цитира негови думи Интерфакс. - Ако не защитим Ерусалим днес, кога ще го сторим? Ако не защитим Ерусалим, едно от най-свещените места на исляма, какво ще защитаваме тогава?\" Чавушоглу увери, че ръководството на Турция ще направи твърдо изявление на лидерската среща на Организацията за ислямско сътрудничество, насрочена за сряда в Истанбул.  Министърът вероятно бе подразнен от резултата, с който приключи спешното заседание на Арабската лига, обсъдило евентуални санкции срещу САЩ. Както писа \"Взгляд\" в неделя, идеята бе подкрепена от ред страни, но в крайна сметка не намери място в резолюцията. Без саудитска подкрепа Да припомним, че предишната интифада протече мащабно и организирано, ръководена фактически от главата на палестинската автономия Ясер Арафат. Този път обаче приемникът му Махмуд Абас е настроен миролюбиво и явно не иска никакви бунтове. А силовите ресурси на движението Хамас, управляващо ивицата Газа, не са достатъчни за истинска война. Движението мечтаеше за пълноценно въстание и преди, тъй че решението на Тръмп не промени нещата за неговите лидери. То просто бе още един повод да подновят старите си претенции, като организират многохилядни демонстрации.  А саудитската монархия, която до известна степен покровителства Хамас, не се стреми днес към война с Израел. Напротив, Тел Авив и Рияд се движат дори към негласен ситуативен съюз срещу общия им враг - Иран. Затова заплахата, отправена от ивицата Газа, не уплаши особено никого в самия Израел. \"Хамас всъщност не е самостоятелна организация, действията му прекомерно зависят от външни фактори. Основният външен фактор е Египет, а той няма никакъв интерес от трета интифада - заяви пред \"Взгляд\" израелският политолог Яков Кедми, бивш шеф на специалната служба \"Натив\". - Втори фактор е Палестинската автономна власт, макар правителството й да включва и представители на Хамас.\" Кедми е сигурен, че местното население в момента не се кани да воюва с Израел, а това е най-важното. \"Обикновените араби са готови да излязат на демонстрации, да покажат колко са възмутени. Но мнозинството от арабското население няма нагласа към по-активни силови действия. Общо взето, Хамас няма сили за интифада\", заключава израелският експерт. Кедми очаква в близките дни да се повторят протестните демонстрации и дребните сблъсъци на арабски младежи със силите на реда. \"Но интифада значи силови действия на ръба на терора, понякога и отвъд границите на терора. Никой няма интерес от подобно нещо, защото такива действия са деструктивни. Самите палестинци схващат, че политическите акции и демонстрациите влияят на общественото мнение в САЩ и ЕС по-добре от евентуални бойни действия. А една истинска интифада ще бъде категорично зле посрещната и в Европа, и в САЩ, особено като знаем как се развиха нещата с терора в Европа през последната година\", резюмира Кедми. Техеран вече не е господар на Хамас Експертите в Москва също виждат в изявлението на Хамас по-скоро \"демонстрация\", а не реални намерения. Ръководителят на Съвета за външна и отбранителна политика Фьодор Лукянов заяви за \"Взгляд\": \"Не вярвам тази интифада да бъде подкрепена от влиятелни сили в арабския свят. На думи всички осъждат Тръмп. Сега обаче всички имат други проблеми и никой не би тръгнал да насърчава палестинската борба - борба с незнайно какво. А Хамас едва ли ще може самостоятелно да превърне нещата в мащабна проява, както по време на първата или втората интифада.\" Лукянов изтъкна, че решението да си изместят мисията са взели американците, а интифадата е насочена срещу израелците, затова логиката на Хамас, макар да е разбираема, \"не може да промени взетото решение\". \"Ситуацията покрай местенето на посолството на САЩ в Ерусалим и признаването му за столица на Израел, от една страна, разчупва привичната рамка на т. нар. близкоизточен мирен процес. От друга страна всъщност не променя каквото и да било\", обясни политологът.  Лукянов не вижда интерес към интифадата дори от страна на Иран, застанал сега на съвсем различна позиция в сравнение с предишните интифади. \"По-рано Иран подкрепяше Хамас, но през последните години движението се дистанцира от Техеран - под въздействието на Саудитска Арабия. Това стана в началото на сирийския конфликт, когато Иран остро се конфронтира с арабските страни. Тогава Хамас се държа доста непочтено спрямо Иран, изостави го и взе страната на монархиите от Залива. Затова не съм убеден, че Иран влияе днес върху Хамас. Пък и защо му е на Техеран тая интифада? В дневния ред това изобщо няма връзка с палестинския въпрос\", обобщи експертът. /БТА", "date": "2017.12.14", "title": "\"Хамас\" е прекалено зависима, за да започне трета интифада заради Ерусалим"}
{"url": "http://www.dnevnik.bg/analizi/2017/12/14/3093756_pak_za_mashinnoto_glasuvane_-_kakva_tochno_e_polzata/", "text": "Имам чувството, че в изборите сме в една повтаряща се реалност и ще сме в нея докато се преселим в по-добрия свят. Един си живее с мечтата за изборен регистър по настоящ адрес и вече наближава пенсия. Друг си мечтае за интернет-гласуването, с което емиграцията ще го направи депутат. Трети мисли, че като даде на бабите да гласуват с машини, те ще го заобичат, прегръщат и целуват. Говоря за всички баби, а не само за неговата собствена баба. Машинното гласуване влезе в Изборния кодекс (ИК) със сегашната си уредба в малко смутно време. На улицата имаше протести, балерини танцуваха по асфалта, един приятел свиреше на пиано под коня срещу Парламента, имаше сценки от френската революция. Партиите бяха в лека паника и приемаха всякакви безопасни предложения, макар и внимателно. Така се промуши сегашният текст за машинното гласуване във всяка секция. Иначе сакън! Ако няма машина даже в една секция, съдът може да касира изборите, а недоволните млади избиратели да обесят кмета, председателя на секционната изборна комисия и, да не дава Господ, някой министър. И понеже са писани набързо, за да се тушира напрежението и да се угоди на площада, За неспециалисти са странни юридическите флик-флаци по темата \"машинно гласуване\". Значи изборите с 500 машини са законни /както бяха последните/, а избори с 5000 машини може да не са. Щото в закона пише, че трябва да има машина във всяка секция, т.е - 12 500. Излезе, че по-законно е изобщо да няма машини за гласуване. Така и стана. Никой не говори какво би станало в съда, ако в някоя секция в с. Угорелец (07290066), с Мала фуча (100400016) или в с. Лиси връх (301800010) машината е работила само преди обед или пък някой е надраскал екрана с пирон, нарисувал е с маркер или блажна боя кръгче там, където се появява любимата му партия или пък е намазал екрана на машината с нещо, че да не работи. Гореспоменатите села са само за пример. Друг е въпросът, че този вариант на машинното гласуване е Тя няма мрежово обвързване, няма автоматичен трансфер и обработка на данните. За да се вярва на това гласуване, трябва да има паралелно броене на разписките в поне 30% случайно подбрани секции. Да се сравни дали разписките потвърждават алгоритъма, който е изготвил машинния протокол. Единствената утеха остава, че недействителните гласове ще бъдат само бели (немаркирани), а няма да има гласове със сексуални обещания към близки роднини, любовни признания, картинки, или маркирани не по правилата. Сега чета из нета, че едни адвокати са се амбицирали да осъдят ЦИК за липсата на машинно гласуване.  ЦИК пък поискали едни 50 милиона , за да го направят. И пак недоволство – тези пари били толкова много, че държавата нямало да ги даде и това бил таен замисъл пак да се провали хубавата работа, която трябва да вкара в парламента повече учени и симпатични хора. Това, че няма смисъл от масово въвеждане на машинно гласуване, че това е прахосничество на обществен пари и енергия, че може би има други решения не вълнува любителите на технологичните джаджи. Не ги вълнува и фактът, че никой не е направил или поне оповестил разчети нито за година, нито за 10 години. Никой не е казал с цялата логистика на процеса (транспортиране, складиране, пренастройване за всеки избор, обучение на операторите, сервиз, сертифициране, охрана и защита от вмешателства между изборите и др. Никой не е казал колко ще струва одитът на машинното гласуване. Искаше се външен одит от чуждестранна фирма. Той ще се включи ли в цената и колко ще струва? И най-важното – къде е гаранцията, че утре новият Парламент няма да прати машините за гласуване на боклука като в Ирландия. И едни 30 – 40 милиона лева да отидат в коша за боклук. Да не мислите, че подозирам някого в лобиране в полза на някоя фирма? Сакън! Няма такова нещо. Знам, че всички застъпници за машинното гласуване са изтъкани от благородство и безкористни намерения. Вземаме за нашия скромен анализ община Бяла, област Русе. / ./ Община Бяла има 10 села – най-близкото е Стърмен на 6 км, а най-далечното е Лом Черковна на 26 км. Селските избирателни секции са 12. Тука не са включени секциите в град Бяла. Общият брой избиратели по списък е 4265 във всичките 10 села, а гласувалите са 2316 или 54.3 %, което си е в рамките на средното за страната. От всичките 12 секции една е с под 50 гласували, 6 са с под 200 гласували и 5 са с под 300 гласували. Секция с над 300 гласували няма. Излиза, че моята родна Бяла е една средно хубава община за анализ. Ако приемем много оптимистично, че в община Бяла в селските секции 50% от гласувалите ще гласуват с машина (1158 човека), то средната цена на един машинен глас (МГ) би била 19.22 лева по сегашните цени на наема на машините 1860 лева на парче (това ще наричам стара цена). Ако свалим наема на 1000 лева, цената става 10.34 лева (това ще наричам нова цена). Забележете, това е цената на един машинен глас и там в същата секция си има и гласуване с бюлетини. Положението е като да си сложите в хола два телевизора, но да гледате една и съща програма. Хайде да погледнем по-отблизо, да зумнем обекта, както би казал един приятел фотограф. В село Пет Кладенци има 29 гласували. 50% са 15 човека. По старите цени един машинен глас би струвал 124.00 лева, а по новите 66.70 лева. Оппаааа! Че това са съответно два кубика дърва за огрев или един кубик. Не са ли множко един – два кубика дърва за удоволствието на един избирател да гласува с машина. Що не го питаме иска ли да гласува на машина или иска дърва? Сега да видим какво ще стане, ако тези 15 избиратели ги качим на таксита и ги закараме да гласуват в общинския център Бяла. Разстоянието е 9 километра, и от мене един да станат 10 за по-лесно смятане. Трябват 4 таксита, които да тръгнат от Бяла, да минат по 40 километра и пак да се върнат в Бяла за вечерната ракийка. Значи 4 коли по 40 км са 160 км по 1 лев на километър да го сложим са 160 лева. Айде още 40 лева за престой от мене. За тези 200 лева любителите на машинното гласуване от с. Пет Кладенци ще гласуват с машини в града за 13.33 на глас. Колко спестяваме? От старата цена 1660 лева, а от новата 800 лева. Значи може да ги почерпим и по една бира. Ако пък пратим малкия автобус на ДАПа в Бяла да ги докара наведнъж ще платим по 1.20 на километър или 48 лева за цялата операция. Или по 3.20 лева на глас. Хайде по едно кафе от мен да станат 4 лева за един машинен глас.  Де е Киро на кирия, уважаеми талибани на машинното гласуване! Я сметнете колко кубика дърва можем да дадем на хората от Пет Кладенци със спестените пари от машинното гласуване, което вие искате навсякъде. И пак да гласуват на машина. Да се прехвърлим в с. Лом Черковна. То е най-отдалеченото от общинския център - на цели 26 км. Има автобус два пъти седмично. В това китно селце са гласували 160 избиратели от 281 по списък. Ако половината са фенове на високите технологии, то на машините ще разцъкат своя глас 80 човека. Ако сложим там машина по старите цени, то един глас става 23.25 лева, а по новите 12.50 ст. Внимавайте – сега автобусът, който ходи дотам два пъти седмично струва 3.60 лева. Ако вземем под наем от ДАПа в Бяла един автобус и той направи два курса ще мине общо 156 км. Хайде още 14 от мене за станат 160 за по-лесни сметки. С тези два курса на един 40 – 50 местен автобус технологичните избиратели от с. Лом Черковна ще гласуват в общинската столица на машина. Каква е цената? Ами по 1.60 лв. на 1 километър за големите автобуси на ДАПа. Излиза, че за общо 80 машинни гласа цената ще стане 256 лева или по 3.2 лева на глас. Хайде и тука по едно кафе да ги почерпим за сметка на ЦИК и да закръглим цената на 4 лева на един машинен глас. И тука спестяваме от старата цена 1540 лева, а от новата 680 лева. Значи може да дадем на хората там между 11 и 25 кубика дърва.  Хайде сега някой от радетелите на машинното гласуване да се разходи до тези две китни селца в община Бяла, Русенско и да пита хората как искат да им бъде организирано гласуването и какво да прави държавата с парите, които то би струвало.  Не се плашете от числата, драги читатели. Има още. Сега ще сметнем за цялата община Бяла. Разстоянието от град Бяла до всяко едно от десетте села в едната посока е общо 134 км. Да ги пишем 140 км. За да се докарат хората до града и да се върнат с автобуси, които тръгват от града празни и се връщат празни, трябва да умножим това разстояние по 4. Значи общо 560 км. Ако плащаме на някого по 1.60 лв. за 1 километър, то цената на това местене на хора би била 896 лева. Хайде 1000 лева да е. По-горе приехме свръх-оптимистично, че половината от гласувалите на последните избори искат машинно гласуване. Значи трябва да возим насам – натам 1158 човека. Трябват ни 29 автобуса по 40 човека. За да гласуват машинно тези 1158 избиратели ни трябват две секции, оборудвани с машини – по 579 избиратели на секция. По старата цена това са 3720 лева, по новата 2000 лева. Добавяме към тях ония 1000 лева за транспорт и стават съответно 4720 и 3000 лева. Крайната средна цена на един машинен глас става 3.21 лева по старите цени или 2.59 лева по новата цена ако оборудваме две машинни секции в СОУ \"Панайот Волов\". Таман ще разгледат и историческия музей, който е наблизо.  Излиза, че ако возим селските избирателите на община Бяла към машините пестим съответно по 16.01 лева и по 7.75 лева на всеки машинен глас. Или общо 17600 по стара цена или 9000 по новата цена. Ако искате вие си ги смятайте в кубици дърва, тонове кюмюр, литри ракия или нещо друго, което ви е по приятно. И пак повтарям – по селата пак ще си има избирателни секции с добрата стара хартиена бюлетина. Друг е въпросът дали и при това гласуване не може да се направи оптимизация, но то е друга тема. В рамките на цялата страна има около 2000 изборни секции с под 100 подадени гласа. Има региони (габровско, видинско и др.) с много малки села, които са на малко разстояние едно от друго. Има други, които са в трудно достъпни региони. Има места с население, което е доминирано от възрастни хора. Има и такива с доста неграмотно население. Там горните калкулации ще са още по-стряскащи като цена на един глас. Да не говорим за възможността за обслужване на процеса от квалифициран персонал. И в заключение: Трябва да е ясно, че за вкарване на машинно гласуване във всички секции на страната и в чужбина Второ – трябва да се направи анализ и да се търси ефективна организация на изборния процес. Могат да се направят  , с което цената на гласуването ще стане приемлива, ще се улесни логистиката и обслужването на процеса. Не е задължително това да е общинският център. Може да е най-удобната средищна локация (особено за парламентарните, президентските и евроизборите. Рязко ще нарасне броят на \"санираните\" гласове и ще падни броят на недействителните гласове. Ще нарасне степента на освободеност на избирателите и ще намалее страхът, че някой контролира вота им. Този страх е силен в малките населени места. Гласовете от тях ще се размият в големи секции и брокерите няма да са сигурни в инвестициите си. Могат да се намерят и други решения. Стига някой да седне и да мисли по тях.", "date": "2017.12.14", "title": "Пак за машинното гласуване - каква точно е ползата"}
{"url": "http://www.dnevnik.bg/evropa/novini_ot_es/2017/12/14/3096904_obshta_stachka_sreshtu_trudovite_reformi_paralizira/", "text": "Гърция днес отново е напълно блокирана заради обща стачка, свикана от синдикатите в страната срещу мерките за икономии и трудовите реформи, съобщават гръцките медии, цитирани от БТА. Парализиран е железопътният и морският транспорт в страната. Градският транспорт се движи на няколко часа. Полети са анулирани, а болниците обслужват само спешни случаи. За днес са планирани и протестни демонстрации в цялата страна срещу безработицата и високите данъци. Стачката се подкрепя и от държавните служители. Железничарите протестират срещу приватизацията на сектора. Стачката е срещу мерките, целящи да направят гръцкия пазар на труда по-конкурентоспособен. Те са част от пакета с рестрикции, договорен в рамките на третата спасителна помощ, която страната получава след финансовата криза през 2010 г. Мерките включват законови ограничения във връзка с правото на синдикатите да организират стачки и разширяване на възможностите на работодателите да уволняват работници. \"Вън кредиторите, стига вече данъци, бедност и безработица\", призовават синдикатите.", "date": "2017.12.14", "title": "Обща стачка срещу трудовите реформи парализира Гърция днес"}
{"url": "http://www.dnevnik.bg/skorost/2017/12/14/3096916_novite_modeli_na_honda_shte_budat_testvani_oshte_na/", "text": "Европейският развойно-дизайнерски център на \"Хонда\" в Офенбах, Германия инвестира в нов симулатор за шофиране. Името на революционната машина е DiM250 (Driver-in-Motion 250). За разлика от повечето симулатори за шофиране, които заимстват технологиите от тези за самолети и обикновено работят с шест задвижващи устройства, устройството на \"Хонда\" се движи в девет посоки. Първоначално симулаторът ще се използва за предварителните изследвания и изчисления на динамиката на автомобилите и приложенията, свързани със стила на шофиране, както и за тестване на системите, чрез които става комуникацията между водач и автомобил. Едно от предимствата на DiM250 е, че ще послужи като обща платформа за изследователска и развойна дейност, където всички екипи ще имат възможност да работят заедно. DiM250 е създаден от софтуерната компания VI-grade, която прави подобни продукти от 2005 година насам за автомобилни и самолетни компании, както и за космически изследвания. Производител е японската компания Saginomiya. Симулаторът е компактен и тих, а неговият софтуер позволява дизайнерите и инженерите да оценяват напредъка в разработването на даден модел преди появата на физически прототип, отбелязват от \"Хонда\". Монтажът на машината ще стане факт по пролетта.", "date": "2017.12.14", "title": "Новите модели на \"Хонда\" ще бъдат тествани още на фаза идея (видео)"}
{"url": "http://www.dnevnik.bg/na_put/2017/12/14/3095131_mjunhen_marienplac_-_nadenichki_i_gljuvain/", "text": "Мюнхен е неоспоримата \"столица\" на коледните пазари в Германия. Един от десетте най-големи в страната е основан тук още през 14 в., но се превръща в световноизвестна атракция едва след 1972 г., когато е преместен на централния \"Мариенплац\". От тогава досега той се открива неизменно в началото на първата от четирите седмици на предколедното очакване (т.нар. адвенти) и остава отворен точно до 14ч. на 24 декември. на пазара са разположени на площ от 20 хил. кв. м. и достигат чак до кулата на \"Старото кметство\" (Altes Rathaus). От тях можете да си купите традиционни ръчно изработени коледни украшения, печени кестени, щолен (сладкиш със сухи плодове и много подправки), греяно вино, билкови ликьори и дори традиционните за Бавария мъжки елеци и къси панталони от щавена и украсена с бродерии овча кожа. Най-голямата атракция на коледния пазар е огромната елха пред \"Ново кметство\" (Neues Rathaus). Тази година дървото пред фантастичната късно готическа фасада е подарък за Мюнхен от малкия Бургхаузен и е украсено с 3 хил. светлини, които \"плуват\" в небето над площада. отнема около два часа. От Варна – с половин час повече. Ако решите да тръгнете в дните, оставащи до Коледа, цените на двупосочен билет от София и Варна струва вече почти еднакво - около 200 лв. При ранна резервация – месец по-рано, на приблизително същата цена в двете посоки можеха да пътуват двама души. Лоу коуст компаниите летят до някогашното военно летище в Меминген. От там до централната мюнхенска гара \"Hauptbahnhof\" около час и половина пътува редовна автобусна линия. Ако купите билета си онлайн неговата цена е 15 евро в една посока. На място в автобуса ще ви излезе с 5 евро повече, но това не е единствената причина да предпочетете електронния билет. Местата в автобусите свършват бързо, тъй като предимство имат пътниците с предварителна резервация. От централната гара на Мюнхен (Hauptbahnhof) достъпът до всички части на града е лесен и бърз. Най-евтиният вариант при престой от три до седем дни е Първата, а и най-лесна възможност, да се сдобиете с нея, веднага след пристигането си в Мюнхен, е пътническият център на германските железници в сградата на самата гара. Картата дава възможност за неограничен брой пътувания в рамките на 7 дни с – автобус, тролей, трамвай, метро (U Bahn) или градските влакове (S Bahn). Вторият неизбежен разход е за настаняване в Мюнхен. Месец преди откриване на коледните пазари платформите за онлайн резервации на хотелски стаи или квартири предлагахаа варианти на цени от 40 евро за двойна стая. На тази цена можете да се настаните в малък, чист, тих и топъл хотел с две катерички, сойка и две свраки в двора, но без закуска. Но това също не е проблем. Дори и да изберете по-отдалечените квартали на града, пътуването от там до аромата на печените ябълки с канела, наденичките с доматен сос и къри или топлото вино няма да ви отнеме повече 20 минути и то при смяна на два вида транспорт. След това, в която и да е от десетките пекарни в центъра на града, за не повече от 5 -6 евро ще получите брецел с Разликата в стандартите на живот ви застига, когато решите да изпиете една бира, да хапнете прословутите \"бели\" баварски наденички със сладка горчица или порция лебервуст с немско кисело зеле (Zauerkraut). Дори само бърза супа, ръжен хляб и голяма бира няма да ви излязат под 20 – 25 евро за двама. Поне пет от тях ще са само за бирата. \"Това е сметката – две супи и две бири – 50 лв. , казва на чист български келнерът в голям ресторант на \"Вайнщрасе\" - една от централните търговски улици, които тръгват от Мариенплац. На двата му етажа в 8 вечерта няма свободни места въпреки, че денят е делничен. Чака се на опашка. \" казва нашият човек, за това в този бизнес има много пари. Вече повече от десет години съм в Германия, преди работех в друг ресторант на същия собственик, но след като откри този, прехвърли целия екип в него\". Разказва, че в България бил моряк, но решил да слезе на сушата и така започнал работа като сервитьор в \"Златни пясъци\". След това дошъл в Мюнхен. \"Всички сервитьори сме от бившия соц., обяснява той – този е поляк, оня там сърбин, аз съм българче... Ханс иска винаги да е началник, да командва. Предложиха ми и на мен, но отказах. Заплатата на шеф дьо зал е 2200 евро. И до там - не можеш да изкараш нищо повече. Аз съм на заплата и на процент. Като направя 30 хил. евро 3 хил. са ми в задния джоб. Печели се добре, но и работата е много\". Преди години Започнал с малко заведение в Обзор. \"Мъка, братко, клати глава той. Едва избих наема и другите разходи. Каква печалба, какви пет лева! Да не говорим за качеството на персонала, за отношенията с колегите... Следващото лято пробвах по Северното Черноморие – в Кранево. Е, там вече глътнах вода. В края на сезона събрах багажа и пак тук. Никога няма да стана немец, никога няма да свикна с тях, но каквото и да е, не искам да чувам за връщане в България! Тук има ред, има закон и дисциплина, има бъдеще\". Организатор на Коледния пазар в Мюнхен е баварското Министерство на заетостта и икономиката. Временните търговци на Мариенплац и в останалите части на града работят по строг регламент, който никой не нарушава. Огромният дял от оборота им идва от греяното вино – от 3 до 5 евро за чашка в дните до 24 декември. През това време ресторантьорите наоколо нямат право да го предлагат в заведенията си. Тяхна \"запазена територия\" остава бирата. Колкото и да ви се иска да добавите една чаша към наденичката от уличния павилион – няма от къде. Изключение прави щанд на романтичния Sternenplatzl (Площадче на звездите) малко встрани от глъчката пред Новото кметство на \"Марианплац\". В него се предлагат рибена супа и сандвичи със сьомга, прясно изпечена върху дъбова дъска. Като напитка към тях получавате... димяща греяна бира с канела, карамфил, индийско орехче, анасон и още десетина поправки. Нея също няма да я откриете в бирарията през улицата. Там барманът удря камбана всеки път, когато отваря ново буре от традиционната Weizenbier (нефилтрирана пшенична бира). Ако сте любител на експериментите в никакъв случай не пропускайте зимната Dunkel Natur Trueb (тъмна, естествено мътна бира с плътен вкус и аромат). балконът на Новото кметство в Мюнхен се превръща в сцена. Редуват се професионални музиканти и аматьорски трупи, симфонични оркестри и любителски квартети. Ако пристигнете на Мариенплац в последната седмица преди Коледа на 18 декември имате шанс да чуете изпълненията на хора към църквата \"Покров\" в Киев, на 20 декември барокова музика за арфа, а на самия 24 декември – традиционна немска коледна музика в изпълнение на духови инструменти. Достатъчно е само да си намерите удобно място край колоната с позлатената статуя на Дева Мария в центъра на площада. Тиха нощ, свята нощ, ли...? Сега в Мюнхен е време за забавления, музика, вкусове и аромати. Затова коледни пазари има дори на големите летища край града. За да останете част от атмосферата им дори в последните минути преди полета си можете да се запишете за една от автобусните обиколки по пистите им. Техният маршрут е очертан така, че да ви покаже най-красивата гледка към блестящите в коледната си украса терминали, феерията от пулсиращи сигнални светлини. И... излитащите самолети.", "date": "2017.12.14", "title": "Мюнхен, \"Мариенплац\" - наденички и глювайн"}
{"url": "http://www.dnevnik.bg/evropa/evropeiski_parlament/novini_za_ep/2017/12/14/3096914_grupata_na_angel_djambazki_v_evroparlamenta_ne/", "text": "Единствено групите на Европейските консерватори и реформисти (ЕКР) и \"Европа на свободата и пряката демокрация\" не подкрепиха вчера настояването на Европейския парламент България и Румъния да се присъединят към Шенген, предаде БТА. Съпредседател на \"Европа на свободата и пряката демокрация\" е Найджъл Фараж, който бе основен активист на референдума за излизане на Великобритания от Европейския съюз. Европейските консерватори и реформисти включва евроскептични партии. Нейни членове са българските евродепутати Ангел Джамбазки и Николай Бареков. Всички останали групи заявиха, че България и Румъния са изпълнили изискванията и Съветът на Европейския съюз трябва да разреши те да се присъединят към пространството без гранични проверки. По тяхно мнение Хърватия също трябва да се присъедини, щом бъде готова. Дебатът в Европарламента бе по инициатива на групата на социалистите и демократите. Председателят на парламентарната група на социалистите   отправи молба Съветът на ЕС да приеме България и Румъния, защото това е в интерес на Европа и нейната сигурност. \"Ако искаме да укрепим защитата на външните граници, трябва без колебание да разширим Шенген с България, Румъния и Хърватия (когато бъде готова). ПЕС и председателят Сергей Станишев поискаха този дебат, защото е нечестно трите държави да бъдат извън Шенген. Не може да има първа и втора класа държави в ЕС. Българското председателство на Съвета на ЕС ще има пълната ни подкрепа за разширяването на Шенген\", добави Питела. Евродепутатът   отбеляза, че вече шест години България и Румъния изпълняват изискванията, но заради двоен стандарт и дискриминация остават извън Шенген. \"Това не засяга само двете страни, а и доверието в ЕС. Несправедливостта трябва да бъде прекратена\", призова той.  (ДПС, АЛДЕ) коментира, че недопускането на двете страни в Шенген е нарушение на европейското право. Колегата й евродепутат  (ГЕРБ, ЕНП) добави, че България е показала най-добри резултати в справянето с миграционната криза и се е представила като надеждна външна граница на ЕС. \"България не застрашава сигурността на Европа. Бъдещето на ЕС зависи от солидарността, която изисква двете страни да бъдат приети незабавно\", каза той.  (ВМРО, ЕКР) заяви, че пречките пред България и Румъния са само политически и три държави в ЕС правят отстъпки пред евроскептични партии и заради вътрешните си проблеми. Сред тези държави той посочи Белгия и Холандия. Евродепутатът (ГЕРБ/ЕНП) посочи, че България не е пълноправен член на Шенген, въпреки че прилага изцяло шенгенските актове, използва активно Шенгенската информационна система, получи пасивен достъп до визовата информационна система и е в обхвата на новосъздадената система \"Вход/Изход\". \"Изпълнила всички технически критерии за влизане в Шенген - единствените критерии за присъединяване, България се е доказала като надежден партньор в охраната на външната европейска граница. Време е многократно получаваното признание на думи да бъде подкрепено с ясни и категорични политически действия от страна на европейските ни партньори. В момент на нарастващ политически популизъм традиционните партии, особено когато са управляващи, следва да проявят разум и да не се поддават на популистически похвати. Не следва да се потъпкват европейските правила и закони в името на печеленето на гласове. Не е проява на солидарност, правно не е издържано, правилата за едни да бъдат променяни за други\", коментира Радев. В последвалите изказвания на политическите групи   посочи, че Шенген няма да бъде завършен, докато всички желаещи страни не са се присъединили. Всяка страна, изпълнила изискванията, трябва да се присъедини. Истината е, че България и Румъния отговарят на показателите. Не може докладите по механизма за сътрудничество и проверка да се смесват тук. Забавяне на приемането по политически причини е неприемливо. Няма първокласни и второкласни държави в ЕС, това е въпрос на солидарност и когато спрем да я прилагаме, преставаме да бъдем европейци, добави парламентарната група. Според   корупцията в България и Румъния остава, въпреки докладите на Европейската комисия. В България и Румъния обстановката е сериозна и ако двете страни влязат в Шенген, трябва да имаме предвид докладите. Трябва на всяка цена да избегнем внасянето на престъпност в Шенген. Необходими са още усилия, преди да дадем зелена светлина за разширяването на Шенген, заяви групата ЕКР.  определи развитието на темата като дискриминация към България и Румъния, която трябва незабавно да бъде преустановена. Причината са някои държави, които пречат по политически причини - това е неприемливо и трябва да престане. Не може да критикуваме държави, че не спазват правото и сами да не го спазваме, заявиха либералите. Групата на  коментира, че и трите държави трябва да влязат в Шенген. Според тази парламентарна група отношението досега към България и Румъния е като към отпадък. Групата на   посочи, че присъединяването към Шенген не е само право, но и задължение по договор на държавите в ЕС. Не може една държава да пречи, не може да подкрепим установяването на втора класа страни. Надяваме се на положително решение съвсем скоро, казаха зелените. Според групата   Шенген помага на трансграничната престъпност, затова трябва да бъде преосмислен. Групата \"Европа на народите и свободата\" отбеляза, че мигрантите не са пристигнали в ЕС през България и Румъния. Западните страни от ЕС искат Европа на различни скорости - това е лицемерие и престорено приятелство, коментираха от тази политическа сила. Еврокомисарят по вътрешните работи   изрази надеждата скоро България, Румъния и Хърватия да бъдат приветствани в Шенген. Убедени сме, че трите държави трябва да се присъединят изцяло към пространството без проверки. Отдавна Еврокомисията заяви, че България и Румъния са изпълнили изискванията. Крайно време е Съветът на ЕС да постигне единодушие. Има нагласа този въпрос сериозно да бъде преразгледан. Това би било не само политически честно, но е необходимо от гледна точка на сигурността. Намираме се на последните метри по този път\", обобщи Аврамопулос.", "date": "2017.12.14", "title": "Групата на Ангел Джамбазки в Европарламента не подкрепя влизането на България и Румъния в Шенген"}
{"url": "http://www.dnevnik.bg/bulgaria/2017/12/14/3096917_boiko_rashkov_zapodozria_prokuraturata_che_prashta/", "text": "Председателят на Националното бюро за контрол на специалните разузнавателни средства Бойко Рашков заяви пред Нова телевизия, че има медии, които получават разпечатки с подслушвания, с които дори бюрото не може да се сдобие. Той показа в ефир материал на агенция \"ПИК\", като по думите му \"това е излязло от прокуратурата\". Той припомни и едно от подхвърлянията срещу него при изслушването му в парламента миналата седмица, когато депутат заяви, че едва ли ще бъде преизбран на поста. \"Имаме един и същи политически кадровик и той се намира в парламента\", каза той на водещия Виктор Николаев като припомни изказването на вече бившия депутат от ГЕРБ Антон Тодоров към журналиста след напускането на предаването от другата водеща Анна Цолова. Материалът, който показа Рашков е със заглавие \"БОМБА В ПИК! Корнелия Нинова в скандални разговори с олигарха Красимир Георгиев - лидерката на БСП прикривала аферата \"Фронтиер\" на Р.Овч. чрез натиск на разследващи (ШОКИРАЩИ ФАКСИМИЛЕТА)\". В него има публикувани разпечатки от няколко разговора на бизнесмена Красимир Георгиев. От агенцията подчертават, че материалите са им изпратени от анонимен източник. \"Когато някой е подслушван, след това всичко се сваля на хартия. Дори до тези хартиени носители нямаме достъп. Но тези веществени доказателства се изпращани някъде\", заяви Рашков, показвайки разпечатания материал на \"ПИК\". Миналата година лидерът на БСП Корнелия Нинова заяви, че като зам.-министър на икономиката и енергетиката в кабинета на Сергей Станишев през 2007 г. от нея е искано, а тя е отказала, да се продаде \"Булгартабак\" за 100 милиона. Тя добави, че се е опълчила срещу Делян Пеевски, след което \"той я размазал\" чрез завеждане на дело, последвал 2 години процес и \"морално омерзение в обществото, че е корумпирана\". Рашков добави, че точно по този случай, за който е писала агенцията, е свързан с неправомерното подслушване на двама магистрати, за които той спомена миналата седмица  при изслушването му в парламента . Тогава той каза още, че на бюрото се пречи да работи нормално, тъй като със заповед на главния прокурор Сотир Цацаров не им се предоставят материалите по няколко случая, при които са използвани СРС. Председателят на бюрото за контрол на СРС каза още, че тази година ДАНС е отказала три пъти да даде информация за извършени подслушвания. Той уточни, че \"един от тези случаи е изключително сериозен и може да стане много неприятно\". \"Става въпрос за престъпление, което беше екзотично дори по тоталитарно време. Сега с новата Конституция и новото устройство на страната деянието, в което се подозира този човек, почти няма място в Наказателния кодекс. Говоря за противодържавно престъпление\", допълни Рашков. Същият човек е подал молба да разбере дали е бил подслушван и дали това е било неправомерно. Рашков уточни, че ще препрати молбата му към главния прокурор, за да му отговори той, тъй като имал необходимата информация. Той припомни случая с думите на вече бившия депутат от ГЕРБ Антон Тодоров, който след напускането на Анна Цолова като водеща на сутршния блок в Нова телевизия заяви при едно свое гостуване, че нейният колега  Виктор Николаев трябва да внимава какво говори , защото столът до него е празен. \"Г-н Николаев, знаете ли какво е общото между председателя на бюрото за контрол на специални разузнавателни средства и водещ на вашето предаване. Общото е това, че имат един и същ политически кадровик – той се намира в парламента. При вас идват и казват \" Столът до вас е празен \", а на мен ми казват \"Имате мандат още една година\", добави Рашков, а отговор от Николаев не последва.", "date": "2017.12.14", "title": "Бойко Рашков заподозря прокуратурата, че праща разпечатки от подслушвания на избрана медия"}
{"url": "http://www.dnevnik.bg/evropa/novini_ot_es/2017/12/14/3096921_polskiiat_medien_regulator_globi_chastna_televiziia/", "text": "Полският медиен регулатор - Националният съвет за радио и телевизия (KRRiT), обоснова наложената глоба от 350 000 евро на частната телевизия ТВН24, собственост на американска компания, с изказване на гост в нейно предаване, предаде \"Франс прес\", цитирана от БТА. Регулаторният орган обвинява телевизията, че е \"пропуснала да информира зрителите си, че  протестите от 16-18 декември 2016 г.  пред парламента са били забранени и че е призовала за участие в тях\", посочи неговата говорителка. Американският Държавен департамент реагира веднага, като изрази безпокойство, че решението на Съвета \"изглежда саботира медийната свобода в Полша - близък съюзник и приятелска демокрация\", посочва \"Асошиейтед прес\". В публикувана вчера аргументация на решението регулаторът цитира гостувалия в предаване на ТВН24 заместник-главен редактор на близкия до опозицията в. \"Газета виборча\" Пьотр Стасински. Стасински казал, че депутати трябва да блокират залата за дебати възможно най-дълго. Освен това заявил, че депутатите от опозицията трябва да протестират, за да защитят свободните медии и \"да се държат докрай\", предричайки, че управляващата партия \"ще прати полицията в парламента\". Според съвета за радио и телевизия цитираните изказвания показват, че ТВН24 \"е съдействала и помогнала на трета страна да продължи да нарушава закона\". Телевизията \"е имала възможност да повлияе на поканените в студиото, можела е и е трябвало да реагира, когато изразените мнения са крайни, не се основават на фактите или биха могли да представляват подстрекаване на редовия зрител към противозаконни действия\", допълва в комюникето регулаторът. На сайта си ТВН24, който е собственост на американската група \"Дискавъри комюникейшънс\" и е един от двата големи частни новинарски канала в страната, отхвърли обвиненията на KRRiT и заяви, че ще обжалва санкцията. Организацията \"Репортери без граници\" също разкритикува \"будещото тревога решение, което цели да задуши опозиционна медия\". Опозицията блокира президиума на Сейма на 16 декември миналата година в знак на протест срещу плановете на управляващите от \"Право и справедливост\"  да ограничат достъпа на журналисти  до парламента и да отстранят депутата Михал Шчерба, опитал се да изрази недоволството на опозицията от нарушаването на свободата на медиите.", "date": "2017.12.14", "title": "Полският медиен регулатор глоби частна телевизия, защото гост приканвал към протести"}
{"url": "http://www.dnevnik.bg/sport/2017/12/14/3096903_kakvo_sledva_sled_polojitelnata_proba_na_kris_frum/", "text": "Крис Фрум се бори за бъдещето си и своята кариера\". Така водещите медии във Великобритания и Европа обобщиха случая с положителната проба на шампиона по колоездене, обявена в сряда. Казусът с Фрум изкарва от гардероба старите призраци в колоезденето. И още повече, защото в центъра е лицето на спорта. Това води след себе си много въпроси - за стойността на успехите на Фрум, за чистотата на колоезденето, за заобикалянето на правилата... В сряда Международният колоездачен съюз (UCI) информира, че шампионът от \"Тур дьо Франс\" и \"Вуелта\" е  дал положителна проба за салбутамол  по време на  Обиколката на Испания . Британецът е тестван на 7 септември след 18-ия етап, а в пробата му е открито повишено наличие на салбутамол - вещество, което се приема от астматици. Фрум използва терапевтично препарата с решение от UCI и Световната антидопингова агенция (WADA), след като от детството си има проблеми с астма. При тази допинг проба обаче наличието на салбутамол е над допустимите 1000 нанограма на милилитър. От отбора му \"Скай\" са били уведомени за положителния резултат на 20 септември. Отварянето на Б-пробата е потвърдило наличието на веществото. В урината на лидера на \"Скай\" \"Разбирам защо хората се интересуват толкова много от случая, особено като знаем историята на колоезденето. Но според мен това е съвсем различен случай, това не е положителен тест. Просто от UCI ме попитаха за повече информация за употребата на салбутамол.  \", каза шампионът в интервю за Би Би Си. Той уточни, че вече е съдействал на компетентните органи и няма от какво да се притеснява, след като \"не е нарушил правилата на Световната антидопингова агенция\". За \"Скай\" обаче това е първи случай на положителен резултат за забранени вещества. \"Нулева толерантност към допинга\" С тази фраза отборът на \"Скай\" стана известен след влизането си в професионалното колоездене. Амбициозният британски проект се превърна в дрийм тим и спечели \"Тур дьо Франс\" пет пъти в последните шест години, както и \"Вуелта\" през тази година. Благодарение на огромна финансова сигурност \"Скай\" бързо се превърна в еквивалент на \"Реал\" (Мадрид) в колоезденето, като успя да привлече и нови почитатели на колоезденето. Отборът винаги е прокламирал, че е чист и дори при най-малките съмнения за използване на забранени вещества от свои служители ги е уволнявал. По този начин от \"Скай\" през годините си тръгнаха важни фигури като доктор Геерт Лендерс, спортния директор Стивън де Йонг, както и бившия личен треньор на Фрум - Боби Джулих. Първите проблеми около сър Брадли Уигинс и мистериозния пакет, който стана световно известен, също доведоха до подобна реакция. Най-успешният олимпиец на Великобритания и първи британски шампион от Тура изчисти името си, а \"Скай\" застана зад него, но побърза \"да го прати в пенсия\", отстранявайки го от отбора и давайки му да управлява собствен отбор за таланти. Случаят с Уигинс обаче беше първият, който разклати \"Скай\" и въпреки безспорните успехи на шосето остана усещането, че британският отбор не играе съвсем по правилата. Реакциите на съперниците Очаквано случаят с Фрум предизвика вълна от реакции от някои от най-известните колоездачи. Един от големите съперници на британеца и втори от Обиколката на Испания Винченцо Нибали коментира, че това е лоша новина за колоезденето и истината трябва да се изясни. \"Сигурен съм, че с времето ще получим нужните отговори\". Пред италианското издание \"Тутоспорт\" той се усъмни в нуждата от увеличаване на дозата от салбутамол, заради влажното време и дъжда, който валя в последните дни от състезание. \"Не вярвам да е имал проблеми с астмата, защото тогава валя дъжд, а обичайно при такива условия дишането не е затруднено. Аз също не се нуждаех от вентолин тогава\", каза Акулата от Месина. Малко по-късно  , след като досега Нибали никога не е разкривал също да страда от дихателни проблеми. Доста по-остра беше реакцията на четирикратния световен шампион в бягането по часовник Тони Мартин. Германецът попита защо Фрум не е бил спрян от участие на световното първенство, след като пробата му е станала достояние на 20 септември. \"Това е скандал. За мен и за публиката остава впечатлението, че е сключено споразумение зад кулисите това да се изчисти. Да не би той и отборът му да имат по-специален статус\", попита риторично германецът. Мартин, който се състезава за \"Катюша\", добави, че реномето на колоезденето е на дъното и Международният колоездачен съюз (UCI), в лицето на новия президент Давид Лапартиен, трябва да вземе спешни мерки. Невинен до доказване на противното Основният въпрос, който вълнува всички, е ще има ли наказание за Фрум след положителната проба. Каквото и да се случи с британеца, няма да бъде прецедент, защото историята помни и наказания, но и помилвания. През 1994 г. Мигел Индураин даде положителна проба за салбутамол по време на Обиколката на Пикардия. Въпреки опитите на Френския колоездачен съюз да издейства наказание за Индуараин, UCI не го наказа. Преди 10 години Леонардо Пиеполи се отърва без наказание за идентичен случай с този на Фрум. При последните два случая за наличие на салбутамол над нормите обаче наказания имаше. През 2007 г. спринтьорът Алесандро Петаки беше хванат с 1320 нг/мл и получи наказание от една година. Друг италианец - Диего Улиси, даде положителна проба през 2014 г., а при него наличието на салбутамол беше 1920 нг/мл. Тогава Улиси беше оставен извън спорта за девет месеца. Ако при Фрум се стигне до санкция, то тя ще доведе до отнемане на титлата от \"Вуелта\" и забрана да се състезава поне до юни 2018 г. Това все още са предварителни предположения, но специалистите припомниха случая с Алберто Контадор, който беше наказан за минимално наличие на кленбутерол по време на \"Тур дьо Франс\". Тогава испанецът се оправда със заразено месо, което е консумирал. Засега организаторите на \"Вуелта\" отказаха да коментират подробно, но съобщение, публикувано на официалния сайт на надпреварата, гласи, че \"  и се чака официално решение от UCI. До тогава \"Вуелта\" няма да прави коментари\". По-сериозният въпрос е защо и как положителната проба на Фрум остана скрита от публичността близо три месеца. От UCI обявиха, че са известили колоездача и отбора му на 20 септември, по време на световното първенство в Берген. Официално новината беше съобщена от Международния колоездачен съюз, след като стана ясно, че британският \"Гардиън\" и френското издание \"Льо Монд\" правят собствено разследване. Медии, които са близки до \"Скай\", и шефът на отбора сър Дейвид Брейлсфорд, информират, че от тима са наели най-добрите адвокати и цял лекарски екип, който да изготви експертиза за изслушването пред UCI. То все още не е насрочено, но е ясно, че дотогава Фрум няма да бъде наказван и ще може да се състезава.", "date": "2017.12.14", "title": "Какво следва след положителната проба на Крис Фрум"}
{"url": "http://www.dnevnik.bg/skorost/2017/12/14/3096927_prodajbite_na_novi_avtomobili_v_bulgariia_skochiha_s/", "text": "Продажбите на нови автомобили в България през ноември са скочили с над 55%, но дори това не стига страната да е лидер по този показател в ЕС, к акъвто беше през октомври.  Със скок на търсенето с повече от 57 на сто номер едно е Литва. Данните на Асоциацията на европейските производители на автомобили, разпространени днес, показват че през миналия месец в България са купени 3082 нови автомобила. За първите единадесет месеца на година са продадени 28 180 коли, което е с 23.5% по-добър показател от същия период на 2016 г. Това също е втори най-добър показател за страните от ЕС, като и според него лидер е Латвия (26.4%). Обяснението за сериозния скок на търсенето на нови автомобили в България през ноември, както и през октомври, може да се търси в софийския автосалон. Той се проведе от 13 до 23 октомври и  беше посетен от над 50 000 души , а почти всички участващи компании изразиха задоволство от сериозния интерес и сключените сделки на него. На изложението бяха подписани и доста договори със срок на доставка в следващите месеци, така че \"ефектът автосалон\" ще продължи поне до края на годината. Не е без значение и фактът, че в България се усеща известна стабилност и предвидимост. Предвид европредседателството, вариантът предсрочни избори е почти напълно изключен, а икономиката не спира да расте. Фактор са и ниските лихви по депозитите, заради които е по-добре парите \"да се въртят\", вместо да стоят на влог. В същото време условията по кредитите са изгодни, а и търговците, съвместно с финансовите институции, предлагат все по-атрактивни продукти. Поглед към продажбите на нови автомобили във всички страни от ЕС показва 5.9% ръст на търсенето за ноември и 4.1 на сто за първите единадесет месеца на годината. От големите пазари единствено във Великобритания спадът продължава за осми пореден месец, като през октомври продажбите са с над 11% по-ниски, а от началото на годината с 5 на сто. Останалите страни с намаляло търсене са Ирландия (-10.3% до ноември) и Чехия (-0.3). Данните на АСЕА сочат, че от началото на годината до края на януари в страните от ЕС са купени над 14 милиона нови автомобила. За ноември те са 1 216 702. Автопаркът се увеличи с над 173 хиляди коли на повече от 10 години  В същото време данните на КАТ за всички регистрации до края на ноември за пореден път не дават повод за оптимизъм. Българският автопарк се е увеличил с над 284 хиляди употребявани превозни средства от всички категории за единадесет месеца. От тях на възраст до 6 месеца са 43 650, а на над 10 години са 185 298. Регистрираните леки автомобили, произведени преди 2007 година, са 173 257. При това положение на всяка нова продадена кола се падат повече от шест стари. По последни данни към края на ноември в страната има над 3.6 млн. моторни превозни средства. От тях 1.34 млн. са на повече от 20 години, а 1.04 млн са произведени преди между 15 и 20 години.", "date": "2017.12.14", "title": "Продажбите на нови автомобили в България скочиха с над 55% през ноември"}
{"url": "http://www.dnevnik.bg/citat_na_deniia/2017/12/14/3096925_citat_na_denia_mislia_che_niakoga_v_nashata_strana/", "text": "Това заяви председателят на Националното бюро за контрол на специалните разузнавателни средства Бойко Рашков пред \"Нова телевизия\". Той направи този коментар, след като преди това обяви, че  подозира прокуратурата в пращането на разпечатки от подслушвания до агенция ПИК , като уточни, че дори в бюрото не успяват да се сдобият с тези документи.  Рашков добави, че точно този случай, за който е писала агенцията, е свързан с неправомерното подслушване на двама магистрати, за които той спомена миналата седмица  при изслушването му в парламента . Тогава той каза още, че на бюрото се пречи да работи нормално, тъй като със заповед на главния прокурор Сотир Цацаров не им се предоставят материалите по няколко случая, при които са използвани СРС.", "date": "2017.12.14", "title": "Цитат на деня: Мисля, че някога в нашата страна ще има такъв главен прокурор, който ще се подчинява само на закона"}
{"url": "http://www.dnevnik.bg/sport/2017/12/14/3096944_masovo_sbivane_mejdu_fenove_na_partizan_hvurli_petno/", "text": "Масово сбиване сложи петно върху голямото футболно дерби в сръбския футбол между \"Партизан\" и \"Цървена звезда\". Мачът между двата водещи отбора завърши 1:1, като \"Звезда\" остава убедително начело с девет точки преднина пред големия си съперник. В края на първото полувреме се стигна до масово сбиване в сектора с най-крайните запалянковци на \"Партизан\". Според информации в сръбските медии в основата е борба за власт в Южната трибуна между отделни фракции. Членове на новосформираната \"Забранени\", в която влизат седем по-малки групи, посегнали на знаме на \"Алкатраз\" - фракцията, която държи контрола в сектора. В резултат на сбиването 19 фенове са ранени, а част от тях останаха съблечени. Полицията се намеси и успя да изведе потърпевшите от стадиона.", "date": "2017.12.14", "title": "Масово сбиване между фенове на \"Партизан\" хвърли петно върху дербито на Белград"}
{"url": "http://www.dnevnik.bg/sviat/2017/12/14/3096934_chernogorskiiat_ezik_poluchi_mejdunaroden_kod_kato/", "text": "Властите в Черна гора обявиха, че страната е получила известие от Международната организация за стандартизация (ISO), че езикът ѝ е отделен от сръбския, пишат балканската телевизия N1 и \"Болкан инсайт\". Националната библиотека на Черна гора съобщи, че базираният във Вашингтон Технически комитет ISO 639-2 е дал отделен код на езика (CNR/ЦНР), което на практика значи, че организацията, регулираща световни стандарти за имена, термини и въпроси, свързани с индустрията и търговията, е признала съществуването на черногорския като самостоятелна езикова норма. Черна гора, която става независима след договорен със Сърбия референдум от 2006 г., записа в конституцията си година по-късно, че официалният ѝ език е именно черногорски. Живеещите в страната сърби (и голяма част от жителите, чийто ежедневен език е по-близо до говорения в Сърбия) оспорват това и определят официално избрания от Подгорица език като диалект на \"босненско-хърватско-сръбския\" с регионални вариации. \"Как се превежда от един език на същия\" Според сайта \"Дневне новине\" деканът на наскоро създадения Факултет за черногорски език 11 декември трябва да стане \"ден на езика\", тъй като е сложил край на спекулациите, че черногорският е просто диалект на сръбския. От другата страна на границата обаче сръбски експерти определиха решението като \"политическо\" и свързано със Съединените щати, припомняйки, че въпросният комитет на ISO се намира във Вашингтон. Пред ТАНЮГ сръбският академик Миро Вуксанович каза, че решението е лишено от логика и че не е известно \"как ще се правят преводи от един език на същия и как ще се твърди, че едното е написано на сръбски, а другото - на черногорски\". Учени в Белград от години говорят за \"дискриминация срещу сръбския език\" и кирилицата в черногорски училища (в страната се използват и кирилица, и латиница, макар последната да преобладава като ежедневна употреба) от 2011 г. насам. Тогава правителството и опозицията в Черна гора се договориха да въведат предмет \"Черногорски език - сръбски, босненски и хърватски език и литература\" като компромис със сръбската общност в страната. Развръзка след 9 години Подгорица води битка за признаване на черногорския език от 9 години. В него към момента има и добавени две букви, които според критици не се използват масово, а служат само за оразличаване от сръбския. Въпросът е спорен сред балканските учени. На конференция по-рано тази година част от тях обявиха, че Сърбия, Босна и Херцеговина, Хърватия и Черна гора на практика говорят един и същ език с леки вариации. Същевременно според преброяване в Черна гора от 2011 г. едва 36% от казват, че говорят черногорски, а 44 на сто - сръбски.", "date": "2017.12.14", "title": "Черногорският език получи \"международен код\" като отделен от сръбския"}
{"url": "http://www.dnevnik.bg/bulgaria/2017/12/14/3096965_istoriiata_na_momicheto_ot_stara_zagora_spasilo/", "text": "В началото на 2016 г. 15-годишната тогава ученичка от Спортното училище в Стара Загора Мария Звездева спаси от задушаване припаднал шофьор на тролейбус от градския транспорт. Мъжът припадна зад волана, като момичето реагира бързо и да му извади езика, който си беше глътнал. Случката предизвика сериозен обществен интерес, като в крайна сметка започна дарителска кампания за набиране на средства за образованието на Мария, която живее в дом \"Мария Терезия\".  Бяха събрани малко повече от 9 хил. лв. , които ще отидат за нуждите ѝ в училище и в спортната ѝ подготовка по плуване, като тя продължава да мечтае да стане треньор. Близо две години по-късно нейната история попадна в учебник по английски език за шести клас. Това разказа пред БТА директорът на Основно училище \"Кирил Христов\" в Стара Загора Господин Балакчиев. Случката е описана в един от уроците, като първи я видял учителят по английски език Гено Недялков. \"Някои от учениците бързо осъзнаха, че героинята Мария от учебника е същата Мария, която познават. Изненада, удивление и възторг бяха първите им реакции, защото някой съвсем като тях, някой, когото могат да видят следващото междучасие, напълно истински и реален, е станал герой на учебник\", разказа учителят. Текстът за Мария е от \"Your space for Bulgaria\" за 6 клас на издателство \"Клет\". Това е учебник на Кеймбридж, адаптиран за българските училища. Автори са Мартин Хобс и Джулия Стар Кедъл, а от българска страна - Десислава Зарева и Николина Цветкова. \"Нейната история вече има свой живот и ще се разучава от много ученици. Ще пътува с учебника по английски език по цял свят и ще вдъхновява, надяваме се, и други деца\", допълни Господин Балакчиев.", "date": "2017.12.14", "title": "Историята на момичето от Стара Загора, спасило шофьор на тролейбус, влезе в британски учебник"}
{"url": "http://www.dnevnik.bg/razvlechenie/2017/12/14/3096946_robi_uiliams_suobshti_che_sa_otkriti_anomalni/", "text": "Британската поп звезда Роби Уилямс обясни в интервю за лондонския в.\"Сън\", че турнето му Heavy Entertainment Show е било прекъснато през септември, защото лекари са открили \"аномални образувания\" в мозъка му. Проблемът се появил по време на концерт на 2 септември в Цюрих, а за отмяната на останалите дати от турнето бе съобщено на 5 септември с обяснение, че той има проблеми със здравето. Сега Уилямс разказва, че се е почувствал зле на сцената: \"Лявата ми ръка се парализира и устата ми не спираше да се пълни със слюнка. Болеше ме главата, имах проблеми с дишането и не можех да си поема дъх с пълни гърди.\" Лекарят, който го прегледал зад кулисите, преценил, че турнето може да продължи. Но 43-годишният изпълнител си направил подробен медицински преглед в Лондон, където установили \"някои аномалии, включително нещо, което прилича на съсирек в мозъка ми\". Беше много страшно, казва Уилямс, но решението не беше мое и незабавно ме изпратиха в интензивното отделение. Певецът прекарал седмица там и след изписването е останал два месеца в дома си в Лос Анджелис, но дори за трансатлантическия полет е трябвало отново да бъде прегледан, за да му позволят да се качи на самолета. Роби Уилямс е известен със зависимостта си към алкохол и наркотици, но от 18 години се въздържа да злоупотребява с пиенето. Сега той казва пред \"Сън\", че случилото се го накарало да преосмисли живота си: \"Мисля, че ми беше напомнено, че съм на 43, не на 23 години и трябва да се грижа по-добре за ума и тялото си.\"", "date": "2017.12.14", "title": "Роби Уилямс съобщи, че са открити \"аномални образувания\" в мозъка му"}
{"url": "http://www.dnevnik.bg/sviat/2017/12/14/3096941_izraelski_ministur_predloji_sauditska_arabiia_za/", "text": "Израелският министър на транспорта и разузнаването Израел Кац смята, че Саудитска Арабия трябва да предложи опека на палестинците в мирната инициатива, по която в момента работят САЩ. Това съобщиха вестниците \"Аарец\" и \"Джерузалем пост\", като цитираха интервю на Кац за лондонско издание на арабски, собственост на саудитски бизнесмен. \"Американците работят по инициатива, но не ни казват какво има в нея; казват, че ще я представят като възможност, но няма да я наложат. Мисля, че това е възможност\", казва Кац седмица след като американският президент Доналд Тръмп разпали напрежението между Израел и част от арабския свят, обявявайки Ерусалим за столица на Израел. \"Предлагам Саудитска Арабия като лидер на арабския свят да поеме тази инициатива и да отиде при палестинците и да им предложи защита. Те са твърде слаби, имат нужда някой да им помогне\"у отбелязва той според \"Джерузалем пост.\" Министърът също така иска от саудитския крал Салман да покани израелския премиер Бенямин Нетаняху на посещение, а в Израел да дойде саудитският престолонаследник, Мохамед бин Салман. Израел ще бъде щастлив да участва в преговори за получаване от кралството на статута на спонсор на близкоизточния мирен процес, подчертава Кац, цитиран от \"Аарец\". Миналата седмица израелският министър на разузнаването каза в интервю за ТАСС, че отношенията на страната му с арабския свят се подобряват с всеки изминал ден, а причината за това е заплахата за целия регион от Иран. Шиитски Иран е смятан за заклет враг и от Израел, и от Саудитска Арабия, която е лидер на сунитския арабски блок, предаде БТА.  Саудитска Арабия също осъди действията на Тръмп. Същевременно от месеци  израелските власти  и Рияд дават заявки, че  е възможно сближаване заради възможностите , които това би дало в противодействието срещу Техеран.", "date": "2017.12.14", "title": "Израелски министър предложи Саудитска Арабия за посредник в диалога с палестинците"}
{"url": "http://www.dnevnik.bg/sviat/2017/12/14/3097001_putin_dade_purvata_si_goliama_preskonferenciia_sled/", "text": "В Москва в сряда руският президент Владимир Путин за 13-и път участва в годишна пресконференция - един от малкото формати, когато той говори пред телевизионните камери директно с присъстващите и питащите от страната и чужбина, макар и в среда, контролирана да не го поставя в критични ситуации. Това е първата среща с журналисти, след като той съобщи, че се кандидатира за още един мандат на изборите през март 2018г. Затова и първите въпроси бяха \"Защо отивате на избори? Каква е вашата мисия? Ако победите, каква Русия бихте искали да видите в края на новия си мандат? Защо за 20 години от появата ви не се появи влиятелен кандидат на опозицията? Не ви ли е скучно?\" Виждам плакат \"Путин бай-бай\", каза президентът и поиска да зададе въпрос човекът, който го носи. Оказа се, че това е жена от Татарстан, която обясни, че надписът е на татарски \"Путин бабай\" (Дядо Путин, както му казвали децата в републиката), което бе посрещнато с бурен смях в залата. След това той обяви, че  . Младите не знаят какво ставаше през 90-те години и няма как да го сравнят с днешните проблеми, каза Путин и изтъкна как БВП се е увеличил със 65%, а промишленото производство със 70% и т.н. \"Важно е да имаш като опозиция да предложиш нещо, а не само да седиш и да се оплакваш по кафенетата и да говориш за \"антинародния режим\". Трябва да се предложи реален, некреслив дневен ред, в който хората да повярват - надявам се такава опозиция да се появи и колкото по-рано стане това, толкова по-добре.\" Отговорът му контрастира с оценката на различни международни класации, според които вече е спорно дали Русия е демокрация, има много ниски оценки за политическа свобода и се намира почти на дъното по свобода на медиите. Въпреки това Путин говори, че \"мисля политическата среда трябва да бъде конкурентна и ще се стремя да имаме балансирана политическа система\". \"Защо смятате ,че хората вярват, че дори най-обикновени проблеми ще се решат, единствено ако лично вие се намесите?, попита журналистка от Калининград. \"Митът за ръчното управление е силно преувеличен на федерално и регионално ниво\", отвърна Путин. \"Не можете да си представите какъв огромен обем работа минава през правителството - просто не остава време да се намесваш на регионално ниво. Личните молби на гражданите са само допълнение към общата работа\". Един от въпросите бе да оцени какъв е ефектът от това, че са минали 10 години от призива му държавата и правоохранителните органи  , да го рекетират и дори да отнемат компаниите чрез завладяване със сила. Той отвърна, че прокуратурата и надзорните органи проверяват преди всичко тези структури, които са свързани с човешкото здраве, най-важни за обществото организации и т.н. Намалява броят на плановите проверки, а неплановите не бива да са над 30% от плановите, въвежда се регистър на проверките - кой, кога, къде, какви са резултатите... Това би трябвало да оздрави цялата ситуация с проверките и според мен тя се подобрява. Що се отнася до правоохранителните органи, такава промяна не виждам, продължават проблемите с корупцията. Не съм доволен как е устроена работата в службите, във ФСБ. Имаше случай, в който сигнали за корупция пристигаха за хора, назначени едва преди половин година в структура на ФСБ, след като тя е била прочистена от корумпирани, добави той.  предвид това, че изглежда се разпадат международни договори за контрол над въоръженията, е друг от въпросите. \"Не сме напускали такива договори, докато САЩ напуснаха или се готвят да напуснат такива. В Румъния, например, има противоракетна система, която лесно може да бъде заместена в ракети със среден обсег, а това не съответства на Договора за противоракетна отбрана. Ще осигурим сигурността си без да се впускаме в надпревара във въоръженията. Военните ни разходи са балансирани така, че да гарантират сигурността ни без да съсипят икономиката. За следващата година за тях са предвидени около 46 млрд. долара срещу 700 млрд. долара в САЩ. Не можем да си позволим разходи като американските, но помните старата шега - ако не храниш собствена армия, ще храниш чужда.\" Има и друг виц, по-съвременен, добави Путин: На въпроса как ще коментира ситуацията с  , Путин отвърна, че каквото и да му говорят, той е убеден, че това нарочно съвпада с руски вътрешнополитически цикъл (бел.ред. имат се предвид предстоящите избори за президент). Президентът каза, че и руснаците са си виновни, но със сигурност има и политически причини за натиск над Русия и че би трябвало спортистите да могат да се защитят пред съдебна инстанция. Темата бе продължена с въпрос как е било допуснато в руската система за спорт да работи човек като Григорий Родченков (бившият директор на Московската антидопингова лаборатория е човекът, който разкри държавно спонсорирана схема за употреба, разпространение и прикриване на допинг по време на зимните олимпийски игри в Сочи през 2014 г.) \"Мъкнал е тази гадости от Америка и Канада - как са го пускали да минава през границата? Това е грешка на хората, които са го довели - аз знам кой е виновен, но няма да го обсъждаме сега.\", каза Путин. \"Не бива да се работи с хора с психически проблеми. А в доклада на МОК се казва, че той е \"порядъчен човек\", че е под защитата на ФБР, т.е. е под контрола на американските спецслужби, които може да му дават препарати, за да говори всичко това, било имало нещо писано в дневника му - всичко това са пълни глупости, никакви неопровержими факти.\" Путин бе помолен да коментира  , както и да даде оценка за изминалите близо 11 месеца от неговия мандат. \"Не съм аз човекът, който ще оценява работата на президента Доналд Тръмп, а избирателите в САЩ. Но вече има някои резултати - вижте икономиката и пазарите, очевидно инвеститорите одобряват политиката му и това са обективни фактори, въпреки това, което казва опозицията му\", отвърна Путин. от опозицията, за да придадат нелигитимен характер на работата му. Това се прави без разбиране, че се нанасят щети на вътрешнополитическата ситуация, отслабва се държавният глава, проявява се неуважение към хората, които са го избрали. А контактите - какво, да забраним всички контакти по света? Посланици и правителства се срещат с кандидати, обсъждат какво смятат да правят, ако дойдат на власт... Каква е тази шпиономания, защо това да е нередно?\", попита президентът. Той добави, че  , защото делът им сред американската аудитория е нищожен, докато влиянието на американските голобални медии по света било огромно. \"Къде е тогава свободата за разпространение на информация?\", попита той. (В действителност на двете медии бе наредено да се регистрират като структури, финансирани от друга държава и да го декларират при дейностт аси, без изисквания към редакционната им политика и съдържание, стига то да не нарушава законите на САЩ) \"Асошиейтед прес\" попита  . Путин попита \"Вашите конгресмени и политици в САЩ нормални ли са? Включвате Северна Корея и Иран в един закон за санкции и искате то нас да помагаме? Това не е нормално?\" Според него Вашингтон е провокирал Пхенян и Северна Корея не вижда друг способ за оцеляване, освен да разработва ядрено оръжие и ракети, способни да достигнат САЩ. \"Трябва да се сложи край на тази спирала. Много е опасно - дори да допуснем, че САЩ ще нанесат удари с неядрено оръжие, знаете ли къде да атакувате? Докато една единствена севернокорейска ядрена ракета е достатъчна.\" Украински журналист запита Путин   в евентуалния си нов мандат, като през цялото време бе прекъсван от подвикващи руски участници. Путин отвърна, че журналистът е направил по-скоро изявление и че трябва първо да се гледа първоизточникът на \"трагедията в Донбас\", а той е държавният преврат в Киев, а част от украинските граждани не приеха това. \"Руска армия в Донбас няма. Има сили, които да защитят населението и да предотвратят касапница - ако ги няма, ще се случи нещо по-лошо и от босненската Сребреница, в което ще участват украински националистически батальони.\" Путин обвини Украйна и за това, че не работят Минските споразумения. Според него Киев трябва най-после да започне да преговаря директно с властите в Донбас, \"защото никъде в света конфликти не са уреждани само чрез посредници\". По повод идеите как Украйна да възстанови контрола си над украинско-руската граница, Путин отвърна, че казал на германския канцлер Ангела Меркел, че е готов да се разположат международни наблюдатели там. Но се оказа, че искат да поставят Донбас под международен контрол, добави той. Президентът бе попитан за  . Според него \"всичко това е заплюване от Саакашвили на украинския и грузинския народи право в лицето\". \"Този човек беше президент на Грузия, асега търчи по площадите и се дере, че е украински патриот. Нямате ли истински украинци? Жалко е, че търпите всичко това, сърцето ми кърви като гледам.\" Водещата от либералния онлайн тв канал \"Дождь\" Ксения Собчак, която се кандидатира за президент \"срещу всички\" заяви, че в Русия опозиционните кандидати не са допускани до избори или непрекъснато им създават проблеми. Тя напомни как с две дела бе спрян известният борец срещу корупцията Алексей Навални, \"а фиктивността им бе доказана от Европейския съд за правата на човека\". \"Да си опозиционер в Русия днес означава или да те убият, или да те вкарат в затвора\", добави Собчак.", "date": "2017.12.14", "title": "Путин даде първата си голяма пресконференция след кандидатирането за нов мандат"}
{"url": "http://www.dnevnik.bg/sport/2017/12/14/3096974_vratariat_na_milan_ostanal_sukrushen_sled_priziva_na/", "text": "Вратарят на \"Милан\" Джанлуиджи Донарума останал съкрушен от отношението на привържениците, заяви треньорът Дженаро Гатузо. Думите му дойдоха след  победата с 3:0 срещу \"Верона\" за Купата на Италия . Фенове издигнаха надпис: \"Психически тормоз да ти дават 6 млн. евро на година и да подпишат с твоя брат паразит? Време е да си ходиш, търпението ни се изчерпа.\" Посланието беше насочено към възобновяващата се сага около договора на младия вратар, определян като един от най-талантливите в света. Миналото лято имаше много информации, че той ще напусне, но все пак  преподписа с \"Милан\" до 2021 г . Сега се появиха твърдения, че \"росонерите\" са получили писмо с искане договорът да бъде анулиран, тъй като Донарума бил поставен под напрежение, когато подписвал. Треньорът Дженаро Гатузо обяви, че футболистът лично не му е казвал, че иска да напусне. \"Той е 18-годишно момче. Разбира се, че е разтревожен. Само мога да му благодаря за това, което прави. За своята възраст той е най-добрият вратар в света. По лицето му можете да познаете, че не е щастлив, но е прекрасен спортист и прекрасно момче\", каза Гатузо. Новият треньор на \"росонерите\" заяви, че ще направи всичко по силите си да предпази Донарума. \"Допреди два дни не знаех за никакво писмо, тъй като трябва да мисля за постигането на резултати и да направя така, че футболистите да са в най-добрата си форма.\" Мениджър на Донарума е  един от най-влиятелните агенти в света на футбола Мино Райола . \"Милан\"  е съперникът на \"Лудогорец\" в 1/16-финалите на Лига Европа , като мачовете са през февруари. \"Росонерите\" са сред най-успешните клубове в света, но в момента минават през тежък период.", "date": "2017.12.14", "title": "Вратарят на \"Милан\" останал съкрушен след призива на запалянковците да се маха"}
{"url": "http://www.dnevnik.bg/sport/2017/12/14/3096987_kris_pol_vduhnovi_hjustun_za_11-ata_poredna_pobeda_v/", "text": "Крис Пол изигра най-силния си мач с екипа на \"Хюстън рокетс\" и изведе своя отбор до единадесета поредна победа в Националната баскетболна асоциация (НБА). \"Ракетите\" спечелиха с лекота домакинството си на \"Шарлот хорнетс\" - 108:96, а Пол отбеляза върховите си за сезона 31 точки. Пол вкара пет тройки от девет опит и общо десет от 18-те си стрелби, а освен това не сгреши нито веднъж от наказателната линия. Към точковия си актив плеймейкърът добави 11 асистенции, седем борби и две откраднати топки. Джеймс Хардън нямаше вечер и пропусна 14 от 22-те си стрелби от игра. Все пак той се отчете с 21 точки, осем асистенции и четири борби. Ерик Гордън допринесе за успеха със 17 точки от пейката, а Тревор Ариза завърши с 13 точки. Клинт Капела се отличи с 11 борби, девет точки и четири чадъра. Дуайт Хауърд беше най-резултатен за \"Шарлот\" с 26 точки, към които добави 18 борби, осем от които в нападение, и три чадъра. Майкъл Кид-Гилкрист отбеляза 18 точки, а Кемба Уокър завърши с 13. Нито един от останалите играчи на \"стършелите\" не достигна границата от десет точки. \"Хюстън\" записа 22-а победа от 26 мача и продължава да бъде отборът с най-добри показатели в НБА. \"Ракетите\" спечелиха 12-а победа в 12-ия двубой, в който Крис Пол и Джеймс Хардън играха заедно. Серията от 11 поредни победи започна с мача, в който Пол се завърна от контузия, получена в първата среща за сезона. Тимът на Майк Д'Антъни води в Западната конференция пред шампиона \"Голдън стейт уориърс\". \"Войните\" също имат 22 победи, но са допуснали две загуби повече. \"Сан Антонио спърс\" заема третата позиция с 19 спечелени и девет загубени срещи. \"Минесота тимбъръуулвс\" (16-12), \"Денвър нъгетс\" (15-13), \"Портланд трейл блейзърс\" (14-13), \"Ню Орлиънс пеликанс\" (15-14) и \"Оклахома сити тъндър\" (13-14) допълват зоната на плейофите.  На Изток \"Бостън селтикс\" продължава да води уверено, след като през изминалата нощ победи \"Денвър\" със 124:118. Кайри Ървинг вкара 33 точки, а \"келтите\" постигнаха 24-ия си успех от 30 мача. \"Кливланд кавалиърс\" е втори в конференцията с 20 победи от 28 двубоя. \"Торонто раптърс\" заема третата позиция с 18 спечелени и осем загубени срещи. Челната осмица се допълва от \"Милуоки бъкс\" (15-11), \"Индиана пейсърс\" (16-12), \"Вашингтон уизърдс\" (15-13), \"Филаделфия 76\" (14-13) и \"Детройт пистънс\" (14-13).", "date": "2017.12.14", "title": "Крис Пол вдъхнови \"Хюстън\" за 11-ата поредна победа в НБА"}
{"url": "http://www.dnevnik.bg/politika/2017/12/14/3097045_vetoto_vurhu_bjudjeta_na_zdravnata_kasa_padna_sled/", "text": "Ветото, което  наложи президентът  Румен Радев на бюджета на Националната здравноосигурителна каса за 2018 г., беше отхвърлено от парламента след разгорещен дебат. \"За\" отхвърлянето гласуваха 126 народни представители, против – 95. Председателят на парламента Цвета Караянчева не поиска да бъде показано гласуването по групи. Според Антон Кутев (БСП) ветото е отхвърлено с гласовете на \"Воля\", тъй като Веселин Марешки е зависим от ГЕРБ. Ако ветото не беше отхвърлено Здравната каса трябва да финансира 32 нови лекарствени молекули за редки заболявания, което щяло да струва на държавата между 25 и 40 млн. лв. годишно според различните изказвания. В доклада към проекта за отхвърляне на ветото се твърди, че това касае около 1000 души и имало възможност, те да бъдат лекувани безплатно от производителите на лекарствата, като експеримент. ДПС и БСП подкрепяха президентското вето.  , каза от трибуната Хасан Адемов (ДПС). Може един от вас да е следващият, който ще ползва иновативно лекарство, обърна се той към депутатите. По думите му здравеопазването не е само фискални мери, а има и хуманитарни измерения. Според Корнелия Нинова правителството се отказвало от част от българските граждани. Пари за нови лекарства има според нея. , каза Стефан Данаилов (БСП), който рядко се появява в парламента. \"До сега ви гледах по телевизията и дойдох да ви предложа нещо\", каза Данаилов. Явно тия химии, които са ми действали последните години, вече не действат и ще ми трябват нови, каза Данаилов. Той добави, че има пари за лечение, но много хора нямат. Той предложи на депутатите да се разходят из онкологиите, където има много млади хора, \"които трябва да живеят, а не могат\". Не ме интересуват тези милиони, те не са отишли на вятъра, добави Данаилов. \"Скъпи приятели, дайте да сменим политиката и да постъпим най-човешки\", призова той. Изказването му беше последвано от тишина и дълги ръкопляскания от страна на опозицията. \"Аз уважавам Стефан Данаилов, но бих казал, че в днешния дебат беше употребен. Няма човек който да няма близък или да е загубил близък заради рак. Баща ми почина от рак и не искам да се спекулира по тази тема\", отговори му лидерът на ГЕРБ в парламента Цветан Цветанов. Той добави, че бюджет за здравеопазване е 480 млн. лв. повече и ще има повече пари за диагностициране и профилактика. И в днешния дебат можеше да излезе Вежди Рашидов и Данчето Фандъкова, каза Цветанов (двамата също имат онкологични заболявания). Той обясни, че от тези 32 молекули 8 се финансирали частично в 11 държави от ЕС под условие. Цветанов каза към Драгомир Стойнев (БСП), който му викаше нещо от мястото си в залата, че по време на управлението на ГЕРБ са спасени над 400 човешки живота по пътищата. \"Всякакъв съм бил, само употребен не съм бил. Употребен звучи като изнасилен\", отговори Данаилов на Цветанов. Вежди Рашидов взе думата. \"Колеги, с болестите не е хубаво много да се заиграва\", каза Рашидов. Той призова да се спрат течовете в здравеопазване и най-накрая сме имали министър, който може да го направи.", "date": "2017.12.14", "title": "Ветото върху бюджета на Здравната каса падна след дебат с изброяване на онкоболни политици"}
{"url": "http://www.dnevnik.bg/skorost/2017/12/14/3097061_rok_avtomobilut_na_bivshiia_kmet_na_kavarna_otiva_na/", "text": "Автомобилът, ползван от бившия кмет на Каварна Цонко Цонев, по тапицерията на който автографи са оставили десетки легенди на рока, ще бъде продаден на търг, съобщиха от общината днес. Колата \"Пежо\" 607 е на девет години. Началната тръжна цена, определена от общинския съвет на Каварна, е 25 115 лева без ДДС. Бърза справка в сайт за продажба на автомобили показва, че подобен модел се продава за около 10 000 лева. Търгът ще се проведе на 21.12.2017 г. от 14,00 часа в сградата на община Каварна, стая 209, и ще бъде публичен с явно наддаване. В съобщението се уточнява, че автографите са поставени в автомобила в периода 2008 - 2015 година. Желаещите да участват в търга могат да купят и подадат документи в сградата на общината на ул. \"Добротица\" №26 в Каварна. Цената е 50 лева. Срокът за подаване на заявленията е до 17.00 часа на 20 декември. Любопитна подробност е, че през юни настоящият кмет на Каварна  Нина Ставрева (БСП) обяви , че полагането на подписи върху общинско имущество, какъвто се явява автомобилът, може да се разглежда и като увреждането му. \"Не мисля, че служебният общински автомобил е най-подходящият обект за полагането на подписите на великите рок имена, които са били гости на България\", заяви тогава тя.", "date": "2017.12.14", "title": "Рок автомобилът на бившия кмет на Каварна отива на търг"}
{"url": "http://www.dnevnik.bg/razvlechenie/2017/12/14/3097019_salma_haiek_harvi_uainstiin_me_zaplashi_s_ubiistvo/", "text": "В продължение на години той беше моето чудовище.\" Това написа актрисата Салма Хайек за Харви Уайнстийн в лична изповед за \"Ню Йорк таймс\", с която се присъедини към десетките жени, оплакали се от сексуален тормоз от страна на продуцента. Но добави и ново обвинение: в заплаха за убийство. Говорителка на продуцента, Холи Беърд, нарече твърденията й неверни. Разказвайки за общия си филм с Уайнстийн - \"Фрида\", актрисата описа как непрестанно й се е налагало да отхвърля сексуалните аванси на продуцента. \"Не\" на предложението да се изкъпем заедно. \"Не\" на предложението да ме гледа как се къпя. \"Не\" на поканата да ми направи масаж. \"Не\" на идеята негов гол приятел да ми направи масаж. \"Не\" на идеята да ми прави орален секс. \"Не\" на искането да се съблека с друга жена\", написа Хайек. Всяко \"не\" било последвано от \"макиавелианския гняв на Харви\". Според Хайек Уайнстийн заплашил да спре филма, ако тя не заснеме гола лесбийска сцена с друга жена. Когато пристигнала на снимките, \"за пръв и последен път в живота си получих нервен срив\", описва актрисата. \"Успокоителните спряха плача ми, но направиха повръщането по-тежко.\" В текста си тя описва Уайнстийн като \"страстен киноман, поемащ рискове, откривател на таланти, любящ баща и чудовище\". По думите й продуцентът веднъж и казал: \"Мога да те убия, нали знаеш.\" \"Докато в индустрията ни няма равнопоставеност за мъже и жени, тя ще продължи да бъде плодородна почва за всякакви сексуални насилници\", завършва актрисата. \"Г-н Уайнстийн смята Салма Хайек за първокласна актриса и я е снимал в няколко от филмите си - \"Имало едно време в Мексико\", \"Догма\" и \"Студио 54\", заяви говорителката на продуцента. \"Той се гордееше с номинацията й за \"Оскар\" (за \"Фрида\") и продължава да бъде неин поддръжник.\" \"Г-н Уайнстийн не си спомня да е оказвал натиск върху Салма да снима секс сцена с жена и не е присъствал по време на снимките\", каза Сали Беърд. \"Твърденията, описани от Салма, са неверни и има и други свидетели на тези събития.\" Представителката на продуцента заявява още, че навремето Дженифър Лопес е искала ролята на Фрида Кало и била по-голяма звезда, но Уайнстийн защитил кастинга на Хайек пред инвеститорите. Хайек е един от инициаторите на този проект. Обвинен в различни престъпления от сексуален характер от над 50 жени, Уайнстийн е разследван в Ню Йорк, Лос Анджелис, Бевърли Хилс и Лондон за блудство и изнасилване.", "date": "2017.12.14", "title": "Салма Хайек: Харви Уайнстийн ме заплаши с убийство"}
{"url": "http://www.dnevnik.bg/biznes/2017/12/14/3097018_godishnata_inflaciia_dostigna_do_3_prez_noemvri/", "text": "Индексът на потребителските цени за ноември спрямо октомври е 100.4%, т.е. месечната инфлация е 0.4%. Годишната инфлация спрямо ноември 2016 г. е 3.0%, съобщи Националният статистически институт. За месец най-съществено поскъпват транспортните услуги - с 1.2%, докато при съобщенията е отчетено намаление с 0.3%. Цените на храните и безалкохолни напитки са се увеличили спрямо октомври с 0.6%, на алкохола и цигарите - с 0.2%. Сметките за вода, ток, газ и разходите за горива нарастват с 0.5%, разходите за здравеопазване - с 0.1%, за култура и развлечения - с 0.4%, ресторантите и хотелите - с 0.2%. Цените на образователните услуги остават на октомврийското си равнище. Сред нехранителните стоки най-съществено през месеца поскъпват газообразните и течните горива за битови нужди - съответно с 1.8 и 2.0%, въглищата - с 0.9%, дървата за отопление - с 1.1%, топлинната енергия за отопление - с 6.1%, дизеловото гориво - с 2.1%, бензин А95Н - с 1.5%, бензин А98Н - с 1.0%, газ пропан- бутан за ЛТС - с 5.2%.", "date": "2017.12.14", "title": "Годишната инфлация достигна до 3% през ноември"}
{"url": "http://www.dnevnik.bg/kultura/2017/12/14/3086706_otkus_ot_kvartal_pette_kyosheta_na_mario_vargas_lyosa/", "text": "Излезе от печат \"Квартал Петте кьошета\", най-новият роман на Марио Варгас Льоса, който затвърждава репутацията му на писател с колосална социална ангажираност. \"Квартал Петте кьошета\" осветлява мрачната територия, на която се пресичат интересите на политиката и журналистиката. \"Идеята за този роман се зароди с образа на две приятелки, които неочаквано и за самите себе си една нощ се отдават на бурно еротично преживяване.\" С тези думи Марио Варгас Льоса описва как е започнал последната си засега творба, чието заглавие носи името на един от емблематичните квартали на стара Лима. Верен на стила си, авторът изгражда и втора сюжетна линия около събитията от последните месеци на диктатурата на Алберто Фухимори. В този втори план преобладава една болезнена за писателя тема – злокобната роля на жълтата преса, която в търсенето на скандални сензации превръща достойната журналистическа професия в неморален и долнопробен инструмент, използван безскрупулно от властимащите за сплашване и изнудване на противниците им. Нобеловият лауреат за литература Марио Варгас Льоса е сред величията на съвременната латиноамериканска проза. Литературната кариера на испанско-перуанския писател преминава през главозамайващи смени на идеологии и политически режими, на фалшиви герои и обречени битки, през различни стилове и техники на писане, които винаги, в препускащия ход на времето, се опитват да уловят трудната съдба на Латинска Америка и нейната мъчителна, но вечна жажда за свобода. Варгас Льоса съчетава криминални мистерии с исторически факти, политическа алегория с непоколебима социална критика - всичко това облъхнато от брилянтно чувство за хумор. Творби като \"Кой уби Паломино Молеро?\", \"Литума в Андите\", \"Герой по неволя\" и \"Зелената къща\" свидетелстват за ангажираността на писателя с темата за същността на перуанското общество и неговите дехуманизирани механизми за подчинение и контрол. превод Емилия Юлзари Будна ли беше, или продължаваше да сънува? Върху горната част на дясното си стъпало все така усещаше приятна топлинка, а това необичайно усещане, от което настръхваше цялото ѝ тяло, потвърждаваше, че не е сама в леглото. Спомените безредно препускаха в главата ѝ, но бавно започваха да се подреждат – като попълването на кръстословица. Двете бяха весели и малко възбудени от виното след вечерята, преминаха от темата за тероризма към филмите и после към светските клюки и тогава Чабела изведнъж погледна часовника, пребледня и скочи на крака: \"Полицейският час! Боже мой, вече няма да успея да стигна до вилата в \"Ла Ринконада\"! Как мина това време!\". Мариса настоя да остане да спи при нея. Нямало проблем, Кике заминал за Арекипа за съвещание на борда на директорите в бирената фабрика, което щеше да е рано на другата сутрин, така че оставаха пълновластни господарки на апартамента до Голф клуба. Чабела телефонира на мъжа си. Лусиано, отзивчив както винаги, я увери, че няма защо да се притеснява – той щял да се погрижи на другата сутрин момичетата да излязат навреме, за да се качат в училищния автобус. Нека Чабела остане при Мариса, беше за предпочитане, отколкото да я спре някоя патрулка за нарушаване на полицейския час. Този проклет полицейски час! Макар че несъмнено тероризмът беше още по-страшен. Чабела остана да преспи и сега Мариса усещаше крака ѝ върху горната част на стъпалото си – лек натиск, нежно и топло, почти недоловимо усещане. Как се бяха озовали тъй близо една до друга в това брачно легло, което беше толкова голямо, че като го видя, Чабела се пошегува: \"Хайде бе, Марисита, я ми кажи колко души спят в това огромно легло?\". Помнеше, че двете си бяха легнали всяка в своя край, на почти половин метър разстояние една от друга. Коя от тях се бе преместила в съня си толкова близо, та кракът на Чабела сега да лежи върху стъпалото ѝ? Не смееше да помръдне. Сдържаше дъха си, за да не събуди приятелката си – да не отдръпне крака си и да изчезне това безумно приятно усещане, което се разливаше от стъпалото нагоре по цялото ѝ тяло и я държеше напрегната и съсредоточена. Постепенно в полумрака на спалнята тя започна да различава просветляващите пролуки на щорите, сянката на тоалетката, вратите на дрешника и на банята, правоъгълниците на картините на стените – пустинният пейзаж с жената змия на Тилса, стаята с тотема на Сисло, лампиона, скулптурата на Берокал. Затвори очи и се вслуша – дишането на Чабела беше леко и равно. Спеше и може би сънуваше, значи несъмнено тя самата се бе примъкнала в съня си до тялото на приятелката си. Изненадана и засрамена, като се питаше отново дали е будна, или сънува, Мариса най-после осъзна онова, което тялото ѝ вече знаеше – беше се възбудила. Това нежно стъпало, което топлеше нейното, бе възпламенило кожата и сетивата ѝ и ако прокараше ръка между краката си, щеше да усети влагата. \"Полудя ли? – си каза. – Да се възбудиш от жена? Откога пък това, Марисита?\" Беше се възбуждала много пъти сама и естествено, бе мастурбирала понякога, търкайки се с възглавница между краката, но винаги си бе представяла, че е с мъж. С жена, доколкото си спомняше, абсолютно никога! Ала ето че сега ѝ се случваше, трепереше от глава до пети и искаше до полуда да се докосват не само стъпалата, а и телата им, за да почувства – както сега стъпалото ѝ – близостта и топлината на приятелката си навсякъде. Като се поотмести съвсем лекичко, с разтуптяно сърце и преструвайки се на заспала, тя се пообърна и усети, че без да я докосва, е само на милиметри от гърба, дупето и бедрата на Чабела. Чуваше по-ясно дишането ѝ, дори ѝ се струваше, че долавя излъчваното от това съвсем близко тяло горещо дихание, което стигаше до нея и я обгръщаше цялата. Без да си дава напълно сметка, тя съвсем бавно помръдна дясната си ръка и я положи върху бедрото на приятелката си. \"Благословен полицейски час\", си помисли. Сърцето ѝ запрепуска като полудяло – Чабела сигурно щеше да се събуди и да отмести ръката ѝ: \"Дръпни се, не ме докосвай, полудя ли? Какво ти е?\". Но Чабела не помръдваше и изглеждаше все така потънала в дълбок сън. Долови как вдишва и издишва, стори ѝ се, че този дъх полита към нея, прониква през ноздрите и устните и обгаря вътрешностите ѝ. На моменти въпреки възбудата – какъв абсурд! – си мислеше за полицейския час, за прекъсването на тока, за похищенията, особено за отвлечения Качито, за бомбените атентати на терористите. Що за страна е тази! Кожата на това бедро под дланта ѝ бе стегната и мека, леко влажна, може би от пот или от някакъв крем. Дали преди да си легне Чабела не се бе намазала с някой от кремовете, които Мариса държеше в банята? Не я бе видяла да се съблича. Подаде ѝ една от нощниците си – доста къса – и тя се преоблече в дрешника. Когато влезе в спалнята, Чабела вече беше облечена в нея. Нощничката беше почти прозрачна, разкриваше ръцете, краката и дори свивките на дупето и Мариса си спомни, че си бе помислила: \"Какво хубаво тяло има, и колко е запазена въпреки двете раждания, сигурно благодарение на редовните посещения три пъти седмично във фитнес клуба\". Продължи да се примъква на милиметри с нарастващ страх, че приятелката ѝ ще се събуди. Сега, уплашена и щастлива, усещаше как на моменти, в ритъма на дишането ѝ, части от бедро, хълбок или краката на двете, се докосват и веднага се отдръпват. \"Ей сегичка ще се събуди, полудя ли, Мариса?\" Но не се отдръпна, а продължи да чака – какво? – като в транс следващото бегло докосване. Дясната ѝ длан все така лежеше върху бедрото на Чабела и Мариса усети, че започва да се изпотява. В този миг приятелката ѝ помръдна. Помисли, че ще ѝ се пръсне сърцето. За няколко секунди спря да диша. Стисна силно очи и се престори на заспала. Без да променя положението си, Чабела бе помръднала ръка и Мариса усети как върху дланта ѝ, която все така лежеше на бедрото ѝ, сега и приятелката ѝ полага ръка. Щеше ли да я отблъсне с едно движение? Не, напротив, леко и дори ласкаво, Чабела преплете пръсти в нейните и с лек натиск придърпа ръката ѝ от бедрото към слабините си. Мариса не вярваше, че това се случва. С пръстите на ръката си, стисната от Чабела, докосваше космите на леко издутия венерин хълм и мократа, тръпнеща кухина, към която я притискаше. Треперейки от глава до пети, Мариса се обърна и залепи гърдите, корема и краката си за гърба, хълбоците и бедрата на приятелката си и едновременно затърка вулвата ѝ с петте си пръста, като се опитваше да напипа малкия клитор. Ровеше, разделяше мокрите срамни устни на набъбналата от желание вулва, все така направлявана от ръката на Чабела, която също трепереше и нагаждаше тялото си в желанието двете да се преплетат и слеят. Мариса зарови лице в гъстата грива на Чабела и като си помагаше с движения на главата, намери шията и ушите ѝ. Целуваше, ближеше и хапеше с наслада, без да мисли повече за нищо друго, заслепена от желание и блаженство. След няколко секунди или минути Чабела се обърна към нея и потърси устата ѝ. Целунаха се жадно и отчаяно, езиците им се преплетоха, обменяйки си слюнка, а ръцете на всяка една сваляха – разкъсваха – нощницата на другата, докато голите им тела се сплетоха. Обръщаха се от хълбок на хълбок, като галеха и целуваха гърдите си, после подмишниците и коремите си, докато ръката на всяка от тях търкаше вулвата на другата и я усещаше как трепти в някакво безвремие, неописуемо безкрайно и неописуемо напрегнато. Когато малко по-късно Мариса, зашеметена и задоволена, вече не можеше да го превъзмогне и се унесе в неустоим сън, сама се изненада от мисълта, че през цялото време на това току-що свършило изключително преживяване, двете с Чабела, която сега също изглеждаше оборена от съня, не си бяха разменили нито дума. Потъвайки в бездънния вакуум, отново помисли за полицейския час и дори ѝ се стори, че дочува далечна експлозия. Часове след това Мариса се събуди, сивата светлина на утрото едва се процеждаше през щорите и тя беше сама в леглото. Срамът я разтърсваше от глава до пети. Наистина ли всичко онова се бе случило? Невъзможно, не и не! Обаче да, наистина се бе случило. Дочу лек шум от банята и уплашено затвори очи, преструвайки се на заспала. Поотвори клепачи и зърна през миглите си Чабела, облечена и нагласена, готова да си тръгне. – Марисита, хиляди извинения, че те будя – чу я да казва съвсем непринудено. – Няма нищо – измънка, убедена, че гласът ѝ едва се чува. – Тръгваш ли си? Не искаш ли преди това да закусиш? – Не, мила – възрази приятелката ѝ. Гласът ѝ не трепереше, нито пък издаваше с нещо, че изпитва неудобство. Държеше се както обикновено, не беше се изчервила, изглеждаше нормално и без капка преструвка или лукавство в големите тъмни очи. Само черната ѝ коса бе леко разрошена. – Трябва да бягам, за да хвана момичетата преди да тръгнат на училище. Хиляди благодарности за гостоприемството. Ще се чуем. Целувки. Изпрати ѝ въздушна целувка от вратата на спалнята и изчезна. Мариса се сви, протегна се, понечи да стане, но после отново се сгуши и се загърна в чаршафа. Разбира се, че се беше случило, а ето и най-сигурното доказателство – тя беше гола, а смачканата ѝ нощница висеше от леглото. Вдигна чаршафа и се усмихна, когато видя, че нощницата, която бе дала на Чабела, също лежи като безформена купчинка в краката ѝ. Напуши я смях, който внезапно пресекна. Боже, боже! Разкайваше ли се? В никакъв случай. А какво хладнокръвие бе проявила Чабела! Дали го е правила и преди? Невъзможно. Познаваха се толкова отдавна, винаги си бяха споделяли всичко. Ако някога Чабела беше имала подобна авантюра, щеше да ѝ признае. Или пък не? Това щеше ли да повлияе на приятелството им? Разбира се, че не. Чабелита беше най-добрата ѝ приятелка, повече от сестра. Каква щеше да бъде връзката им занапред? Същата както преди ли? Сега споделяха страхотна тайна. Боже, боже, не можеше да повярва на случилото се. През цялата сутрин, докато се къпеше, обличаше, закусваше, даваше разпореждания на готвачката, на иконома и на домашната помощница, в главата ѝ се въртеше все същият въпрос: \"Нима направи онова, което направи, Марисита?\". А какво щеше да стане, ако Кике научеше за случилото се между нея и Чабела? Щеше ли да побеснее? Щеше ли да ѝ направи сцена на ревност, все едно че му бе изневерила с мъж? Дали да не му разкаже? Не, никога, за това не биваше да знае никой друг. Какъв срам! И дори към обяд, когато Кике се върна от Арекипа с прочутите пастички от шоколадовата фабрика \"Ла Иберика\" и торба тамошни чушки сорт \"Рокотос\", докато го целуваше и го питаше как е минал директорският съвет в пивоварната – \"Добре, добре, грингита, отказахме се да изпращаме вече бира в Аякучо, нямаме сметка, рекетът от страна на терористи и псевдотерористи направо ни разорява\", – тя продължаваше да си задава въпроса: \"А защо Чабела дори не намекна и си тръгна, все едно че нищо не се е случило? Ами как защо? Защото и тя си умира от срам, прави се на ударена и предпочита да се преструва, че нищо не се е случило. Но то се случи, Марисита. А дали ще се повтори отново, или никога вече?", "date": "2017.12.14", "title": "Откъс от \"Квартал Петте кьошета\" на Марио Варгас Льоса"}
{"url": "http://www.dnevnik.bg/sport/2017/12/14/3097072_video_shturmut_na_frum_v_18-iia_etap_na_vueltata_sled/", "text": "Звездата в колоезденето  Крис Фрум е дал положителна проба за салбутамол , обяви преди ден Международният колоездачен съюз (UCI). Тестът му е направен на 7 септември след 18-ия етап на Обиколката на Испания. Фрум използва терапевтично салбутамол с решение от UCI и Световната антидопингова агенция (WADA), след като от детството си има проблеми с астма. При тази допинг проба обаче наличието на салбутамол е два пъти над допустимите 1000 нанограма на милилитър. \"Не вярвам да е имал проблеми с астмата, защото тогава валя дъжд, а обичайно при такива условия дишането не е затруднено. Аз също не се нуждаех от вентолин тогава\", каза Нибали. Втората част от изказването на италианеца беше свалена от сайта на \"Тутоспорт\", след като досега той никога не е разкривал също да страда от дихателни проблеми. Сега  UCI и колоезденето са изправени пред много въпросителни .", "date": "2017.12.14", "title": "Видео: Щурмът на Фрум в 18-ия етап на \"Вуелтата\", след който е дал положителната проба"}
{"url": "http://www.dnevnik.bg/razvlechenie/2017/12/14/3097083_sting_shte_ima_dva_koncerta_v_plovdiv_dogodina/", "text": "Стинг, който изнесе концерт в столичната \"Арена Армеец\" пред септември, ще се завърне за два спектакъла догодина, но този път в Пловдив. Световноизвестният музикант ще свири на 19 и 20 юни в Античния театър, съобщават организаторите на фестивала Hills of Rock. Те обещават, че там ще звучат всичките хитове на Стинг, изгрял с групата си The Police през 70-те години и продал над 100 млн. албума в цял свят. Мястото било избрано лично от музиканта. Събитията не са част от фестивала, който ще се проведе на 20 и 21 юли на пловдивската гребна база с хедлайнер \"Джудас прийст\" (Judas Priest). На следващия ден - 22 юли, там ще свирят и метъл легендите от Iron Maiden.", "date": "2017.12.14", "title": "Стинг ще има два концерта в Пловдив догодина"}
{"url": "http://www.dnevnik.bg/skorost/2017/12/14/3097097_sitroen_s3_eurkros_e_noviiat_pobeditel_v_konkursa/", "text": "\"Ситроен С3 Еъркрос\"  е победителят в тазгодишното издание на конкурса \"Аутобест\" (Autobest), който има амбицията, че отличава най-добрия за купуване автомобил за максимален брой клиенти в Европа,  съобщи агенция \"Автопрес 2001\" . Моделът е получил общо 1423 точки, а след него остават \"Опел Грандленд Екс\" (1302), \"Фолксваген Ти-Рок\" (1205), \"Сеат Ибиса\" (1190), \"Форд Фиеста\" (1182) и \"Хонда Сивик\" (1138). Конкурсът \"Аутобест\" води началото си от 2001 година, като първоначално избира най-добрия автомобил за рeгиона на Централна и Източна Европа, като в журито са журналисти от тези страни. Впоследствие, с разширяване на географията на членовете, които вече са 31 европейски държави, надпреварата се явява алтернатива на конкурса \"Автомобил на годината в Европа\". Победител в \"Аутобест\" през миналата година беше \"Сеат Атека\". До момента са ясни  финалистите в конкурса \"Автомобил на годината в Европа\" , а най-достойният сред тях ще бъде обявен на 5 март в Женева.", "date": "2017.12.14", "title": "\"Ситроен С3 Еъркрос\" е новият победител в конкурса \"Аутобест\""}
{"url": "http://www.dnevnik.bg/biznes/online_trade/2017/12/14/3097064_deset_suveta_za_bezopasni_onlain_pokupki/", "text": "Коледните и новогодишните празници традиционно са времето, когато сделките онлайн се увеличават. Примамени от изгодни оферти или от възможността да пазаруват бързо и без неудобството от посещенията на място, потребителите все по-често избират интернет. Но това може да крие и някои рискове – от попадане на недобросъвестен търговец до странични обстоятелства, които могат да попречат на покупката но и могат да бъдат предвидени. Ето няколко съвета как да се избегнат подводните камъни при пазаруване онлайн, изготвени от \"Дневник\" с помощта на Комисията за защита на потребителите (КЗП) и платформата за покупки и продажби OLX. за покупка. Заради наплива от пазаруващи по Коледа и \"задъхването\" на търговеца при обслужването на всички е възможно поръчката да се забави. Проверете внимателно сайта на търговеца, дори и друг път да сте го ползвали, възможно е специално за празниците той да е посочил по-дълъг срок за доставка от обичайния. при мащабна кампания и недобра логистика от страна на търговеца. При отказ стоката да бъде доставена при уговорените условия, не се съгласявайте на по-неизгодни нови условия, потърсете алтернатива, съветват от КЗП. . Уеб адресът му следва да започва с https (символът S означава сигурен – от англ. ез. - secure), а пред него – да има икона катинар. При кликане с мишката върху катинара или ако такъв липсва – в лявата част на полето за адреса ще видите определена информация за сайта, например кой го е регистрирал, дали плащането през него е сигурно и др. Ако там има предупреждение за сертификата, избягвайте сайта. При определени браузъри и сайтове полето пред адреса ще бъде оцветено в зелено като признак за сигурност. Отделно има интернет страници, през които може да направите бърза проверка за надеждността на избрания сайт, например  SafeWeb . , защото там може да бъдат заложени задължение за бъдещо нежелано плащане или някои допълнителни такси и разходи. . Не плащайте онлайн, ако сайтът не е надежден. Най-сигурно е плащането с кредитна карта, тъй като при измама или липса на доставка, транзакцията може да бъде оспорена чрез банката. Никога не попълвайте пин кода на кредитната или дебитната си карта, нито го изпращайте по имейл. Ако тази информация бъде изискана, това е сигурен признак, че може да станете жертва на измама.  с никого. Измислете трудна парола, състояща се от поне 6 знака, включително цифри или символи, малки и главни букви. Добра практика е и използването на цяла фраза или изречение за парола. Не запаметявайте данните си за достъп в браузъра. Периодично сменяйте паролите си за достъп.  и доставка с наложен платеж уговорете вариант за плащане след проверка на място. Така ще се уверите, че стоката, която получавате, не е с дефекти или с характеристики, с които не сте запознати. Бъдете внимателни, ако предлаганият артикул е на подозрително ниска цена или обявата е написана на развален английски, съветва пиар мениджърът на  OLX  Нора Калионска. \"Никога не изпращайте пари преди получаването на артикула\", добавя тя. . Публичните wi-fi мрежи честно са незащитени и информацията, която изпращате през тях, може да бъде достъпна за измамници. Мобилният ви интернет е по-надежден, ако се налага покупката да бъде направена спешно, извън дома. , свързани с поръчката, включително известията от куриерската фирма, която я доставя.  на регистрация на фирмата и където може да се върне стоката, ако не ви хареса. Българското и европейското законодателство задължава интернет търговците да обявят на сайта си пощенски адрес, имейл, метод на плащане и начин на доставка, както и условията, при които може да върнете продукта в определения за това 14-дневен период. При нередности около сделката може да подадете   през сайта ѝ  тук . На фона на развитието на онлайн търговията и нарастването на сделките с всяка година КЗП отчита ръст на жалбите срещу онлайн търговци, като от началото на 2017 г. досега те са около 2500. Наложените санкции са 260, като от КЗП отбелязват, че на фона на растящия брой проверки (около 40% повече), броят на нарушенията намалява в последните три години.", "date": "2017.12.14", "title": "Десет съвета за безопасни онлайн покупки"}
{"url": "http://www.dnevnik.bg/evropa/evropeiski_parlament/novini_za_ep/2017/12/14/3097102_evroparlamentut_preporuchva_sankcii_za_nezakonni_shemi/", "text": "Европейският парламент смята, че отворените регистри на бенефициентите, защитата за източниците на информация и правилата за посредниците в ЕС са задължителни в борбата с данъчните измами, предаде пресслужбата на институцията. Мерките са сред 211 препоръки, направени от специалната комисия по изпиране на пари, избягване на данъци и данъчни измами (PANA). В сряда евродепутатите подкрепиха мерките с 492 гласа \"за\", 50 гласа \"против\" и 136 \"въздържал се\". Едно от предложенията е за редовно обновявани, стандартизирани, взаимосвързани и обществено достъпни регистри на собствениците - бенефициенти на дружества, фондации, тръстове и подобни правни договорености. Друга мярка включва нови правила, които да регулират дейността на посредници като адвокати и счетоводители, подпомагащи прилагането на агресивно данъчно планиране, както и стимули за избягване на данъчните измами и укриването на данъци. Една от препоръките е да се създаде общо международно определение за офшорен финансов център, данъчно убежище, банкова тайна, некооперативна данъчна юрисдикция и страна с висок риск. Според европарламента са необходими средства за подкрепа на източниците на информация, с които да се подсигури ефективната им защита и адекватна финансова помощ. Други предвидени мерки са възпиращите санкции на национално и европейско равнище срещу банки и посредници, които съзнателно, умишлено и систематично участват в незаконни схеми за данъчно облагане или пране на пари, както и създаването на постоянна анкетна комисия по модела на Конгреса на САЩ. В други препоръки евродепутатите изразиха своето съжаление от факта, че няколко страни от ЕС са споменати в \"Досиетата от Панама\", и посочиха липсата на политическа воля сред някои от държавите членки да напреднат в реформите и законовото им прилагане. Законодателството на ЕС в областта на данъчната политика понастоящем изисква единодушие между държавите членки. Евродепутатите настояват това изискване да бъде заменено с гласуване с квалифицирано мнозинство в Съвета. Докладът и препоръките на специалната комисия ще бъдат предадени на Съвета и Европейската комисия за разглеждане. Това гласуване обобщава 18-месечната работа на специалната комисия, създадена през юни 2015 г. по повод разкритията от \"Досиетата от Панама\". Целта на комисията е да се отстранят практиките, разкрити от огласените документи.", "date": "2017.12.14", "title": "Европарламентът препоръчва санкции за незаконни схеми за данъчно облагане"}
{"url": "http://www.dnevnik.bg/bulgaria/2017/12/14/3097093_glavniiat_prokuror_napomnia_che_nadziratelite_v/", "text": "Критично е съотношението между надзиратели и лишени от свобода, съобщи прокуратурата за резултатите от последната си проверка. Това е констатирала проверката по разпореждане на главния прокурор Сотир Цацаров в местата за лишаване от свобода за броя на затворниците и числеността на надзорно-охранителния състав във всеки затвор и затворническо общежитие в страната. Това е особено обезпокоително в затворническото общежитие от открит тип в Плевен, където един надзирател се пада на 102-ма лишени от свобода, също и в Пловдив (1:97), Стара Загора (1:84). В предложението до министъра на правосъдието Цецка Цачева главният прокурор е посочил, че такова съотношение създава предпоставки за ненадеждна охрана на местата за лишаване от свобода. Цацаров предлага да бъде утвърден норматив за оптимално съотношение на числеността на надзирателите спрямо лишените от свобода, да се попълнят незаетите щатни длъжности в системата на Главна дирекция \"Изпълнение на наказанията\" и да се отпуснат нови щатове за социални работници и психолози в местата за лишаване от свобода. Тази проверка не е първа, а поредна и констатираните слабости са системни, пише главният прокурор до министър Цачева. Той напомня, че прокуратурата е сигнализирала за проблемите в затворите и затворническите общежития и през 2015, и през 2016 г. с писма от главния прокурор до съответните министри на правосъдието – Екатерина Захариева и Христо Иванов. Цацаров се е срещнал с ръководителите на Синдиката на служителите на затворите в България (ССЗБ) Христо Илков и изрази надежда за оптимално и скоростно решаване на натрупаните проблеми, съвместно с всички компетентни институции и с активното съдействие на работещите в Главна дирекция \"Изпълнение на наказанията\".", "date": "2017.12.14", "title": "Главният прокурор напомня, че надзирателите в затворите са малко"}
{"url": "http://www.dnevnik.bg/photos/2017/12/14/3097073_fotogaleriia_zdrave_za_horata_smurt_za_jivotnite/", "text": "През последните шест години властите в ЕС отчитат значителен ръст на търговията с незаконни медикаменти и добавки, съдържащи части от телата на застрашени животински и растителни видове. Според мониторинговата група TRAFFIC в Европа има рязко увеличение на продукти, включващи съставки от редица животни, като тигри, мечки и змии.", "date": "2017.12.14", "title": "Фотогалерия: Здраве за хората, смърт за животните"}
{"url": "http://www.dnevnik.bg/photos/2017/12/14/3097173_snimka_na_denia_kak_se_vrushtat_na_zemiata_astronavtite/", "text": "Руският космически товарен кораб \"Союз МС-05\" се върна на земята след петмесечна мисия. В Казахстан се приземиха руският космонавт Сергей Рязански, астронавтът от НАСА Рандолф Брезник и астронавтът от Европейската космическа агенция Паоло Несполи. До пристигането на следващия пилотиран кораб на МКС там ще продължи работа тричленен екипаж, включващ руския космонавт Александър Мисуркин и астронавтите от НАСА Марк Ванде Хай и Джоузеф Акаба. На 17 декември за МКС стартира \"Союз МС-07\", с който към Космоса ще се запътят Скот Тингъл от НАСА, Антон Шкаплеров от Роскомос и Норишеге Канай от Японската агенция за изследване на Космоса.", "date": "2017.12.14", "title": "Снимка на деня: Как се връщат на Земята астронавтите"}
{"url": "http://www.dnevnik.bg/bulgaria/2017/12/14/3097206_bsp_shte_sezira_konstitucionniia_sud_za_bjudjeta_na/", "text": "БСП ще сезира Конституционния съд за бюджета на здравната каса за 2018 г. Причината -  отхвърленото по-рано днес вето на президента Румен Радев  върху някои параграфи от Закона за бюджета на Националната здравноосигурителна каса. Според зам.-председателя на парламентарната група на левицата Жельо Бойчев се \"отнемат и ограничават основни права на българските граждани, а именно правото на живот\". Той определи днешния дебат в Народното събрание по темата като унизителен и решението им да сезират Конституционния съд било \"последният шанс и надежда\" на тези хора. Според управляващите, ако ветото не беше отхвърлено, здравната каса трябвало да финансира 32 нови лекарствени молекули за редки заболявания, което пък щяло да струва на държавата между 25 и 40 млн. лв. годишно. В доклада към проекта за отхвърляне на ветото се твърди, че това касае около 1000 души и имало възможност те да бъдат лекувани безплатно от производителите на лекарствата, като експеримент. След решението на Радев да наложи вето здравният министъ р Кирил Ананиев определи действията му като несериозни.  Той допълни, че \"се извършва една огромна манипулация от малък брой хора, които изпълняват определени частни корпоративни интереси\".", "date": "2017.12.14", "title": "БСП ще сезира Конституционния съд за бюджета на здравната каса след падането на президентското вето"}
{"url": "http://www.dnevnik.bg/sport/2017/12/14/3096999_homofobiiata_vuv_futbola_namaliava_sochi_prouchvane/", "text": "Трима от всеки четирима фенове по света не би имал проблем, ако футболист от националния отбор на неговата страна обяви открито, че е хомосексуален. Това показва проучване, изготвено от \"Форца футбол\" и водещата европейска организация за защита на правата на лесбийки, гейове, бисексуални и транссексуални (ЛГБТ) \"Стоунуол\". Изследването обхваща 50 хиляди фенове от 38 държави на пет континента. България не е част от проучването, което се провежда за втори път след 2014 г. Авторите на доклада отчитат, че се наблюдава намаляване на хомофобията във футбола, но в някои държави, включително домакините на следващите две световни първенства - Русия и Катар, отношението към ЛГБТ общността остава притеснително. Най-голяма подкрепа към футболистите, които биха искали да обявят открито, че са гей или бисексуални, има в Исландия и Ирландия. 87% от анкетираните в двете островни държави не биха имали проблем, ако това се случи. Норвегия заема третото място с 85%, а Великобритания е четвърта с 80%.", "date": "2017.12.14", "title": "Хомофобията във футбола намалява, сочи проучване"}
{"url": "http://www.dnevnik.bg/citat_na_deniia/2017/12/14/3097214_citat_na_denia_tova_e_zakon_za_zashtita_na_korupciiata/", "text": "Това заяви лидерът на БСП Корнелия Нинова в Народното събрание. Там днес се обсъжда и гласува на второ четене проектът на управляващите за закон за противодействие на корупцията.", "date": "2017.12.14", "title": "Цитат на деня: Това е закон за защита на корупцията"}
{"url": "http://www.dnevnik.bg/zelen/2017/12/14/3097216_tri_stolichni_kvartala_izlizat_na_protest_sreshtu/", "text": "Жителите на три столични квартала ще излязат на протест срещу мръсния въздух в София. Недоволството е планувано за 19 декември (вторник) от 19 ч., като ще се проведе паралелно на три места в града, съобщиха организаторите на протеста. Под надслов \"Заедно срещу лошия въздух!\" жители на кварталите \"Красна поляна\", \"Западен парк\" и \"Овча купел\" ще поискат решаване на проблема. Целта им е да покажат, че мръсният въздух засяга хиляди хора и не трябва да се предприемат  мерки само за центъра на София.  Протестът ще се проведе на три места в столицата. Едното е кръстовището на бул. \"Никола Мушанов\" и ул. \"Добротич\", второто е на кръстовището на бул. \"Президент Линкълн\" и ул. Монтевидео\", а третото - на кръстовището на бул. \"Александър Стамболийски\" и бул. \"Вардар\". \"При норма от 50 µg/m3 в тази част на София редовно виждаме стойности на праховите частици от над 500-600 µg/m3, а понякога дори стойности достигащи 1600 µg/m3. Проблемът се дължи на всекидневното горене на всякакви боклуци, кабели, дрехи втора употреба, черчевета, други отпадъци и силно отровни материали\", уточняват организаторите на протеста. Те настояват в трите района да се постави официална измервателна станция, която да отчита останалите токсични вещества, освен праховите частици. Искат и засилен денонощен контрол срещу изгарянето на отпадъци и опасни за здравето материали. \"В тази връзка настояваме лично премиерът да се ангажира с решаването на проблема. Искаме спешно решаване на проблема, защото това ежечасно разболява нас и нашите деца\", се казва в позицията на организаторите на протеста.", "date": "2017.12.14", "title": "Три столични квартала излизат на протест срещу мръсния въздух"}
{"url": "http://www.dnevnik.bg/sport/2017/12/14/3097225_cska_-_sofiia_obiavi_che_e_poiskal_doping_kontrol_za/", "text": "ЦСКА - София\" обяви, че е поискал допинг контрол за  мача с \"Лудогорец\" . Червените приемат съперника си в среща от четвъртфиналите за Купата на България в 17.30 часа. \"От антидопинговия център сами преценяват след кои двубои да тестват по двама футболисти от отборите за забранени стимуланти, но за този мач такъв не е предвиден. Ръководството на ЦСКА обаче се възползва от правото си и поиска допинг контрол, като разходите ще бъдат поети от клуба\", се казва в съобщението на сайта на червените. Има голяма вероятност проверяващите да са от Световната антидопингова агенция, допълват от клуба. Това ще е третият мач между двата отбора за сезона. В първия \"Лудогорец\" спечели с 1:0 на \"Българска армия\" за първенство, а след това ЦСКА се наложи с 2:1 в Разград.", "date": "2017.12.14", "title": "\"ЦСКА - София\" обяви, че е поискал допинг контрол за мача с \"Лудогорец\""}
{"url": "http://www.dnevnik.bg/evropa/novini_ot_es/2017/12/14/3097279_polsha_se_radva_che_v_es_se_uvelichava_suprotivata/", "text": "Новият полски министър-председател Матеуш Моравецки изрази днес задоволство, че съпротивата на Полша срещу допускането на бежанци в Европа, изглежда, печели по-голяма подкрепа в Европейския съюз, предаде \"Асошиейтед прес\", цитирана от БТА. Моравецки направи коментара в отговор на изявление на председателя на Европейския съвет Доналд  Туск, че системата на ЕС за задължителни бежански квоти  предизвиква разделение и е неефективна. \"Доволен съм от всички гласове, които подкрепят нашата позиция и подход към въпроса за бежанците\", каза полският премиер, който пристигна за среща на лидерите от ЕС в Брюксел. Според него Европа не би трябвало да приема бежанци, но би трябвало да им помага в бежански центрове другаде. Изявлението на Туск разгневи Гърция и Италия, които се мъчат да се справят с голям брой мигранти, като искат да ги преместят другаде в Европа. Моравецки прави своя чуждестранен дебют на среща на върха на ЕС. Това е първа проверка дали той ще може да заличи задълбочаващия се разрив между полското правителство и Брюксел, отбелязва АП. Моравецки бе определен миналата седмица  да замени на премиерския пост Беата Шидло , чиито две години като министър-председател бяха белязани от остри конфликти с ЕС заради мигрантите, околната среда и състоянието на демокрацията в Полша.", "date": "2017.12.14", "title": "Полша се радва, че в ЕС се увеличава съпротивата срещу бежанците"}
{"url": "http://www.dnevnik.bg/sport/2017/12/14/3097283_vratariat_nikolai_mihailov_vliza_v_planovete_na/", "text": "Кипърският \"Омония\" (Никозия), който е  пред договор с треньора Ивайло Петев , има интерес към вратаря Николай Михайлов, информират медиите в страната. Стражът е спряган за заместник на кипърския национал Константинос Панаги, който е аут до края на сезона заради контузия. По информация на \"Дневник\" Михайлов е следен от \"Омония\" от няколко месеца, а представители на клуба са се срещали с него в София. Вратарят е бил искан от бившия треньор Памбос Христодолу и е уточнил всичките си лични условия, като се чака единствено мнението на новия наставник. До часове официално това трябва да стане Ивайло Петев. От клуба вече информираха за разговорите с българския специалист, който е добре познат в Кипър заради престоя си в АЕЛ (Лимасол). До момента обаче официално потвърждение за подпис между \"детелините\" и Петев няма. В събота тимът гостува на \"Етникос\" (Ахна) в мач от първенството. Михайлов няма отбор, след като договорът му с \"Мерсин\" изтече. Тимът изпадна от Първа турска лига (втора дивизия), а вратарят няма мач от 14 май, когато записа 28 минути срещу \"Бандърмаспор\". През сезона Михайлов изигра 29 срещи за първенството, в които получи 55 гола. През октомври той беше в Англия, където  тренираше с елитния \"Кристъл палас\" . \"Прекарах триседмичен лагер с тима, благодаря на моя мениджър, който ми уреди тази възможност. Сега ще се опитам да поддържам формата, която постигнах, надявайки се, че скоро ще има новини около моето бъдеще\", каза 29-годишният вратар. Наскоро интерес към стража имаше и от другия тим от Никозия – първенецът и участник в групите на Шампионската лига \"Апоел\". В крайна сметка шампионът на Кипър  избра испанеца Наусет Перес .", "date": "2017.12.14", "title": "Вратарят Николай Михайлов влиза в плановете на \"Омония\" (Никозия)"}
{"url": "http://www.dnevnik.bg/bulgaria/2017/12/14/3097326_zapochna_obezopasiavaneto_na_ulicata_v_blagoevgrad_na/", "text": "Започна обезопасяването на опасните участъци по улица \"Славянска\" в Благоевград, където на 12 декември студентка беше прегазена от камион на пешеходна пътека, съобщи БНР. След протестите на живеещите в района за пръв път от години днес по нея няма паркирани в нарушение автомобили около студентските общежития и десетките заведения. Тази сутрин е започнало изграждането на \"спящи полицаи\", които ще се намират на около 30 метра от кръстовището, на което беше прегазена 19-годишната студентка, и тяхната цел е да намалят принудително скоростта на превозните средства. Предстои да се направи и повдигната пешеходна пътека в района на Второ студентско общежитие, около което досега нямаше обозначени места за пресичане. Работна група от експерти е започнала и проектиране на светофарна уредба на кръстовището, в което се събира трафикът на коли и пешеходци от студентските сгради и близкия жилищен квартал.", "date": "2017.12.14", "title": "Започна обезопасяването на улицата в Благоевград, на която беше прегазена студентка"}
{"url": "http://www.dnevnik.bg/bulgaria/2017/12/14/3097329_parlamentut_shte_izbira_predsedatelia_i_chlenovete_na/", "text": "Парламентът ще избира председателя и членовете на новия антикорупционен орган. Това беше прието днес окончателно при гласуването на текстовете на новия антикорупционен закон, изготвен от управляващите. Председателят на новото звено ще се избира от депутатите, а членовете му, които ще са четирима, ще се избират от парламента по предложение на ръководителя на звеното. Депутатите стигнаха до член 14 от закона, като окончателното гласуване на останалите части от проекта ще продължи следващата седмица. Основни аргументи против проекта изказваха от БСП. Според Крум Зарков и Филип Попов липсва концепция за борба с корупцията в проекта. Споровете започнаха още в дебатите по неговото наименование. От БСП възразиха, че това не е закон за противодействие на корупцията, а Филип Попов от левицата дори предложи той да се казва закон за работата на комисията за конфискация. \"Идеята беше да се създаде нов самостоятелен орган, който да се специализира в борбата с корупцията. Това не се случи. Това не е кодификация, това е сбор от четири закона, които очевидно по нашата преценка не работят\", заяви Крум Зарков. Срещу това възрази председателят на правната комисия Данаил Кирилов, който попита Зарков каква е целта на корупцията. \"Очевдно някой да се обогати, чрез злоупотреба с властта да получи полза, преференция или благо, каквото не му се полага. Ако има противоправно явление, трябва да уредим и последиците спрямо резултата. Какво? Да оставим имушеството, което е незаконно придобито?\" Проектът беше гласуван на второ четене в правната комисия миналата седмица. Със закона на новия орган, който трябва да обедини Комисията за отнемане на имуществото, комисията за конфликт на интереси, БОРКОР и дирекция в ДАНС, се дават правомощия да иска подслушване. Според вносителите гаранция било, че това ще минава през съд. Но  според адвокат Александър Кашъмов  от Програма \"Достъп до информация\": \"Този закон противоречи на българската конституция и Европейската конвенция за защита правата на човека. Проблемът е в липсата на пропорционалност в намесата и резултатите от тази намеса\", заяви пред депутатите миналата седмица адвокат Кашъмов.", "date": "2017.12.14", "title": "Парламентът ще избира председателя и членовете на новия антикорупционен орган"}
{"url": "http://www.dnevnik.bg/morski/2017/12/14/3097349_varna_shte_podmenia_za_svoia_smetka_300_neudachni/", "text": "Заради неудачно архитектурно решение и техническо изпълнение община Варна ще трябва да подмени за своя сметка около 300 ограничителя на паркирането, платени със средства по проекта за естетизация на пешеходни зони, приключил през 2015 г. Това става ясно от отговори на въпроси, които \"Дневник\" изпрати до пресцентъра на местната администрация. Въпросните ограничители бяха поставени по ул. \"Преслав\" и \"Сан Стефано\" като елемент от проекта \"Естетизация и модернизация на главни пешеходни зони и зони за обществен отдих на град Варна\". Той бе по-голямата част от които осигурени по схемата \"Зелена и достъпна градска среда\" на финансираната от Европейския съюз оперативна програма \"Регионално развитие\". Ремонтът на двете улици включваше и изграждането на близо километър велосипедни алеи. Тъй като бяха проектирани като част от платното за автомобилно движение, те бяха отделени със 150 от т.нар. буларди (бетонни топки). Още толкова от същия тип ограничители бяха поставени и по тротоарите, за да възпрепятстват паркирането на автомобили. Решението на проектанта \"Обединение Одесос 2012\" обаче се оказа явно неудачно, тъй като  само година след поставянето им по-голямата част от ограничителите бяха изкъртени от преминаващите автомобили . Други са били отстранени заради повреди или вследствие на вандалски актове, твърдят от общинската администрация във Варна. По информация на ръководителя на проекта Десислава Борисова единичната цена на всяка от топките е била 86 лв. В нея са били включени доставката и монтажът им. Това означава, че за всички 300 ограничителя от бюджета на проекта са били похарчени около 26 хил. лв. Тъй като той е приключен, парите, изхарчени за неудачните буларди, сега се оказват \"В продължение на 5 г. от въвеждане в експлоатация на обекта промени могат да бъдат извършвани само след съгласуване с управляващия орган, в случая МРРБ, обясни Борисова. Община Варна е изпратила искане за становище относно доставка и монтаж на нов модел ограничителни елементи, с по-голяма височина от съществуващите. Искането е одобрено, обсъждат се различни варианти на нови елементи, които ще бъдат монтирани през 2018 г. по въпросното трасе\", каза още тя. Сумата от 26 хил. лв. е относително малка на фона на останалите разходи за обновяване на главните пешеходни зони във Варна. Начинът, по който е извършено проектирането обаче, изборът на явно неподходящо архитектурно решение и некачественият монтаж на ограничителите, позволил лесното им премахване, говорят красноречиво за отношението на кметската администрация във Варна към разходването на средства от фондовете на Европейския съюз. Сега според Десислава Борисова след получаване на разрешение от Министерството на регионалното развитие и благоустройствот разходите по отстраняване на старите и поставянето на нови огранчителни елементи ще бъде Изпълнението на проекта \"Естетизация и модернизация на главни пешеходни зони и зони за обществен отдих на град Варна\" беше съпътствано от множество сигнали и публикации в местната преса за ниското качество на ремонтните работи. Тогава кметът на Варна Иван Портних се закани дори, че  изпълнителите на част от дейностите \"Обединение Зебра трафик\" \"няма да получат нито лев\" , докато не завършат качествено работата си. Въпреки това само две години след приключването на проекта на стойност над 7 млн. лв. многобройните следи от лошото изпълнение на дейностите по него стават все по-видими.", "date": "2017.12.14", "title": "Варна ще подменя за своя сметка 300 неудачни ограничителя на паркирането, платени с европейски средства"}
{"url": "http://www.dnevnik.bg/sviat/2017/12/14/3097246_disney_shte_kupi_ot_murdok_za_524_mlrd_dolara_pochti/", "text": "Филмовият гигант \"Уолт Дисни\" (Walt Disney) обяви, че се е споразумял да купи всички активи от филмовия, телевизионен и развлекателен бизнес на \"Туенти фърст сенчъри фокс\" (21st Century Fox) на магната Рупърт Мърдок за 52.4 милиарда долара, съобщиха \"Ройтерс\" и Би Би Си. Както филмовата, така и кабелната мрежи на 21st Century Fox ще бъдат закупени от \"Дисни\", която ще поеме и 13.7 милиарда долара от дълга на компанията. Сред активите,  (след като купи създателя на филмите за тях \"Марвъл студиос\" от \"Фокс\" през 2009 г., но правата за героите останаха в последната компания), франчайза на \"Аватар\" и хитови сериали като \"Семейство Симпсън\". Във Великобритания Мърдок продава на \"Дисни\" сегашния   от 39%. Сделката според \"Ройтерс\" е част от усилията на \"Дисни\" да се справят с нарастващата конкуренция на компании като \"Амазон\" и \"Нетфликс\". Чрез  , един от  конкуретните на \"Нетфликс\" , \"Дисни\" на практика ще си осигури мажоритарния пакет в платформата за видеострийминг. Компанията обяснява, че стъпката ще ѝ осигури директна връзка с потребителите и ще даде нов тласък на собствената ѝ платформа за видеострийминг услуги, BamTech. Мрежите на   - индийска компания с 58 канала и 650 милиона зрители в страната - също ще бъдат продадени. Какво не се променя В ръцете на Мърдок  , чиито позиции са в синхрон с тези на републиканците в САЩ (и с тези на президента Доналд Тръмп), и \"Фокс спорт\", които ще се озоват в отделна компания заедно с останалите канали на \"Фокс броудкастинг нетуърк\" - като FS1 и FS2. Според сделката 86-годишният Мърдок и семейството му ще получат   заедно с активи като най-големия платен телевизионен канал във Великобритания и няколко кабелни канала. Сделката   на 21st Century Fox  да придобие още 61% от \"Скай нюз\"  и така да получи пълен контрол над нея - сделка, която все още се проучва от британските регулатори. Според източници на Би Би Си прехвърлянето на активите към \"Дисни\" няма да промени разследването. Шефът на \"Дисни\" Робърт Айгър   до края на 2021 г. съгласно сделката, за да улесни интеграцията на бизнеса на \"Фокс\". Той вече три пъти отложи оттеглянето си от \"Дисни\", а през март каза, че смята да остане в компанията до юли 2019 г. Съобщението слага край на продължилата над половин век медийна експанзия на Мърдок и семейството му. Наследил един вестник от баща си на 21 години, за последните десетилетия той създаде една от най-големите медийни империи, която неведнъж беше в центъра на международни скандали. \"Чест е за нас и сме благодарни, че Рупърт Мърдок ни повери бъдещето на бизнес, който цял живот изграждаше, и сме развълнувани от тази невероятна възможност значително да разширим портфолиото си от обичани франчайзи и брандирано съдържание, за да подобрим директните си предложения към потребителите,\"  казва Айгър , цитиран в прессъобщение на \"Дисни\". Предстои сделката да бъде разгледана от антитръстовите регулатори в САЩ.", "date": "2017.12.14", "title": "Disney ще купи от Мърдок за 52.4 млрд. долара почти целия телевизионен и филмов бизнес на Fox"}
{"url": "http://www.dnevnik.bg/photos/2017/12/14/3093949_fotogaleriia_nai-golemiiat_starbucks_otvori_vrati_v/", "text": "Американската компания Starbucks откри в началото на декември най-голямото си кафене в света. То е с площ близо 2800 квадратни метра и се издига в Шанхай. Това е и нов тип заведение за известната верига от кафенета - в него ще се пече кафе. Досега т.нар. roastery имаше единствено в САЩ. В това в Шанхай се издига огромен 40-тонен цилиндър от мед, в който се пече кафе. Според ръководителя на Starbucks Хауърд Шулц до 10 години очакват Китай да стане най-големият пазар за компанията. Докато от другите райони идват резултати, които не впечатляват, Китай отчита 8% ръст на годишна база, независимо че традиционната напитка на китайците е чай, а не кафе. През 2019 г. в Чикаго ще бъде открит още по-голям обект от типа roastery с площ почти 4000 кв.м.", "date": "2017.12.14", "title": "Фотогалерия: Най-големият Starbucks отвори врати в Китай"}
{"url": "http://www.dnevnik.bg/sport/2017/12/14/3097351_putin_obvini_sasht_v_manipulirane_na_razsledvaneto_za/", "text": "Президентът на Русия  Владимир Путин  обвини САЩ в манипулиране на разследването, което доведе до  санкциите срещу руския спорт . Според него главният информатор - бившият директор на Московската антидопингова лаборатория Григорий Родченков, е изцяло под контрола на американските служби, в това число и ФБР. \"Знам го и не се съмнявам, че политиката е основната причина за развитието на допинг скандала. Родченков е под контрола и защитата на ФБР, което не е плюс за нас. Това означава, че той работи под контрола на американските специални служби\", каза  Путин на пресконференция . Президентът на Русия допълни, че не е ясно \"какво правят там с него\" и \"какви наркотици му дават, за да говори това, което е нужно\". По думите на Путин е необяснимо как Родченков, който е живеел в САЩ, е бил допуснат да пренася забранени стимуланти. \"Това, което е още по-странно за мен като човек, който е работил доста време за специалните служби, е как той е донесъл всички тези гадости от Северна Америка - от САЩ и Канада. Как са го допуснали да мине с тях през митницата при толкова строг контрол? Той е правил това от години. Възникват много мисли по този въпрос\", продължи Путин. Той определи като безсмислица решението на Международния олимпийски комитет (МОК) да се довери на твърденията на Родченков. Путин описа бившия директор на Московската антидопингова лаборатория като психически нестабилен, позовавайки се на наказателните разследвания срещу него в Русия. \"Не бива да се работи с хора с психически проблеми. А в доклада на МОК се казва, че той е \"порядъчен човек\", че е под защитата на ФБР. Имало нещо писано в дневника му. Всичко това са пълни глупости, няма никакви факти.\" Руският президент заяви, че назначението на Родченков за шеф на московската лаборатория е било грешка. \"Това е грешка на тези хора, тези структури, които са го довели. Знам кой го е направил, но вече няма смисъл да говорим за това.\" Путин каза още, че Русия се отнася с уважение към МОК и Световната антидопингова агенция (WADA) и че има \"много приятели\" в тези организации. \"Разбираме, че е трудно за тях, защото са подложени на постоянен натиск. Но дори да те принуждават да направиш нещо, трябва да съдиш обективно\", допълни той. По думите му допинг скандалът е бил преднамерено раздут в контекста на \"руския вътрешнополитически календар\". \"Но както много пъти беше казано, ние сами сме си виновни, че дадохме основание за това, защото в действителност е имало случаи на употреба на допинг\", каза Путин, който догодина  ще се кандидатира за още един шестгодишен мандат като президент.  \"Ще работим спокойно с тях (МОК и WADA), за да отстраним проблемите, които имаме, но в същото време ще защитаваме интереса на нашите спортисти, включително в съда\", завърши Путин.", "date": "2017.12.14", "title": "Путин обвини САЩ в манипулиране на разследването за руския допинг"}
{"url": "http://www.dnevnik.bg/bulgaria/2017/12/14/3097342_promenite_v_nakazatelniia_kodeks_davat_absurdna/", "text": "Висшият мюсюлмански съвет на Мюсюлманското изповедание в България внесе подписка срещу предложените от \"Патриотите\" изменения в Наказателния кодекс, които бяха приети на първо четене в парламента миналата седмица. Те ограничават религиозните свободи и дискриминират изповядващите исляма, съобщи пресцентърът на Главното мюфтийство. Подписката, в която са се включили над 46 хиляди души, е внесена днес при президента Румен Радев, председателя на Народното събрание Цвета Караянчева, министър-председателя Бойко Борисов и омбудсмана Мая Манолова. \"До внасяне на подписката се стигна, след като на 6 декември Народното събрание гласува на първо четене предложението за промяна в Наказателния кодекс, което дава абсурдна дефиниция на израза \"радикален ислям\" и инкриминира деянията, породени от него\", се казва в съобщението на мюфтийството. Там се допълва, че подписката е инициирана от Висшия мюсюлмански съвет и е събирана в периода, когато се обсъждаха \"Законът за бурките\", промените в Закона за вероизповеданията и Наказателният кодекс. Според позицията на централния колективен орган на Мюсюлманското изповедание тези предложения за промени съдържат дискриминационни елементи и ограничават религиозните свободи, както и съдържат некомпетентни и преднамерени твърдения. \"От граматическа и богословска гледна точка понятието \"радикален ислям\" е изцяло неправилно. Идеология и религия са две различни неща\", се казва в позицията. С подписката се отправя призив \"към властимащите да подходят мъдро и разумно и да отхвърлят направените предложения от страна на псевдопатриотите\". Отправя се и предупреждението, че при евентуалното приемане на предлаганите промени в Наказателния кодекс \"мюсюлманите ще потърсят настоятелно своите права\". ", "date": "2017.12.14", "title": "Промените в Наказателния кодекс дават \"абсурдна дефиниция на \"радикален ислям\", обяви мюфтийството"}
{"url": "http://www.dnevnik.bg/photos/2017/12/14/3097331_snimka_na_denia_na_ski_pod_pogleda_na_putin/", "text": "Скиорите в сибирския курорт Боброви лог се оказаха облагодетелствани. Вероятно за тяхно удобство на пистите бяха монтирани големи монитори, от които те можеха да следят пресконференцията на президента Владимир Путин докато карат. В хода й държавният глава увери, че митът за това, че Русия е на негово ръчно управление е силно преувеличен.", "date": "2017.12.14", "title": "Снимка на деня: На ски под погледа на Путин"}
{"url": "http://www.dnevnik.bg/sport/2017/12/14/3097260_formula_1_obmislia_dali_da_mahne_manekenkite_ot_pistata/", "text": "Собствениците на Формула 1 от \"Либърти медия\" ще обсъдят дали да продължат традицията с използването на жени модели при представянето на пилотите преди всяко състезание и в церемонията по награждаването, съобщава Би Би Си. Според техническия директор Рос Браун присъствието на момичета в падока е деликатен въпрос. Браун и изпълнителният директор на Формула 1 Чейз Кери се обединиха около мнението, че е необходимо да се обърне внимание върху всички гледни точки, преди да бъде взето окончателно решение в полза на спорта. \"Опитваме се да уважим мнението на всички страни по въпроса. Мнозина зачитат традицията с момичетата в падока, но има и хора, които усещат, че тази практика е остаряла\", каза Браун. По традиция присъствието на модели се използва за реклама, като момичетата носят дрехи с имената на спонсорите върху тях и държат табелите с имената на състезателите на стартовата решетка. Задълженията им включват също участие в церемонията по награждаване, където придружават пилотите по пътя към подиума. Темата за сексизма в моторните спортове доведе до включването на мъже модели в някои състезания. Първият подобен случай беше през 2015 г. в Гран при на Монако. Темата беше обсъждана и в колоезденето. В средата на юли организаторите на Обиколката на Испания  забраниха целувките при награждаването на състезателите  след всеки етап. На сцената освен жени модели има и мъже, които да помагат по време на церемонията.", "date": "2017.12.14", "title": "Формула 1 обмисля дали да махне манекенките от пистата"}
{"url": "http://www.dnevnik.bg/evropa/2017/12/14/3097382_italiia_pozvoli_na_tejko_bolnite_pacienti_da_praviat/", "text": "Италианският Сенат прие закон, позволяващ на тежко болните хора да отказват лечение, което би могло да удължи живота им, предаде \"Ройтерс\". Законът бе приет със 180 гласа \"за\"и 71 \"против\" на фона на съпротива от страна на десните партии. Той позволява на всички възрастни да подготвят документ, в който да изразят предпочитанията си за това как да бъдат лекувани, ако изгубят способността си да избират или да изразяват избора си. Около 10 години след като бе за пръв път предложено законодателството за правото на пациентите да избират какво лечение да получат в края на живота си, през април долната камара на парламента одобри законопроекта. Това ще бъде един от последните актове на правителството, преди парламентът да бъде разпуснат заради изборите следващата година. Приемането на закона мина относително лесно по италианските стандарти благодарение на споразумение между двете големи партии – Демократическата и \"Пет звезди\". Сделката е рядък пример за сътрудничество между партиите, които обикновено са врагове. Антиимигрантската Северна лига, която си съперничи с \"Форца Италия\" на бившия премиер Силвио Берлускони за гласовете на десните избиратели, остро критикува законодателството. \"Форца Италия\" също бе против решението, но не изрази съпротивата си толкова бурно. \"Законът е предвестник на евтаназията\", каза сенаторът от Северна лига Джан Марко Чентинайо. Според него храната и водата също може да бъдат отказани, както и медицинското лечение. Дори и пациентът да откаже лечение обаче, докторът продължава да бъде задължен да облекчи страданията му и може да използва болкоуспокояващи.", "date": "2017.12.14", "title": "Италия позволи на тежко болните пациенти да правят завещание за отказ от лечение"}
{"url": "http://www.dnevnik.bg/sviat/2017/12/14/3097393_krasivi_curkvi_i_fantastichno_vino_vpechatliha_noviia/", "text": "Красиви църкви, велика история и фантастично вино - това са първите впечатления от България на новият посланик на Нидерландия Беа тен Тъшер. Тя връчи днес акредитивните си писма на президента Румен Радев. В \"Туитър\" Тен Тъшер споделя още, че откакто е в София, е успяла да посети и Археологическия музей. Тен Тъшер е родена през 1961 в Хенгело, Нидерландия, съобщават от посолството. През 1985 г. завършва магистратура по шведски език и литература в университета в Хронинген и през същата година постъпва на работа в Министерството на външните работи, заемайки различни позиции с фокус върху сътрудничеството за развитие, хуманитарната помощ, човешките права, Централна и Източна Европа, както и младши дипломатически позиции в посолствата в Зимбабве, Чехия и Словакия. От 1996 до 2003 г. г-жа Тен Тъшер е заместник-ръководител на Дирекция \"Източна Европа\" в МВнР, с фокус върху връзките с Русия, както и ръководител на дирекцията, отговаряща за въпросите, свързани с развитието на жените. В периода 2003 – 2009 г. тя е временно изпълняващ длъжността посланик на Нидерландия в Гватемала, година по-късно е назначена за посланик, а през 2007 г. става посланик в Бангладеш. От 2009 до 2012 г. Беа тен Тъшер е директор по въпросите на човешките права, половете, доброто управление и хуманитарната помощ в МВнР. През 2012 г. и 2013 г. тя е временно изпълняващ длъжността посланик в Азербайджан, Кипър и Унгария. През 2013 г. г-жа Тен Тъшер е назначена за посланик в Норвегия (с акредитация и в Исландия), а от днес тя е посланик на Нидерландия в България. Посланик Беа тен Тъшер притежава експертиза в областите на икономическата дипломация и бизнес развитието, енергетиката, сътрудничеството за развитие, човешките права и върховенството на закона, равенството между половете, хуманитарната помощ, демократичните и икономическите промени. Владее холандски, английски, френски, немски, испански и шведски език. Омъжена е за Рийн ван Виър, който я придружава в България. Посланик Тен Тъшер може да бъде следвана в \"Туитър\" на адрес  @beatentusscher .", "date": "2017.12.14", "title": "\"Красиви църкви\" и \"фантастично вино\" впечатлиха новия посланик на Нидерландия в България"}
{"url": "http://www.dnevnik.bg/kultura/2017/12/14/3097328_tunel_ili_amfiteatur_-_diskusiite_okolo_novoto_logo_na/", "text": "От тази седмица инициативата \"Пловдив - Европейска столица на културата\" в Пловдив има ново лого, сайт и цялостна визуална идентичност. Кампанията за популяризацията й включва още дигитална и външна реклама и ще тече до края на 2019 г., съобщи  пловдивският сайт Plovdiv24 . Логото заменя стария графичен знак \"Plovdiv Together 2019\", но запазва основния девиз на столицата - \"Заедно\". Седем графични линии под формата на буквата П събират в себе си препратки към кирилицата и символи на Пловдив като Античния театър, Римския стадион, каменните сводове на Стария град, Марица и хълмовете. Автори са пловдивското студио \"Пункт\" в лицето на Красимир Ставрев и Георги Лазаров. Логото е съобразено с официалния шрифт с  българска кирилица  на кампанията, създаден от \"Фонтфабрика\". Видеоклиповете пък са разработени от студио \"Кламер\" и режисьора Георги Манов.  Сайтът  е разработен от \"Ай-криейтив\" - Йоханнес Артинян и Иван Йонов.", "date": "2017.12.14", "title": "Тунел или амфитеатър - дискусиите около новото лого на \"Пловдив 2019\" (допълнена)"}
{"url": "http://www.dnevnik.bg/sport/2017/12/14/3097412_radoslav_iankov_zapochna_svetovnata_kupa_s_shesto/", "text": "Българският сноубордист Радослав Янков се класира шести в първия старт за сезона в Световната купа в алпийските дисциплини. Носителят на големия кристален глобус за 2016 г. стигна до четвъртфиналите, където отстъпи пред двукратния олимпийски шампион от Сочи 2014 Вик Уайлд. Надпреварата, която се проведе в италианския зимен център Kaреца, беше в коронната дисциплина на българина - паралелен гигантски слалом. Миналия сезон той спечели малката световна купа в дисциплината, а година по-рано завърши втори в крайното класиране. Янков даде шести резултат в квалификациите в Кареца, а в осминафиналите победи корееца Сан Хо Ли с 0.12 сек. В четвъртфиналите българинът не стартира добре, а след това в опит да навакса пасива си допусна грешка и падна, което позволи на Уайлд да стигне спокойно до финала. Американецът с руски паспорт не успя да прескочи полуфиналите след загуба от швейцареца Невин Галмарини. Победата все пак отиде при Русия, след като световният шампион в дисциплината от 2015 г. Андрей Собольов изпревари Галмарини в големия финал. Собольов записа четвъртата си победа в Световната купа и трета в паралелния гигантски слалом. Той спечели 1000 точки за генералното класиране, а Галмарини си тръгва от Кареца с 800 точки. Друг представител на Швейцария - Дарио Кавизел, допълни почетната стълбичка след успех срещу Уайлд в малкия финал. 22-годишният състезател записа първия си подиум в Световната купа и заработи 600 точки. Уайлд взе 500 точки, Роланд Фишналер - 450, а Янков - 400. Най-добрите състезатели в алпийския сноуборд остават в Южен Тирол за следващите два старта. Те ще се проведат в Кортина д'Ампецо - паралелен гигантски слалом на 15 декември и гигантски слалом (нощен) на 16 декември.", "date": "2017.12.14", "title": "Радослав Янков започна Световната купа с шесто място"}
{"url": "http://www.dnevnik.bg/bulgaria/2017/12/14/3097362_sled_iziavlenie_na_boiko_rashkov_glavniiat_prokuror/", "text": "Главният прокурор Сотир Цацаров е изпратил днес писмо до председателите на парламентарните комисии за контрол над службите за сигурност и по вътрешна сигурност и обществен ред Димитър Лазаров и Цветан Цветанов с искане твърденията на Бойко Рашков за тежки нарушения при използването на СРС да бъдат обсъдени на съвместно заседание на двете комисии Това става часове след като председателят на Националното бюро за контрол на СРС /НБКСРС/ Бойко Рашков в интервю за Нова Тв изнесе случаи на нарушения, допуснати от прокуратурата и ДАНС. Наред с това Рашков заподозря прокуратурата, че е  изпращала разпечатки от подслушвания на избрани медии.  А в заключение той косвено обвини главния прокурор в неспазване на закона, като обобщи, че смята, че някога \" страната ни ще има главен прокурор, който се подчинява само на закона\". Главният прокурор предлага на заседанието на двете парламентарни комисии да бъдат поканени шефовете на ДАНС и ДАТО /Държавната агенция за технически операции/, която прилага спе;иалните разузнавателни средства. Предлага също да бъде поканен целият състав на Бюрото за контрол на СРС, а не само председателя Рашков, тъй като то е колективен орган. Същевременно Цацаров предлага заседанието да бъде открито за медиите, което е странно, тъй като това ще възпрепятства ползването на класифицирана информация от участниците в обсъждането за доказване на тезите им. От писмото до парламентарните комисии се разбира, че главният прокурор подозира, че изнесените досега твърдения от шефа на НБКСРС за нарушения са \"изкривени от амбиции и партийни пристрастия\". Пълния текст на писмото на Цацаров може да прочетете в прикачения файл.", "date": "2017.12.14", "title": "След изявление на Бойко Рашков главният прокурор поиска дебат за подслушванията"}
{"url": "http://www.dnevnik.bg/politika/2017/12/14/3097347_dogodina_durjavata_niama_da_finansira_priem_po/", "text": "Просветното министерство ще предложи държавата да не финансира прием на студенти в професионалните направления \"Икономика\", \"Администрация и управление\" и \"Туризъм\" в някои университети през следващата година. Става въпрос за университети, в които последната година са приети между 15 и 25 студенти по тези направления и които имат коефициенти между 0.5 и 0.6 по всяко едно от направленията (коефициентът се изчислява на база на оценките за програмната акредитация, научната дейност и реализацията - бел. авт.). Това се разбра от думите на министъра на образованието и науката Красимир Вълчев по време на представяне на рейтинга на висшите училища за 2017 г. днес. Догодина държавният прием по \"Икономика\" най-вероятно ще бъде преустановен в Шуменския университет \"Епископ Константин Преславски\", в Бургаския университет \"Проф. д-р Асен Златаров\" и в Техническия университет в Габрово (те имат и  най-нисък рейтинг в това направление  - бел. авт.), обясни министър Вълчев. По думите му тези университети имат малък прием по съответните направления тази година, както и нисък коефициент. Държавният прием по \"Икономика\" и \"Администрация и управление\" бе намален и тази година. Прием държавна поръчка по \"Администрация и управление\" и по \"Туризъм\" най-вероятно няма да има в 12 факултета в университети в страната, се разбра още от думите на Вълчев. Министърът не уточни за кои висши учебни заведения става въпрос с мотива, че предстои обществено обсъждане на идеята. Той обясни, че може да има места, на които да не бъде финансиран и прием по направление \"Национална сигурност\". На дъното в класацията по рейтинг по \"Администрация и управление\" са Техническият университет в Габрово и Аграрният университет в Пловдив, а по \"Туризъм\" - Шуменският университет \"Епископ Константин Преславски\". Софийският пак е пръв по рейтинг по управление  Софийският университет \"Св. Климент Охридски\", който  по принцип е лидер по рейтинг сред университетите , се изкачва до първото място по рейтинг и в направление \"Администрация и управление\", което дели с Американският университет в Благоевград. Двете висши учебни заведения имат  резултат от 64 точки в рейтинговата система . На второ място е Университетът за национално и световно стопанство (УНСС). Софийският университет, Медицинският университет в София и Химикотехнологичният и металургичния университет са трите висши училища с най-висок индекс на цитируемост на научните публикации, показва рейтинговата сиситема. \"Няма значение къде учите \"Отбрана\" или \"Медицина\", тъй като качеството на услугата навсякъде е сравнимо, а безработицата е нулева. Има значение каква специалност учите в Университета по архитектура, строителство и геодезия\", обясни Георги Стойчев от рейтинговата система при анализа на данните. Половината висшисти работят нещо друго В същото време обаче половината висшисти не се реализират на позиции, за които се изисква висше образование, сочат данните. \"Ако сте завършили физика и сте станали депутат в парламента, ние ви броим като реализирал се\", обясни Георги Стойчев. Най-високи доходи - между 3000 и 3400 лева на месец, получават завършилите \"Информатика и компютърни науки\" в Софийския университет и \"Администрация и управление\" в Американския университет в Благоевград, показва рейтинговата система. Най-нископлатени са висшистите от Шуменския университет \"Епископ Константин Преславски\". \"Децата трябва да учат математика и природни науки, ако искат да имат добра реализация. Очаква се и ръст на доходите\", обясни Красимир Вълчев. По думите му притеснителен е ниският брой студенти в направления като \"Математика\", \"Химични науки\" и \"Физични науки\". Студентите във висшите учебни заведения у нас са 209 179.", "date": "2017.12.14", "title": "Догодина държавата няма да финансира прием по икономика, управление и туризъм в някои университети (допълнена)"}
{"url": "http://www.dnevnik.bg/gradska_sreda/2017/12/14/3097356_punktove_za_predavane_na_stari_gumi_shte_otkrie/", "text": "Изнесени пунктове за предаване на стари гуми ще открие Столичната община на 5 места в район \"Младост\". Инициативата ще се проведе на 16 и 17 декември. Тя има за цел да ограничи възможностите за горенето на гуми за отопление, при което се отделят вредни емисии във въздуха. От пресцентъра на общината посочват, че кампанията се е провела миналата седмица в район \"Овча купел\", когато граждани са предали 960 гуми. \"Младост и \"Овча купел\" са два от районите в София, в които въздухът е силно замърсен, като нивата на фини прахови частици често са няколко пъти над нормата. Пунктовете за предаване на гуми в \"Младост\" ще работят от 9 до 15 часа, като ще има отделен мобилен пункт за \"Младост\" 2 и \"Горубляне\", който ще работи по заявка. Останалите 5 пункта в района ще бъдат на адресите: ул. \"Проф. Александър Танев\", срещу последната спирка на автобуси № 213, 76; на кръстовището между улици \"Жечо Гюмюшев\" и \"Инж. Георги Белов\"; до дърводелския цех на улица \"Митрополит Серафим Сливенски\"; на кръстовището между улици \"Проф. Марко Семов\" и \"Андрей Сахаров\". Пунк ще има и в \"Горубляне\" на улица \"Цветна градина\".", "date": "2017.12.14", "title": "Пунктове за предаване на стари гуми ще открие Столичната община в \"Младост\""}
{"url": "http://www.dnevnik.bg/bulgaria/2017/12/14/3097458_lozan_panov_predloji_na_sudiiskata_kolegiia_da_smeni/", "text": "Председателят на Върховния касационен съд (ВКС) внесе в съдийската колегия на Висшия съдебен съвет (ВСС) предложение за назначаване на съдия Светла Димитрова за негов заместник, съобщи пресцентърът на институцията. Предложението до колегията е първо за освобождаването на съдия Красимир Влахов от заеманата длъжност \"заместник на председателя и ръководител на Гражданската колегия на ВКС\" и второ за назначаване на негово място на Димитрова. В мотивите си Лозан Панов посочва, че съдия Влахов заема този пост от 2012 г., а преди това е бил председател на Софийския районен съд в периода 2008-2012 г., т.е. от девет години заема ръководни длъжности в съдебната система. \"Намирам, че пет години и половина са достатъчно дълъг период за един заместник на административния ръководител и ръководител на Гражданската колегия, какъвто е съдия Влахов, да приложи на практика възгледите си за управлението на колегията в рамките на законово определената му компетентност\", аргументира се още Панов. В предложението си той подчертава, че зам.-председателят е ключовото свързващо звено между председателя и съдиите и е необходима \"една добра синергия между тях\". \"В съвместната ни работа имаше моменти, в които тази връзка дори се късаше, и в крайна сметка след един задълбочен анализ на казусите в работата ни установих, че има проблем в разбирането на двама ни за прилагането на принципа на екипност, който изисква взаимно доверие и поемането на отговорност\", посочва още Панов.  Панов обяснява, че от встъпването си в длъжност като председател на ВКС последователно следва политика на диалогичност със съдиите и по този повод е отправил молба към пленума да подкрепи тази ръководна промяна. На проведено на 27 октомври заседание съдиите от Върховния касационен съд са изслушали съдия Димитрова и са изразили положителното си становище за избирането ѝ с 67 гласа \"за\", 9 \"против\" и 2 \"въздържал се\", като на заседанието са присъствали 81 съдии.  Димитрова е с юридически стаж от 38 години, който е преминал изцяло в органите на съдебна власт. Тя започва работа като младши съдия в Ловешкия окръжен съд и последователно е била съдия в Районния съд в Тетевен, в Софийския районен съд, в Софийския градски съд, в Софийския апелативен съд и в последните близо 11 години е съдия във ВКС. От една година е председател на Трето гражданско отделение. ", "date": "2017.12.14", "title": "Лозан Панов предложи на съдийската колегия да смени негов заместник"}
{"url": "http://www.dnevnik.bg/biznes/2017/12/14/3097599_koalicionoto_sporazumenie_se_spazva_mnogo_striktno/", "text": "Имаме коалиционно споразумение и то се спазва много стриктно и точно. Това обяви в Брюксел премиерът Бойко Борисов пред журналисти след като по-рано днес  вицепремиерът Валери Симеонов в телевизионно интервю обяви , че премиерът Бойко Борисов е саботирал предложението му за промяна на концесионния договор за ски зона \"Банско\". Не знам какво е казал, защото съм пътувал и няма как да гледам всеки ден негови участия в предаванията, посочи Борисов в отговор на журналистически въпрос, макар че се впусна в коментар на казаното. Повтори тезата си от предишното заседание на правителството, че концесията за ски зона \"Банско\" не трябва да се продължава преди нов план за управление на Пирин. Припомни, че много правителства от 2001 г. насам, включително и президентът Радев чрез служебното правителство се опитал да реши този въпрос, но много бързо се отдръпнал от тази тема, \"защото има фактическа грешка още в подписването на концесията\". И аз пожелах всичко това да се разгледа, за да не се създава обществено настроение срещу правителството, че обслужваме някакъв интерес, обясни позицията си премиерът във видео, разпространено до медиите от правителствената информационна служба. Подчерта, че \"всичко е според правилата, по които се води един Министерски съвет\". \"За да няма никакви спекулации, съм казал на Нено Димов (министър на околната среда и водите - бел. ред.) – ако има възможност да се приеме точка за втори лифт на Банско, вносител ще бъда аз... Но нито в концесията, нито в плана фигурира изграждането на втори лифт\", обясни Борисов и допълни, че по-стабилна коалицията не е била никога\", обясни Борисов.", "date": "2017.12.14", "title": "Коалиционото споразумение се спазва много стриктно, обяви Борисов"}
{"url": "http://www.dnevnik.bg/sviat/2017/12/14/3096985_sasht_otmeniha_principa_internet_da_e_ednakvo_dostupen/", "text": "Федералната комисия за комуникациите (FCC) на САЩ гласува в четвъртък да бъде отменен принципът за равнопоставеност на всички, които използват интернет, за да разпространяват и ползват съдържание и услуги. Одобрeнието си дадоха тримата републиканци, а с несъгласие за промяната гласуваха двамата демократи, членове на комисията. При излагането на позициите на всеки един от членовете на FCC републиканците нарекоха днешния ден исторически, защото ще премахнат прекаления правителствен контрол над интернет. Демократите предупредиха, че се дава власт на интернет доставчиците да променят това как потребителите стигат до съдържанието на интернет. Битката със сигурност ще се пренесе в съда, тъй като защитници на досегашния режим обявиха преди гласуването, че ще продължат да се борят срещу промяната. Главният прокурор на Ню Йорк веднага обяви, че ще оглави съвместния опит на няколко щата пред съда да спрат решението на FCC. Правилото е известно като  интернет неутралност  и заради него глобалната информационна мрежа е смятана за едно от най-демократичните пространства за комуникация. През 2015 г. по времето на управлението на демократите FCC изрично забрани на доставчиците на широколентов интернет да блокират интернет сайтове, да забавят достъпа или да дават привилегии за по-висока скорост на онези, които си платят за това. Освен това доставянето на интернет бе квалифицирано като комунална услуга, подлежаща на по-висока степен на регулация. Промяната на този принцип вероятно ще има сериозни последици за доставчици, потребители и стартиращи компании. Освен това контролираната от републиканците FCC иска да забрани на отделните щати и големи градове в страната да прибягват до собствени правила, запазващи  интернет неутралността . Федералният регулатор се ръководи от републиканеца  Ажит Пай , известен противник на интернет неутралността. Според него регулацията от 2015 г. била \"истеричен страх\" от това да не се дава подобна власт на телекомуникационните гиганти, която в крайна сметка възпрепятствала разширяването на интернет мрежата. LA Times анализира кой ще спечели и кой ще загуби от тази стъпка. Печеливш: интернет доставчиците Основното притеснение на защитниците на нет неутралността е платената приоритизация - концепцията, че телекомуникационните компании могат да искат такси, за да може определено съдържание да се движи по-бързо по мрежите им. Снабдителите твърдят, че нямат планове да предлагат такава услуга, но в последните месеци някои се подготвят за нея. Коалицията Broadband for America, в която участват най-големите фирми в бранша (например AT&T и Comcast) публикува във \"Вашингтон пост\" реклама, в която обещаваши, че ще запази \"отворения интернет\", \"без блокиране на легално съдържание\", без намаляване на скоростта за обмен на данни и без \"нечестна дискриминация\". В текста не се споменаваше платената приоритизация. В продължение на години в сайта на Comcast имаше обещание, че това няма да се случи; в деня, в който Пай обяви новите правила, това обещание изчезна. Печеливш: големите доставчици на съдържание На Netflix, Google и подобни на тях големи фирми може да се наложи да плащат повече, за да гарантират, че скоростта на услугите и ще остане същата. И двете компании се обявиха в защита на интернет неутралността. The Internet Association - група, представляваща Amazon, Facebook, Google ид руги онлайн компании, предупреди, че отмяната ще накара доставчиците на съдържание да преговарят с доставчиците на интернет частни условия за достигане до клиентите. Макар да са против, някои от тях ще имат парите и влиянието да получат преимущество в достъпа до потребителите. А телевизионни мрежи като NBC, която е собственост на Comcast, биха могли да работят заедно с доставчиците, за да увеличат скоростта си. Печеливш: Услугите, зависещи от скоростта на връзката Според Пай предложенията му ще са от полза на компаниите, чиито услуги зависят от скоростта на интернет - например дистанционния здравен мониторинг на хора с тежки болести. Според FCC отмяната на правилата за нет неутралност ще стимулира развитието на нови технологии, например автономни автомобили, които имат нужда от гарантирана връзка с интернет. \"Надяваме се, като отменим забраната на платената приоритизация, да улесним потребителите да се възползват от услуги, които се нуждаят от приоритизация\", заяви той наскоро. Губещ: стартъпите Опонентите на поправката твърдят, че разделянето на бързи и бавни \"платна за движение\" на съдържанието ще задуши стартиращите компании, които нямат парите или влиянието да си осигурят бърз достъп до потребителите. През ноември стотици фирми, сред които Airbnb, Foursquare и Etsy, изпратиха на Пай отворено писмо с молба да запази регулациите. Мотивът им бе именно защитата на малките и средни бизнеси. Остава да се види: Потребителите Защитниците на свободния пазар сочат, че платената приоритизация в други сфери (например тол таксите) води до повече инвестиции, от които обществото печели. Тоест, инвестициите в широколентова инфраструктура може да се увеличат, това ще подобри достъпа до мрежата и цялостната скорост на преноса на данни. Но противниците на новите правила твърдят, че потребителите може да бъдат принудени да плащат допълнително за определено съдържание, че избориът им на доставичици да бъде ограничен и цената на широколентовите услуги да се повиши. \"Правилата за интернет неутралност опазват интернет отворен и гарантират на потребителите достъп до сайтовете и приложенията, които те - а не доставчикът - избират\", заяви Джонатан Швантес от неправителствената организация Consumers Union.", "date": "2017.12.14", "title": "САЩ отмениха принципа интернет да е еднакво достъпен за всички"}
{"url": "http://www.dnevnik.bg/photos/2017/12/14/3097056_fotogaleriia_svetovnite_snimki_na_denia_za_14_dekemvri/", "text": "Хиндуистки свещеници чакат на опашка, за да дадат гласовете си в избирателна секция по време на последната фаза на изборите за Народно събрание в Индия.", "date": "2017.12.14", "title": "Фотогалерия: Световните снимки на деня за 14 декември 2017 г."}
{"url": "http://www.dnevnik.bg/sport/2017/12/14/3097634_sudiiata_predreshi_macha_oplakaha_se_ot_ludogorec_sled/", "text": "Сериозни критики към съдията Георги Кабаков отправиха от \"Лудогорец\" след загубата от ЦСКА в четвъртфинала за Купата на България. Червените се  наложиха с 2:1 след продължения  в последния двубой за календарната година и отстраниха миналогодишния финалист. Съдията Кабаков обаче допусна сериозни грешки, а разградчани се оплакаха от това. \"През първото полувреме играта беше равностойна, а през второто доминирахме, но изпуснахме две чисти положения. Не искам да коментирам съдийството, защото меко казано съм отвратен. Нека този мач бъде на съвестта на съдията. Загубихме един мач, в който не бяхме надиграни по никакъв начин\", каза Димитров. Неговите претенции бяха за ситуацията с Върджил Мисиджан в началото на втората част, когато Александър Барт беше последен в защитата и повали холандеца, но получи само жълт картон. \"Ако това не е червен картон, не знам кое е\". Капитанът на шампионите Светослав Дяков също отдаде загубата на реферски грешки. \"Имаше сериозни несправедливости и то може би от най-добрия съдия на България. Футболът е една игра, а не война, но при ситуацията с Мисиджан това е картон за учебник\", добави Дяков. След срещата се появиха и спекулации за освобождаване на треньора Димитър Димитров, които бързо бяха опровергани от шампионите. \"Дори не сме коментирали подобна тема. Мисля, че Херо е достатъчно опитен и може да работи под напрежение. В крайна сметка за нас предстои мач с \"Милан\" и ние ще се готвим основно за него от тук насетне. Предстои и пауза, в която ще се освежим, разбира се ще се готвим и за това да станем шампиони отново\", каза изпълнителният директор Ангел Петричев.", "date": "2017.12.14", "title": "Съдията предреши мача, оплакаха се от \"Лудогорец\" след загубата от ЦСКА"}
{"url": "http://www.dnevnik.bg/sviat/2017/12/14/3097516_blizo_100_miliona_dushi_izpadat_v_kraina_bednost/", "text": "Близо 100 милиона души по света изпадат в крайна бедност всяка година заради дългове, натрупани чрез разходи за здравни грижи. Това сочи  доклад  на Световната здравна организация и Световната банка, публикуван в сряда. Според него най-бедните и уязвими хора често се налага да избират между това да дадат пари за здравеопазване или за храна, образование или други нужди, като оцеляват само с 1.90 долара на ден. Над 122 милиона души по света живеят с около 3.10 долара на ден, \"стандарта\" за \"умерена бедност\", заради разходите си за здравеопазване. Този брой е с 1.5% повече в сравнение с 2000 г. насам. Общо 800 милиона пък са онези, които отделят 10% от бюджета на домакинствата си за извънредни здравни разходи, непокривани от осигуровката им. Близо 180 милиона харчат четвърт или повече и делът им се увеличава с около 5 на сто годишно, сочи още докладът. От последната група почти три четвърти (72%) живеят в Азия. Макар всеобщия достъп до здравни услуги да е сред целите на ООН за устойчиво развитие, много активисти смятат, че тази задача е непостижима, тъй като правителствата по света не поемат ангажименти за нея. Най-голям е делът на хората под линията на бедност в Азия и то заради извънредни, непокрити от здравноосигурителната система. Проблемът обаче е все по-често срещан в Европа и Латинска Америка, където все повече хора отделят над 10% от бюджета си за здравни разходи.", "date": "2017.12.14", "title": "Близо 100 милиона души изпадат в крайна бедност всяка година заради здравни разходи, сочи доклад"}
{"url": "http://www.dnevnik.bg/politika/2017/12/14/3097636_deputatut_ot_dps_iordan_conev_iznese_beseda_za_choveka/", "text": "Зам.-председателят на парламентарната група на ДПС Йордан Цонев, който е  доктор по библейско богословие  и православен християнин, изнесе открита беседа на тема \"Първообразът на човека: въплътеният Бог Слово\" в Енорийския център на столичния храм \"Св. св. Кирил и Методий\" тази вечер. Депутатът говори пред духовници и миряни за потенциала на човека да се оподоби на Бога и цитира основно Стария завет от Библията. Пред близо двайсетина слушатели гост-лекторът цитира как Бог искал да създаде човека \"по свой образ и подобие\", но го създал само по свой образ. Подобието било потенциалната възможност на човека със своите дела да се оподоби на Бога. \"Божията благодат да се обожествяваме е само по наше желание\", обясни Цонев. \"Което Бог е по природа, ние можем да станем по благодат\", цитира още докторът по богословие. Той обясни как вярващите християни не трябва да забравят, че от висотата на своя престол Бог се е облякъл в човешка същност, т.е. родил се в ясла като Исус Христос, за да покаже пътя на спасението. ", "date": "2017.12.14", "title": "Депутатът от ДПС Йордан Цонев изнесе беседа за \"човека, който може да се оподоби на Бог\""}
{"url": "http://www.dnevnik.bg/sport/2017/12/14/3097640_futbolnata_asociaciia_na_angliia_prizova_mourinyo_za/", "text": "Жозе Моуриньо трябваше да преглътне  загубата от \"Манчестър сити\"  през миналия уикенд, изоставането на тима си \"Манчестър юнайтед\" с 11 точки, както и унижението да бъде замерян с мляко и вода. Освен това Футболната асоциация на Англия призова мениджъра на \"червените дяволи\" да се яви, за да бъде изслушан за свои коментари преди дербито на Манчестър. ФА иска Специалния да изясни думите си, при които обвини футболистите на \"гражданите\", че \"падат прекалено лесно\". Моуриньо има време до понеделник в 18 ч. местно време, за да се яви преди Асоциацията. \"Манчестър сити\" има прекрасни играчи, отличен мениджър, играят страхотен футбол, добри са. Ако ме питате за нещо, което не харесвам в тях това е, че е, че футболистите им  падат много лесно, когато задуха по-силен вятър . Така сякаш са нокаутирани\", каза 54-годишният португалец преди двубоя. Освен това Моуриньо се заяде и с колегата си Пеп Гуардиола, който напоследък носи жълта лентичка на ревера си в подкрепа на родната си Каталуня. \"Не съм убеден дали ще получа разрешение като него да отправям политически послания от страничната линия\". Тепърва португалецът трябва да се яви и на друго изслушане по разследването на ФА  за инцидента след мача със \"Сити\" . Според информацията на BBC Моуриньо е опитал да спре шумните тържества на футболистите на \"гражданите\", отправяйки не толкова приятни думи на португалски, в резултат, на което беше замерян с вода и мляко.", "date": "2017.12.14", "title": "Футболната асоциация на Англия призова Моуриньо за изясняване на негови коментари"}
{"url": "http://www.dnevnik.bg/photos/2017/12/14/3097612_snimka_na_denia_bulgarska_shema_v_kabineta_na_junker/", "text": "В кабинета на председателя на Европейската комисия Жан-Клод Юнкер, с когото премиерът винаги при среща демонстрира топли отношения, има българска схема. Това разказа самият Бойко Борисов пред журналисти в Брюксел. Това била схемата за новите трасета на руския газ към България и съседните страни, когато бъде построен \"Турски поток\", при което немалка част от транзита, който сега минава през българска територия, ще я заобиколи. Затова премиерът обяснява, че е представил на другите в ЕС схема и вече договорено с Русия и Турция газ тогава да минава през интерконекторите със съседните на България страни. Роля в тази схема и планираният от България газов хъб \"Балкан\". Иначе ще останем без газ в тръбите, които да се дадат за скрап, допълва премиерът.Премиерът уточнява пред български журналисти в Брюксел, че интерконекторът с Турция трябва да е готов в началото на юли 2018 г., а преди няколко дни е обявена общестевна поръчка на стойност 120 млн. лв. за доставка на тръбите за интерконектора с Гърция.Борисов е в Брюксел за участие в редовното заседание на Европейския съвет.", "date": "2017.12.14", "title": "Снимка на деня: Българска схема в кабинета на Юнкер"}
{"url": "http://www.dnevnik.bg/bulgaria/2017/12/14/3097641_deistviiata_na_komisiiata_za_konfiskaciia_ostaviat/", "text": "Асоциацията на европейските журналисти - България (АЕЖ) е дълбоко загрижена от опитите за държавни репресии върху издатели на медии, критикуващи властта. Това се казва в позиция на организацията във връзка с действията на комисията срещу съиздателя на \"Дневник\" и \"Капитал\" Иво Прокопиев. Вчера от  КОНПИ обявиха,  че са запорирали имущество на Прокопиев, като основанието за това е била ревизия на сделката за \"Каолин\". С действията си спрямо собствениците на \"Инономедиа\" Комисията за отнемане на незаконно придобито имущество (КОНПИ) оставя впечатление за произвол, в който държавен орган е готов да излезе далеч извън правомощията си и разпоредбите на закона, за да накаже неудобни за властимащите медии, посочва асоциацията. Въпреки че атаката не е директно насочена срещу медийната група Икономедия, а срещу основния ѝ собственик, може да се допусне, че тя е провокирана от публикации в изданията. Случващото се ни кара да си припомним твърдението на друг собственик на медия, критична към властта – издателят на вестник \"Сега\" Сашо Дончев, който преди време посочи, че главният прокурор Сотир Цацаров го е \"посъветвал\" да не рискува хубавия бизнес, който има, казват от организацията. Тъй като предполагаемите институционални действия срещу медии или медийни собственици са предшествани от масирана атака от страна на конкуренцията, изниква логичният въпрос дали държавните институции сами по себе си не са подложени на натиск. АЕЖ-България предупреждава, че в деликатната ситуация, в която се намира медийната среда в страната, всякакви действия срещу критични към властта медии могат да нанесат тежък удар върху репутацията на България точно преди ротационното председателство на Съвета на ЕС, посочват от АЕЖ. АЕЖ-България следи с особено внимание  започналите проверки от страна на държавни органи по адрес на журналисти като Виктор Николаев и Анна Цолова , които установиха, че няма разминаване в доходите на въпросните журналисти. Проверките бяха инициирани по искане на евродепутата Николай Бареков и съпроводени с атака по адрес на въпросните двама журналисти, както от страна на медии, свързвани с депутата Делян Пеевски, така и от страна на висши представители на управляващите, се допълва в позицията.", "date": "2017.12.14", "title": "Действията на Комисията за конфискация оставят впечатление за произвол, предупреждава асоциация"}
{"url": "http://www.dnevnik.bg/biznes/2017/12/14/3097642_bulgariia_ia_chaka_dulug_put_v_dostiganeto_na/", "text": "Международният валутен фонд (МВФ) подкрепя усилията на България за влизане в механизма, предхождащ въвеждането на еврото и в Еврозоната след това. Това заяви ръководителят на мисията на Фонда у нас Йорг Декресин, цитиран от БНР. От 5 до 14 декември фондът проведе есенната си мисия в България. Той посочи, че влизането във валутния съюз ще донесе ползи, но и нови отговорности на България. Международният валутен фонд препоръчва по-активна работа за пазара на труда и в борбата с корупцията.", "date": "2017.12.14", "title": "България я чака дълъг път в достигането на европейските доходи, обяви МВФ"}
{"url": "http://www.dnevnik.bg/sport/2017/12/14/3097645_kradci_zadignaha_transfernite_planove_na_trenyora_na/", "text": "ПСЖ се движи отлично в Лига 1 и води в класирането, осигури си участие и на четвъртфиналите в Купата на Лигата на Франция, но не всичко е \"розово\" за  треньора Унай Емери . Баският специалист стана жертва на грабеж, докато води двубоя със \"Страсбург\", който беше спечелен с 4:2. Медиите във Франция разкриха, че в апартамента на Емери е влизано с взлом и са задигнати доста неща, сред които лични документи и часовник \"Ролекс\" на стойност близо 7000 евро и фланелки с подпис на  звездата на ПСЖ Неймар . Интересното е, че сред задигнатите неща са още документи за доходите на Емери, както и негови файлове, с трансферите планове за зимата. Съпругата на Емери е установила, че ѝ липсват и две чанти \"Шанел\". Според Le Point жената на треньора Луиса Фернандес е разбрала за кражбата едва в 23 ч. в сряда, едва четири часа преди нейният съпруг да се прибере от Страсбург. Общата стойност на задигнатите вещи е 20 хиляди евро. Семейство Емери живее на една от търговските улици в Париж, в апартамент на седмия етаж в голяма сграда. Според медиите в сградата има видеокамери, както и врати с цифрови кодове. \"Вратата е била затворена, но не заключена. Тя е била повдигната от пантите си и крадците са влезли необезпокоявано, задигайки луксозни чанти, бижута, футболни фланелки и дизайнерски дрехи\", съобщават от полицията в Париж. Не се съобщава къде е била по това време съпругата на треньора и защо домът им не е бил заключен.", "date": "2017.12.14", "title": "Крадци задигнаха трансферните планове на треньора на ПСЖ"}
{"url": "http://www.dnevnik.bg/sviat/2017/12/14/3097646_es_udulji_sankciite_sreshtu_rusiia/", "text": "Лидерите на ЕС дадоха днес зелена светлина за удължаване с шест месеца на тежките икономически санкции срещу Русия, наложени заради намесата й в конфликта в Украйна, съобщи днес председателят на Европейския съвет Доналд Туск, цитиран от Франс прес и БТА. \"ЕС е единодушен за продължаването на икономическите санкции срещу Русия\", написа Туск в Туитър. Решението, взето на срещата на върха в Брюксел, ще бъде официално прието от 28-те страни членки на ЕС през следващите седмици. Украинският президент Петро Порошенко приветства в страницата си във \"Фейсбук\" това \"важно политическо решение\", взето заради нарушаването на териториалната цялост на Украйна и нежеланието на Русия да спре хибридната агресия срещу Украйна.", "date": "2017.12.14", "title": "ЕС удължи санкциите срещу Русия"}
