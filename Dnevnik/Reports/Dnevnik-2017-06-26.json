{"url": "http://www.dnevnik.bg/sviat/2017/06/26/2996219_kitai_osvobodi_ot_zatvora_disident-nobelist_s_tumor_v/", "text": "Китайският носител на Нобелова награда за мир Лю Сяобо е освободен от затвора, след като миналия месец му бе поставена диагноза рак на черния дроб в последен стадий. Това съобщи днес БТА, цитирайки \"Франс прес\" и неговия адвокат.\"Той е настанен за лечение в болницата в Шънян (в североизточната провинция Ляонин). Не планира нищо специално. Просто получава медицински грижи във връзка със заболяването си\", заяви адвокатът Мо Шаопин.Диагнозата е поставена на 23 май и 61-годишният Лю е освободен няколко дни по-късно, уточни той.Бивш преподавател, интелектуалец и дисидент, Лю Сяобо излежаваше от 2009 г. 11-годишна присъда за \"подривна дейност\" като съавтор на текст с призиви към демократични промени в Китай - \"Харта 2008\", и му оставаха още три години зад решетките. Съпругата му Лю Ся все още е под домашен арест.През 2010 г. той - вече затворник, получи Нобелова награда за мир. Отличието му бе връчено символично в негово отсъствие през декември с. г. в Осло. Удостояването на дисидента с тази награда разгневи Пекин, който замрази контактите си на високо равнище с Норвегия, а износът на норвежка сьомга в Китай западна.Помолен да коментира освобождаването на Лю Сяобо, говорителят на китайското външно министерство Гън Шуан заяви днес, че \"не е запознат\".", "date": "2017.06.26", "title": "Китай освободи от затвора дисидент-нобелист с тумор в напреднал стадий"}
{"url": "http://www.dnevnik.bg/sport/2017/06/26/2996017_severna_koreia_otkaza_da_uchastva_v_obsht_otbor_s/", "text": "Северна Корея отхвърля възможността да участва в общ отбор с Южна Корея в зимните олимпийски игри в Пьончан през 2018 г. Според представителя на Международния олимпийски комитет (МОК) Джан Ун подобна цел е нереалистична заради политическото напрежение между двете страни и малкото оставащо време за преговори.Идеята за общ корейски отбор дойде от президента на Южна Корея Мун Дже-ин преди началото на световното първенство по таекуондо. Той пожела това да се случи следващата година, като припомни, че подобен случай е имало на световното по тенис на маса през 1991 г.\"Отне ни 22 срещи и пет месеца на преговори, за да създадем този сборен тим по тенис на маса през 1991 г. Това е реалността, с която се сблъскваме\", отговори Джан Ун.Според него олимпийските игри не трябва да бъдат използвани за политически цели. \"Твърде късно е да се говори за обща проява. Лесно е да се говори, но е трудно да се разрешат политическите проблеми\", каза още Джан Ун.Южнокорейските представители остават оптимисти около идеята двете страни да се състезават заедно. \"Отворени сме за възможността да сформираме общ отбор\", се казва в изявлението на южнокорейското министерство на културата, спорта и туризма.", "date": "2017.06.26", "title": "Северна Корея отказа да участва в общ отбор с Южна Корея на игрите в Пьончан"}
{"url": "http://www.dnevnik.bg/video/2017/06/26/2996137_video_drugite_novini/", "text": "Придвижването на две колела има добри резултат и за работата в офиса\"Спейс Екс\" изстреля две ракети в рамките на два дниНова лотария с касови бележки до края на лятотоПреброяване на киноотличницитеЕд Шийран и Бари Гиб с финални акорди на фестивала \"Гластънбъри\"Хавайските ризи пак напират", "date": "2017.06.26", "title": "Видео: Другите новини"}
{"url": "http://www.dnevnik.bg/zelen/2017/06/26/2996039_ekoministerstvoto_odobri_sporen_plan_na_primorsko/", "text": "Министерството на околната среда и водите одобри спорен общ устройствен план за община Приморско. Планът е гласуван с решение на специализирания състав на Висшия експертен екологичен съвет към ведомството в понеделник. Коалицията на природозащитните организации в България излезе със , с което предупреди, че проектът за план позволява сериозно застрояване на региона в защитени зони. Според ековедомството обаче одобреният план не допуска ново устройване с цел застрояване на защитените територии край Приморско и отговаря на техните защитни режими. \"Има извършена процедура по екологична оценка и оценка за съвместимостта с предмета и целите на опазване на защитените зони. Направена проверка за допустимост на предвижданията на общия устройствен план с режимите на защитените територии и защитените зони. Констатирано е, че те няма да бъдат нарушени\", заявяват в съобщение на пресцентъра на МОСВ.Но веднага добавят, че в защитените зони  и разширението на съществуващи, където е оценено, че това няма да доведе до значителни отрицателни въздействия върху тях. за това според МОСВ са предложени мерки за предотвратяване, намаляване или възможно най-пълно отстраняване на предполагаеми неблагоприятни последствия от изменение на общия устройствен план на община Приморско. Включени са и мерки за наблюдение и контрол на въздействието върху околната среда при прилагането му. Всички изисквания на днешното решение ще бъдат задължителни за изпълнение, твърдят от МОСВ. Според Тома Белев, който също е участвал на заседанието като експерт, ВЕЕС е приел плана с редукции на площта за застрояване, но отново има риск от презастрояване, както и риск от нови наказателни процедури.По време на заседанието той е изтъкнал, че в момента в Приморско има 26 хил. легла, които са с 15% заетост. \"Вместо да има още 30 хил. легла, каквото позволява одобреният план, би трябвало да се мисли как да се запълнят сега съществуващите. Иначе не говорим за туризъм\", каза за \"Дневник\" Белев, като цитира данни от проекта за изменение на ОУП на Приморско.След одобрението от ВЕЕС на МОСВ предстои проектът за общ устройствен план на Приморско да бъде гласуван в общината, след това трябва да бъде разгледан от МРРБ и отново да мине през общината.На територията на община Приморско се намират няколко защитени зони от европейската екологична мрежа \"Натура 2000\", опазващи редки дюни, редки и застрашени растителни и животински видове, лонгозни гори, бяла и жълта водна лилия, блатно кокиче, странджанска боровинка, шипобедрена и шипоопашата костенурка и други, които са и част от Червената книга.Става дума за следните защитени зони: Комплекс \"Ропотамо\", Ропотамо, Странджа: \"Босна\"; \"Караагач\"; \"Бакърлъка\"; \"Комплекс Ропотамо\"; \"Ропотамо\"; и две зони \"Странджа\". Има и защитени територии по българското законодателство като резерват \"Ропотамо\", поддържан резерват \"Вельов вир\", защитена местност \"Блатото Стамополу\", защитена местност \"Мурватска река\", защитена местност \"Беглик Таш-Ропотамо\", природна забележителност \"Маслен нос\", природна забележителност \"Пясъчни дюни ММЦ\", природна забележителност \"Пясъчни дюни\" в м. Перла.", "date": "2017.06.26", "title": "Екоминистерството одобри спорен план на Приморско"}
{"url": "http://www.dnevnik.bg/sport/2017/06/26/2995873_sudut_v_lozana_ostavi_cska_-_sofiia_izvun_liga_evropa/", "text": "\"ЦСКА - София\" няма да играе в Лига Европа този сезон, обявиха от клуба. С сила остава последното решение на УЕФА във втория по сила турнир да се състезава \"Дунав\".\"Днес КАС (Спортният арбитражен съд в Лозана) отказа да наложи предварителни обезпечителни мерки по заведеното от страна на ПФК ЦСКА дело срещу УЕФА. По този начин КАС отказа за издаде заповед за незабавно връщане на ЦСКА в Лига Европа\", се казва в сайта на ЦСКА.Червените добавят, че юридическият екип на клуба очаква да получи във вторник мотивите за решението. След това от \"Българска армия\" \"ще информират подробно за следващите мерки, които ще предприеме клубът в защита на своите интереси\".\"ЦСКА - София\" беше в жребия за първия предварителен кръг, но . Президентът на БФС Борислав Михайлов каза, че .УЕФА  в европейските клубни турнири.\"Дунав\" ще играе в четвъртък с \"Иртиш\" като гост. Отборът, воден от Веселин Великов, се подготвя за дълго пътуване през Истанбул, което ще започне във вторник.Русенци . \"Отиваме като аутсайдери, отборът на \"Иртиш\" е фаворит. За нас е голям бонус, че ще играем в Лига Европа, тъй като никой не се е надявал на това. Мисля, че успяхме да проучим \"Иртиш\". Изправяме се срещу наистина добър отбор, който няма прекъсване в първенството, тъй като в момента то тече. Няма да ни е леко, но и на тях няма да им е леко\", каза Великов.", "date": "2017.06.26", "title": "Съдът в Лозана остави \"ЦСКА - София\" извън Лига Европа"}
{"url": "http://www.dnevnik.bg/sviat/2017/06/26/2996018_stalin_izprevari_putin_i_pushkin_v_ruska_klasaciia_na/", "text": "Руският диктатор Йосиф Сталин е най-забележителният човек на всички времена и народи, сочи проучване на социологическата агенция \"Левада-център\", цитирано от \"Интерфакс\" и РБК.Според данните на проучването 38 на сто от респондентите избрали Сталин, а президентът  и поетът Александър Пушкин били назовани от по 34% от участниците в допитването. Това е първият случай, при който Путин попада в \"челната тройка\" на традиционното допитване.Руснаците също така поставят в първите двайсет едва три личности, които не са от Русия или Съветския съюз - това са Наполеон (9%) и учените Алберт Айнщайн и Исак Нютон с по едва 7%. Тримата са съответно на 14-о, 16-о и 19-о място.\"Левада-център\" не е ограничил броя на отговорите, които руснаците могат да дават, и затова сумата им надвишава 100%. Допитването е направено между 7 и 10 април сред 1600 души.Владимир Ленин е избран от 32% от руснаците, а цар Петър I - от 29 на сто. В \"първите десет\" са още първият космонавт Юрий Гагарин (20%), писателят Лев Толстой (12%), съветският пълководец Георгий Жуков (също 12%), императрица Екатерина II и поетът Михаил Лермонтов (по 11%).И в проучването отпреди 5 години, посветено на същата тема, респоднентите поставиха  (с 42 на сто), но тогава Ленин и Петър I бяха втори и трети, следвани от Пушкин, а Путин беше едва на пето място.След публикувано миналата седмица проучване, което анализираше  във времето на Втората световна война, от \"Левада\" заявиха за РБК, че \"ако деветдесетте години минаха под знака на разкритията за престъпленията на сталинизма, през 2000 г. такива критики намаляха\".", "date": "2017.06.26", "title": "Сталин изпревари Путин и Пушкин в руска класация на най-великите личности"}
{"url": "http://www.dnevnik.bg/sviat/2017/06/26/2996120_haosut_v_libiia_prechi_na_borbata_s_migrantskiia_potok/", "text": "Когато либийската брегова охрана получи миналия месец от Италия първата дългоочаквана партида патрулни лодки, два от четирите плавателни съда имаха механични проблеми, а един се счупи на път за Триполи.Когато италианският вътрешен министър по-късно пристигна със самолет, за да представи официално лодките във военна база в либийската столица, служителите на бреговата охрана недоволстваха, че са стари и нямат достатъчно място на палубата за спасените мигранти.\"Искат от нас да сме полицай на Европа. А в същото време този полицай се нуждае от ресурси\", каза говорител на бреговата охрана на име Аюб Касим. \"Я да опитат те да работят в такива условия.\"Половин милион души прекосиха Средиземно море от  през последните четири години, основно африканци от региона , които плащат на трафиканти да ги преведат през пустинята до Либия и оттам към Европа с негодни за плаване в море надуваеми лодки. Около 13 000 души загинаха по пътя.Европейските правителства искат да спрат мигрантите и да разбият хватката на . Но вече повече от четири месеца, откакто Италия и ЕС започнаха нов опит за справяне с кризата, усилията им не са довели до почти никаква промяна, както става ясно от разказите на мигранти, служители на хуманитарни организации и на официални лица.Когато либийските власти заловят мигранти, ги отвеждат в центрове за задържане, които формално са под контрола на правителството. Там вече има около 8000 души. Въпреки че европейците обещаха да дадат пари за подобряване на условията в тях, в някои е такава теснотия, че мигрантите се налага да спят седнали.В столичния мигрантски център \"Тарик ас Сика\", показван на дошли на визита в Либия високопоставени посетители, са засадени цветя и инсталирани умивалници. Но зад заключената с катинар метална порта стотици мигранти са наблъскани един до друг на матраци в единично помещение без вентилация.\"Казват ни да мълчим, затварят ни и ни искат пари\", каза 22-годишен мъж от Гвинея, който е в центъра от март, когато бива заловен от либийската брегова охрана с още около 120 мигранти, малко след като потегля за Италия. \"Бият хората. Не харесват черната кожа\".Морският път от либийските брегове е един от основните маршрути на най-големия мигрантски поток в Европа от Втората световна война насам. Другият, по море от Турция към Гърция, бе почти напълно запечатан миналата година след. Този от Либия обаче не спира да нараства.От началото на годината вече 70 000 души са предприели това пътуване, а пикът през летния сезон тепърва предстои. Около 2000 души са загинали тази година.За разлика от Турция Либия все още е смятана от европейците за твърде опасна, за да бъдат връщани там мигрантите, така че обикновено тези, които се доберат до международни води, в крайна сметка стигат до Италия.Мрежите за трафик на хора процъфтяват в суматохата, последвала революцията от 2011 г., при която бе свален от власт диктаторът Муамар Кадафи. Бизнесът тръгна стремглаво нагоре след 2014 г., когато конфликтът се разпространи в цяла Либия и бяха създадени враждуващи правителства в Триполи и на изток.От миналата година ЕС опитва да работи с ново либийско правителство, подкрепено от ООН. През октомври започна обучение на брегова охрана на борда на европейски кораби. През февруари И за разбирателство с Триполи, който ЕС бързо подкрепи и определи за целта сума от 90 милиона евро.Но Европа досега е оказала съвсем малко конкретна подкрепа, каза Тарик Шанбур, представител на бреговата охрана. \"Срещаме се, говорим, вземаме решения, сключваме споразумения, но на терен нищо не се върши.\"Либийското правителство няма много влияние извън столицата, а даже и в някои от министерствата в Триполи. Неговата власт е отхвърлена в Източна Либия и едва се усеща на юг, където трафиканти вкарват мигранти през Сахара.\"Досега не можем да кажем, че като Европейски съюз сме постигнали много\", каза европейски представител, пожелал анонимност. \"Работата е там, че се нуждаем от краткосрочни решения, но такива няма. Няма \"турска сделка\" в Северна Африка.\"Докато европейските политически лидери обмислят дългосрочни стратегии за засилване на сигурността по южните граници на Либия, поучават местните общности да се откажат от каналджийството и дават помощи на родните държави на мигрантите, либийските власти се тревожат, че броят им в Либия ще набъбне.Те казват, че нямат достатъчен капацитет да приютяват мигранти в страна в дълбока икономическа криза, където има близо 250 000 вътрешно разселени лица. Европейското финансиране помогна за увеличаване на доброволното репатриране на мигранти, заловени в Либия и съгласили се да се завърнат у дома. Броят им обаче надали ще надхвърли 10 000 тази година.Мигрантите, заловени от либийската брегова охрана в морето или в среднощни операции, биват задържани в центрове - както официални, контролирани формално от правителството, така и такива, управлявани от всевъзможни въоръжени групировки.Управителите на центровете печелят пари, като карат мигрантите и техните семейства да плащат за освобождаването им, като ги продават обратно на трафиканти или ги дават под наем за работна ръка, казват мигранти. Сексуалните издевателства са чести, казва бивш служител на един от центровете в Триполи.В неофициалните центрове за задържане в западната и южната част на Либия под контрола на милиции или на самите каналджии се говори, че условията са много по-лоши. Мигранти казват, че техните семейства са изнудвани за пари, като им се изпращат видео- и аудиофайлове как биват изтезавани роднините им.Мигранти в \"Тарик Сика\", които по-рано са били задържани в друг, недостроен лагер край летище \"Митига\" в Триполи, разказват, че са били накарани насила да построят сами лагера. Няколко болни са починали, защото не им е била оказана лекарска помощ. На \"Ройтерс\" бе отказано посещение в центъра.Служителите на центъра за задържане казват, че изпитват недостиг на ресурси и понякога се налага да действат със сила срещу отчаяни и буйни мигранти. Мохамед Бишр, началникът на отдела за борба с незаконната миграция в Триполи, отрече да са достоверни сведенията за издевателства и убийства. Казва, че мигрантите са задържани заради тяхната сигурност.\"Предвид ситуацията по сигурността в либийската държава те не могат да напуснат центровете за задържане, защото нямат документи за самоличност\", каза той в просторния си офис с климатик в центъра \"Тарик Сика\". \"Ако напуснат, може да ги сполети и нещо по-лошо.\" /БТА", "date": "2017.06.26", "title": "Хаосът в Либия пречи на борбата с мигрантския поток"}
{"url": "http://www.dnevnik.bg/politika/2017/06/26/2996047_bsp_obvini_gerb_v_biagstvo_ot_otgovornost_za_mvr_i/", "text": "Лидерът на БСП Корнелия Нинова разкритикува ГЕРБ, че бяга от отговорност за състоянието на МВР, и обяви, че управляващите се страхуват от президента Румен Радев заради волята му за борба с корупцията по високите етажи на властта. Двете мнения бяха изказани на извънреден брифинг на Нинова на \"Позитано\" 20 днес.Тази сутрин . В неделя зам.-председателят на ГЕРБ Цветан Цветанов даде извънреден брифинг, на който съобщи, че .Днес Нинова обясни, че БСП не приема премиерът Бойко Борисов да прехвърля отговорности, тъй като днешното състояние на МВР се дължало на управлението на трима министри - Цветан Цветанов, Румяна Бъчварова и Валентин Радев. Тя подкрепи протеста на полицаите и обяви, че вътрешният министър Валентин Радев вече е дал аргументи за увеличението на техните заплати, каквито днес искал от тях - на заседанието на Консултативния съвет за национална сигурност (КСНС) на 30 май, където изчел несекретен доклад. Лидерът на БСП цитира части от доклада, в които министър Радев иска 300 млн. лв. за ръст на възнагражденията на служителите на МВР с темпа на минималната работна заплата, както и обезпечаване на нуждите от леки автомобили, облекло и техническо оборудване, тъй като в противен случай щяло да има демотивация и пропуски при изпълнението на служебните задължения на полицаите.\"Премиерът Борисов да си свърши работата\", призова Нинова по повод цитирана от нея информация от доклада на вътрешния министър, според който имало висок риск от загуба на средства в рамките на механизма за спешно подпомагане, по който страната ни получава 160 млн. евро от Европейския съюз (ЕС) за мерки за бежанците.Лидерът на БСП обяви, че се съмнява да бъдат назначени нови полицаи, както от ГЕРБ предизборно обещавали, както и да бъдат увеличени парите в МВР, тъй като на КСНС финансовият министър Владислав Горанов дал ясно да се разбере, че средства за полицаите няма.Корнелия Нинова допусна, че изказване на президента Румен Радев, че \"поема инициативата за борба с корупцията\", тъй като политическата класа нямала воля за това, е причината за желанието на ГЕРБ да се направи анкетна комисия, която да разследва решението за закупуване на шведски изтребители \"Грипен\".\"Ще изглежда като \"Борисов\" 3 разследва \"Борисов\" 2. Как ви звучи Борисов да се разследва сам себе си? На мен като виц\", обяви Нинова. По думите й комисията, която е оценявала офертите за бойни самолети, е била назначена от предишното правителство на ГЕРБ, а решението на служебния кабинет за сделката било, че предстои решение.Лидерът на БСП обяви, че , а дни по-късно ГЕРБ лансира идея за анкетна комисия.\"Кое е събитието, което обърна така нещата? За нас е само едно -. Очевидно волята на президента при борбата с корупцията, подкрепена от мен и БСП в парламента, е причината да се обърнат така нещата. Страхът от президента Радев и подкрепата, която получава, да се стигне докрай, да се водят разследвания и да се търси отговорност от политическия елит за всички години на прехода, продиктува тази анкетна комисия. Време е за истински действия в борбата с корупцията\", обяви Нинова.", "date": "2017.06.26", "title": "БСП обвини ГЕРБ в бягство от отговорност за МВР и страх от президента Радев"}
{"url": "http://www.dnevnik.bg/biznes/2017/06/26/2996136_turgovcite_na_goriva_obeshtaha_da_si_zabraniat_da/", "text": "Компаниите, собственици на големите вериги бензиностанции в България, са поели пред Комисията за защита на конкуренцията (КЗК) задължението да забранят контактите и обмяната на информация помежду си и свои конкуренти на този пазар, съобщи антимонополният регулатор. \"Лукойл България\" ЕООД, \"Еко България\" ЕАД, \"Шел България\" ЕАД, \"ОМВ България\" ООД, \"НИС Петрол\" ЕООД и \"Петрол\" АД планират промени във вътрешните си процедури. С тях ще бъдат забранени контактите и обменът на информация с дружества - конкуренти и техните служители. Ще бъдат забранени контактите между служителите на собствените и конкурентните бензиностанции.Компаниите налагат забрана на обсъждане, получаване или предоставяне на търговска информация в рамките на сдружението \"Българска петролна и газова асоциация\";Служителите, които не спазват изискването за конфиденциалност на търговската информация, ще бъдат уволнявани. Компаниите планират да променят правилниците за вътрешния ред и трудовите договори на служителите като добавят забранителните и санкциониращите клаузи. В петролно-газовата асоциация ще бъдат променени правилата за вътрешен ред.Шестте компании бяха обект на проверка от КЗК от октомври миналата година с подозрения за картел. В края на март регулаторът излезе със становище, че картел няма, но е налице  вследствие на обмяна на информация помежду им. Ценовият паралелизъм не се преследва според европейското законодателство. Тогава КЗК поиска от компаниите да наложат забрана върху обмена на информация между дружествата и техните конкуренти.", "date": "2017.06.26", "title": "Търговците на горива обещаха да си забранят да обменят информация"}
{"url": "http://www.dnevnik.bg/bulgaria/2017/06/26/2996166_patriotite_shte_poiskat_kamerite_po_ogradata_na/", "text": "\"Обединени патриоти\" ще предложат законодателни промени, така че поставянето на камерите за наблюдение по защитната ограда на границата с Турция да става чрез пряко възлагане. Това се разбра от думите на вицепремиера и съпредседател на \"Обединени патриоти\" Валери Симеонов.\"Ще предложим поправка в Закона за обществените поръчки тези камери да не минават през обществени поръчки, защото ги обжалват\", каза Симеонов в предаването \"Лице в лице\" по Би Ти Ви. На реплика на водещата, че така може да възникнат съмнения, че камерите ще се слагат от фирми, близки до патриотите, той каза: \"Нека да кажат коя фирма на Симеонов работи, за да вкарам още някого в съда.\"Той добави, че към момента не навсякъде има камери, а те ще бъдат сложени .Вицепремиерът добави, че имал информация, че депутатът от БСП Елена Йончева, която сигнализира за нередности с оградата, сега е обикаляла защитното съоръжение и е питала граничните полицаи имат ли нужда от нещо. Посочи, че оградата може да се прескочи със стълба, както твърди Йончева, но първите двама афганистанци, които сторили това, били със счупен таз и счупен крак.Валери Симеонов коментира и темата за алкохолните турове по морето, конкретно в курорта \"Слънчев бряг\". Изрази увереност, че те ще бъдат спрени, защото по думите му никой не печели от тях, те са в сивия сектор, а също имало риск от попадане на фалшив алкохол, като уточни, че досега подобен проблем не е имало.\"Една  като Слънчев бряг като нищо може да се повтори с всички последици за туризма\", каза вицепремиерът. От думите му се разбра, че , а следващата седмица щяло да се уточни как пътните полицаи да влязат там.\"КАТ досега не влизаше в Слънчев бряг. Влизаше само при инцидент. Не проверяваше. По алеите цареше абсолютен хаос\", каза той. Симеонов добави, че следващата стъпка е да се реши проблемът с шума от заведенията след полунощ, за което предстояли проверки. Като други проблеми изброи незаконните търговски сергии по тротоарите и джебчиите, като по думите му през лятото цели кланове отивали в курорта.\"Много са се усъвършенствали и вече работят с техника за термонаблюдение. Наблюдават кога двама, трима, 4-5 души влизат в морето и багажът им остава. (...) Има констатирани няколко случая, в които нашите мургави събратя се заравят на плажа и дебнат кога някой ще се отдаде на нощно къпане или друго\", обясни вицепремиерът.", "date": "2017.06.26", "title": "Патриотите ще поискат камерите по оградата на границата да се слагат без обществени поръчки"}
{"url": "http://www.dnevnik.bg/sport/2017/06/26/2996100_serena_uiliams_bi_bila_700_pri_mujete_smiata_djon/", "text": "Носителят на седем титли от Големия шлем Джон Макенроу смята, че Серена Уилямс би била №700 в световната ранглиста, ако се състезаваше при мъжете. Специалистът посочи, че харесва много качествата на американката, но според него тя не би имала големи възможности за успех, ако се състезава постоянно при мъжете.\"Това не значи, че Серена не е страхотен играч, напротив. Реалността при мъжете обаче е съвсем друга. Въпреки това тя може да победи някои от мъжете в един двубой, защото е много силна психически\", каза Макенроу.Според него е възможно в някой момент жените да бъдат по-добри, отколкото мъжете: \"Все още не съм го видял в тениса или в друг спорт, но кой знае.\"През годините Макенроу често е засипвал с похвали Уилямс след победите й в турнирите от Големия шлем.През 2015 г. след триумфа на \"Уимбълдън\" американецът я нарече \"безспорно най-добрия атлет за последните 100 години\". А след титлата на US Open през 2012 Макенроу заяви: \"Вие гледате според мен най-добрият тенисист, който някога е играл тази игра.\"Когато триумфира на \"Уимбълдън\" през 2015 г., Уилямс стана най-възрастната жена, печелила титла от Големия шлем. Тогава тя беше на 33, с 26 дни по-голяма от Мартина Навратилова, когато спечели в Лондон през 1990 г.Американката има 23 титли на сингъл от Шлема и още 14 на двойки. За сравнение - най-успешният при мъжете Роджър Федерер е с 18 на сингъл и нито една при двойките.", "date": "2017.06.26", "title": "Серена Уилямс би била №700 при мъжете, смята Джон Макенроу"}
{"url": "http://www.dnevnik.bg/bulgaria/2017/06/26/2996178_shefut_na_ndk_miroslav_borshosh_e_osvoboden_obnovena/", "text": "Директорът на Националния дворец на културата (НДК) Мирослав Боршош е освободен, съобщи Министерството за българското председателство на Съвета на ЕС2018.\"С протокол на едноличния собственик на капитала на \"Национален дворец на културата - Конгресен център София\" ЕАД министър Лиляна Павлова днес освободи от длъжност изпълнителния директор и член на борда на НДК Мирослав Боршош. Променен е и съставът на Съвета на директорите на НДК\", се казва в съобщение на сайта на ведомството.Мотивите за смяната са \"системно неизпълнение на указания, дадени от страна на едноличния собственик на капитала\", както и на Съвета на директорите\". \"Също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането на сградата на НДК за нуждите на Председателството\", се казва в съобщението.През май бяха направнеи промени в Съвета на директорите на НДК, като министър Павлова тогава съобщи за  и прогнозира, че ще бъдат обявени нови 10 обществени поръчки, тъй като имало недофинансирани дейности. В коментар за освобождаването му  и насочи вниманието именно към предстоящите обществени поръчки.\"Категорично отказвам да подписвам нови обществени поръчки, свързани с подготовката на НДК за Председателството под натиск и в условия, които не отговарят на правилата и закона. Не намирам за допустимо тези процедури – важна част от подготовката на България за Председателството на Съвета на ЕС през 2018 г – да се провеждат на фона на безпрецедентна атака срещу Националния дворец на културата. Не приемам да се поставя под съмнение доброто управление на Двореца при положение, че промяната на НДК е безспорна и видима за всички\", написа Боршош във \"Фейсбук\".\"Хаосът, който цари през последните два месеца при управлението на целия процес по подготовка на Българското председателството на Съвета на ЕС заплашва да го провали. Аз отказвам да участвам в това и няма да наруша принципите на прозрачност и публичност в работата на НДК, наложени през последните две години\", заяви той., досегашен председател на Съвета на директорите. Преди това Велков бе зам.-директор на зала \"Арена Армеец София\", където от 2011 г. отговаря за екипа, маркетинга, рекламата и организацията на събития. През 2013 г. става главен консултант по изграждането на \"Арена Русе\", а по-късно и поема поста на главен мениджър на залата. Основател е на Асоциацията за насърчаване и развитие на спортната и развлекателна инфраструктура в България.От пресцентъра на Министерството за българското председателство на Съвета на ЕС 2018 посочват още, че Велков е оказвал експертна помощ при изграждането на \"Арена Бургас\", \"Арена Колодрум\" - Пловдив, Софийската филхармония и др. От 2011 г. досега е участвал пряко в организацията на повече от 200 събития от различен характер, много от които от висок международен ранг – международни конгресни, културни и фестивални прояви, световни и европейски спортни първенства. Борислав Велков влезе в Съвета на директорите на НДК в средата на май, когато .Досегашният началник на кабинета на Лиляна Павлова .Таня Милева е магистър по право от Софийския университет \"Св. Климент Охридски\" и хоноруван преподавател по гражданско, търговско, трудово и осигурително право там. Има специализации по инструменти за финансов инженеринг и европейска интеграция и европейско право. В периода 2002-2013 г. е била държавен служител в дирекции \"Държавно юристконсулство\" и \"Национален фонд\" в Министерство на финансите. В периодите 2011-2013 г. и 2014-2017 г. е била началник на кабинета на министъра на регионалното развитие и благоустройството.В момента се провежда заседание на новия Съвет на директорите на НДК.", "date": "2017.06.26", "title": "Шефът на НДК Мирослав Боршош е освободен (обновена)"}
{"url": "http://www.dnevnik.bg/sport/2017/06/26/2996182_hamiltun_sushto_shte_udari_fetel_no_s_jumruk_predreche/", "text": "Напрежението между Люис Хамилтън и Себастиан Фетел след състезанието за  се покачва с всеки изминал час. Двамата световни шампиони и претенденти за титлата коментираха сблъсъка помежду си, но по-късно дискусията беше продължена от мениджмънта на \"Мерцедес\".Според трикратния световен шампион, който в момента е неизпълнителен директор на немския тим, може да се стигне до нови сблъсъци между двамата.\"По принцип Фетел е много добро момче, но този път не го разбрах. Луд е! Със сигурност обаче някой ден и Люис ще го удари, но не с колата си, а с юмрук\", каза легендарният Лауда.Другият директор на \"Мерцедес\" Тото Волф обаче смята, че подобно съперничество повишава интереса към спорта.\"Така или иначе никой не иска да слуша сладки приказки между двамата. Сега ръкавицата е хвърлена. Спортът се нуждае от подобно съперничество, а това, което видяхме в Баку е предпоставка за един велик шампионат\", каза Волф.Поведението на  при рестартирането на състезанието беше определено от Фетел, като умишлено натискане на спирачките.Всичко това принуди комисарите да разгледат данните от телеметрията на британеца, за да изяснят поведението му. След състезанието техническата комисия обясни, че Хамилтън е действал по абсолютно един и същи начин.\"Данните сочат, че кола №44 (б.р. Хамилтън) не е натискал умишлено спирачките след завой №16 на пистата. В тази част от трасето той действа по абсолютно идентичен начин при всички рестартирания на състезанието\", заключиха комисарите.Директорът на \"Ферари\" Маурицио Аривабене също коментира инцидента между Фетел и Хамилтън. Италианецът успокояваше пилота си, докато траеше спирането на състезанието заради червен флаг, а след финала се опита да потуши напрежението.\"Ще анализираме състезанието, но няма да се оплакваме, това не е нашият стил. Ние говорим малко, а работим много. \"Ферари\", който аз знам е отбор, който никога не се предава и точно това ще правим\", каза Аривабене.Той отказа да отговаря на нападките на Ники Лауда към неговият пилот, заявявайки лаконично: \"Нека другите да говорят\".\"Епизодът между Ботас и Райконен, а после и този с Фетел, трябва да алармира. Нека кажат дали сме във Формула 1 или в Колизеума?\", завърши шефът на \"Ферари\".Независимо, че увеличи аванса си в световния шампионат с още две точки и вече води с 14 пред Хамилтън, Гран при на Азербайджан може да има по-големи последствия върху Фетел. ФИА го санкционира с три наказателни точки от суперлиценза му.Германецът е заплашен да пропусна едно състезание, ако се замеси в инцидент в следващия старт за Голямата награда на Австрия, който е на 9 юли. Това е четвърто негово наказание от 2016 г. насам. ще трябва да се опази от подобни инциденти, защото в противен случай рискува забрана да участва в едно състезание.", "date": "2017.06.26", "title": "Хамилтън също ще удари Фетел, но с юмрук, предрече Ники Лауда"}
{"url": "http://www.dnevnik.bg/sviat/2017/06/26/2996187_london_obiavi_predlojeniia_za_evropeicite_sled_brekzit/", "text": "\"Искаме да останете\", каза британският премиер Тереза Мей, обявявайки предложенията си какъв статут да имат европейските граждани, живеещи във Великобритания, след Брекзит.Главният преговарящ от страна на Европейския съюз Мишел Барние обаче реагира хладно на тях. \"Целта на ЕС за правата на гражданите: същото нито на защита, както в правото на ЕС.Нужни са повече амбиция, яснота и гаранции, отколкото в днешната позиция на Великобритания\", писа той в \"Туитър\".В. \"Гардиън\" обобщава ключовите моменти в плановете на вътрешното министерство.Те предвиждат европейците да имат две години след определена дата да кандидатстват за нов статут, вероятно да загубят правото да доведат брачния си партньор, без за това да се изисква минимален доход, и няма да бъдат под закрилата на Европейския съд.Мъгляви остават намеренията на Великобритания и по отношение на здравеопазването, признаването на професионалната квалификация и самоосигуряващите се работници.Всички европейски граждани, които са живели в продължение на пет години на Острова, ще имат право да кандидатстват за статут за уседналност според британските закони. На практика това е същото право, което се дава и на граждани от трети държави според Закона за имиграцията от 1971 г. За него ще се издава и документ – лична карта, данните от която ще бъдат вкарани в базите на вътрешното министерство.Предложението не предвижда разлика между отделните европейски държави, което означава, че източноевропейците няма да бъдат \"втора класа\" граждани, отбелязва в. \"Гардиън\".Новите правила за европейските граждани ще бъдат под юрисдикцията само на британската правна система. Уговорките в споразумението за Брекзит ще имат статута на международен договор, но няма да попадат под юрисдикцията на Европейския съд. Споразумението ще важи и в Гибралтар.Британските и ирландските граждани ще бъдат защитени посредством региона за свободно пътуване и на ирландците няма да се налага да кандидатстват за статут. Правото на северноирландците да се самооопределят няма да бъде засегнато.Правото да доведат съпруга/та си, без да имат минималния доход от 18 600 лири годишно. Може би и правото да гласуват на местни избори, но това не е уточнено в цитирания документ.Европейските граждани, живели във Великобритания преди определената от властите дата за влизане в сила на новите наредби. Те трябва да са живели в Обединенното кралство в продължение на пет години, за да подадат молбата си. Въпросната дата тепърва трябва да бъде определена, но ще трябва да е между 29 март 2017 г. (когато започна формалният процес) и датата на Брекзит. Всеки европеец ще има право да напуска Великобритания за до две години, без да загуби статута си на постоянно пребиваващ.Европейците, пристигнали преди въпросната дата, но живели на Острова по-малко от пет години, ще имат право да поискат временен статут, за да останат да живеят там, докато не изминат въпросните пет години. Те ще имат достъп до същите помощи, до които имат и сега.Пристигналите по-късно ще имат право да останат временно и, в зависимост от обстоятелствата, да получат статут на уседналост. Но за това няма гаранции, подчертава министерството.Членове на семейството, които зависят от човек в него и са дошли във Великобритания преди Брекзит, ще имат право да поискат статут. Дошлите след Брекзит попадат под новите правила, които тепърва ще се уточняват.Всички европейски граждани и семействата им ще получат автоматичен статут, т.нар. deemed leave – термин, който в британското право обозначава хора, които не са преминали през настоящите правила за имиграция, но пребивават законно на британска земя. Това се налага, тъй като с края на свободното движение на хора в ЕС правните основания за пребиваването им в страната изчезват. Те ще имат две години, за да подадат молба за документ за уседналост – на практика, лична карта, която да доказва, че пребивават във Великобритания.За целта се създава нова онлайн система, която би трябвало да облекчи старата бюрократична процедура и няма да изисква формуляра от 85 страници, който се използваше досега. Таксите ще останат на досегашното ниво от 65 лири. Хората, които вече имат документи за пребиваване, ще трябва да кандидатстват отново заради променените обстоятелства, но специално за тях процесът ще бъде ускорен.Кандидатстването ще може да се случи и преди Брекзит, но това не е задължително, уточняват от министерството. Хората, които не са подали молби в края на двугодишния период, няма да имат постоянно право да останат във Великобритания, но в документа не се споменава как държавата ще действа спрямо тях.Европейците, пристигнали преди Брекзит, ще имат право на висше образование, заеми и такси както досега. Това засяга и европейските студенти от учебните години 2017/2018 и 2018/2019.Правителството обещава да продължи да се грижи за британските пенсии, изплащани в чужбина, и да спазва правото на пенсия, изработено в други държави. Това важи и за \"износа на социални помощи\" - тоест, ако европейски гражданин със статут на уседналост имат право на детски надбавки, той ще може да ги изпраща в друга европейска държава, където живее детето му. След Брекзит обаче няма да се приемат нови молби.Лондон ще \"опита да защити\" здравните права на европейците преди определената дата на влизане в сила на новите мерки и на британците в Европа. За кратък престой, това означава, че Европейската здравна карта ще остане в сила. За дълготраен – че ще продължи да действа системата, според която държавата на произход плаща на другата разходите, направени от пациента.Офертата на Великобритания не гарантира сигурността на хората, които се самоосигуряват, нито че придобитата квалификация ще бъде валидна и от двете страни на Ламанша. Правителството обещава, че ще \"опита да обезпечи\" тези права.", "date": "2017.06.26", "title": "Лондон обяви предложения за европейците след Брекзит, Брюксел реагира хладно"}
{"url": "http://www.dnevnik.bg/zelen/2017/06/26/2995590_sedmicata_zapochva_s_preduprejdenie_za_opasni/", "text": "Жълт код за опасно високи температури е обявен за 18 области в страната днес. Това показва справка на сайта на Националния институт по метеорология и хидрология (НИМХ) при БАН, информира \"Фокус\".Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Русе, Силистра, Кюстендил, Благоевград, Пазарджик, Пловдив, Стара Загора, Сливен, Ямбол, Хасково и Кърджали.Очаква се горещо време с максимални температури около и над 35°. Изключение правят морските райони, столицата и районите около нея, както и Смолян. За Сандански обаче прогнозата е до 38°.При тази степен на предупреждение са възможни здравни проблеми за чувствителни и болни хора, възрастни и деца.Температурите ще продължават да се повишават и през тази седмица и могат да достигнат до 40°.", "date": "2017.06.26", "title": "Седмицата започва с предупреждение за опасни горещини в 18 области"}
{"url": "http://www.dnevnik.bg/sviat/2017/06/26/2994917_london_shte_publikuva_dnes_podrobnosti_za_statuta_na/", "text": "Британското правителство ще даде днес подробности за плана си какъв статут да имат гражданите на останалите 27 страни от ЕС след Брекзит, как и в какви срокове ще се реализира това.В четвъртък вечерта премиерът Тереза Мей представи на колегите си на Европейския съвет в Брюксел петте водещи принципа на плана, без те да бъдат обсъждани или да се преговаря по тях. В петък тя коментира, че предложението ѝ е \"много честно и много сериозно\", но първите реакции на останалите лидери бяха по-скоро скептични и с припомняне, ме има куп въпроси, които очакват отговор.\"Първото м ивпечатление е, че британското предложени е под очакванията ни и че рискува да влоши положението на гражданите. Нашият екип за преговори ще анализира офертата изречение по изречение, след като я получим\", заяви председателят на Европейския съвет Доналд Туск.\"Искам да уверя всички граждани на ЕС във Великобритания, устроили живота си и направили Обединеното кралство свой дом, че никой няма да бъде принуждаван да си ходи. Няма да има разделени семества\", заяви Мей. Тя обаче напомни, че предложението ѝ би могло да се реализира, само ако е на реципрочна основа, т.е. същите права да получат и около 1 милион британци, живеещи в ЕС.Планът на Мей разделя гражданите на ЕС на три групи:- вече имащите статут на постоянно пребиваващ от поне 5 години преди конкретната дата за задействане на новия режим (тя тепърва ще се определи в преговорите) ще са със статут на \"уседнали\", т.е. ще са с правата на британците за достъп до здравеопазване, образование, социални помощи и пенсии- който е в страната по-малко от 5 години преди датата, ще може да остане, докато изпълни този срок, и тогава да кандидатства за уседналост; не е ясно през преходния период какви права ще имат тези граждани на ЕС- пристигналите между началната дата и реалното разделяне с 27-те страни членки (при положение че ЕС приеме, че това ще са две различни дати) ще имат гратисен период от около 2 години, за да кандидатстват за право за законно пребиваване.", "date": "2017.06.26", "title": "Лондон ще публикува днес подробности за статута на гражданите от ЕС"}
{"url": "http://www.dnevnik.bg/sport/2017/06/26/2996192_kavendish_se_izlekuva_ot_mononukleoza_za_da_uchastva/", "text": "Британецът Марк Кавендиш беше включен във финалния списък от девет колоездачи на своя тим Dimension Data за . Спринтьорът до последно беше под въпрос, след като през април беше диагностициран с мононуклеоза.По-малко от три месеца преди Обиколката на Франция звездата на Dimeonsion Data лекарите тима заявиха, че Кавендиш е заразен с вируса на Епщайн-Бар. Заболяването, известно още като \"болест на целувката\" причинява проблеми с кръвната картина.Кавендиш се завърна на велосипеда едва през миналия уикенд за националното първенство на Великобритания, на родния си остров Ман. Въпреки, че не беше сред челниците, спринтьорът впечатли с бързото си възстановяване.Британецът ще стартира за 10-и път в \"Тур дьо Франс\" и общо за 18-и в голяма обиколка. През 2011 г. той спечели зелената фланелка за най-добър спринтьор.Състезанието започва в събота от Дюселдорф и ще продължи до 23 юли.Кавендиш, който е на 32 години, преследва рекорда за най-много етапни победи на . Британецът е с 30, точно на четири зад легендарния белгиец.\"Работих много здраво, първо да се възстановя, а после да изградя достатъчно добър фитнес, който да ми позволи да стартирам. Дължа го на себе си, феновете, отбора и спонсорите\", каза Кавендиш.Спринтьорът ще има на разположение много опитен състав, в който личат имената на дългогодишните му помощници. Бернд Айсъл ще стартира за 12-и път в Тура и ще има задачата да бъде бодигард на Кавендиш, а Едвалд Боасон Хаген и Марк Реншоу ще са останалите двама ключови колоездачи в извеждането.Съставът се допълва от Рейнард ван Ренсбург, Серж Паулс, дебютантите Джейко Вентер и Скот Туейтс. В състава е новият шампион на Великобритания в общия старт и бягането по часовник Стивън Къмингс.Dimension Data няма колоездач с претенции за генералното класиране, затова ще преследва максимално голям брой етапни победи с Кавендиш. От тима заявиха, че за трудните финали козовете ще са Къмингс и Боасон Хаген.", "date": "2017.06.26", "title": "Кавендиш се излекува от мононуклеоза, за да участва на \"Тур дьо Франс\""}
{"url": "http://www.dnevnik.bg/sport/2017/06/26/2995626_cska_-_sofiia_ochakva_s_nadejda_okonchatelnoto/", "text": "\"ЦСКА - София\" очаква да научи днес окончателното решение по казуса с участието си в Лига Европа. Източници от клуба заявиха, че Спортният арбитражен съд (КАС) в Лозана трябва да се произнесе следобед.Червените завършиха втори в Първа лига, но минути преди жребия за предварителните кръгове във втория по сила европейски клубен турнир . На тяхно място се появи четвъртият в първенството \"Дунав\", който изтегли \"Иртиш\".\"Бяхме си планирали в четвъртък да участваме в мачовете, бяхме в жребия... Това наистина обърква малко плановете, макар че в понеделник (днес) очакваме повече яснота\", каза изпълнителният директор Трифон Попов пред клубната телевизия.\"Тази неяснота и несигурност разбира се, че объркват всичко\", добави той.БФС издаде лиценз на \"ЦСКА - София\", но в края на май се разбра, че .Казусът се съживи три дни преди жребия, когато червените попаднаха в списъка с участниците. Спортният арбитражен съд (КАС) обяви, че към онзи момент \"ЦСКА - София\" няма какво да обжалва, тъй като няма решение от страна на УЕФА за спирането на клуба от евротурнирите.От клуба изпратиха свои представители в Нион за тегленето, но минути преди церемонията настъпи промяна и в урните попадна \"Дунав\". След случилото се . \"Дунав\" пък приветства решението и обяви, че \"правдата е възтържествувала\".По-късно  и призоваха привържениците за търпение. Президентът на БФС , че за футболния съюз \"ЦСКА - София\" е правоприемник на \"Литекс\", а за УЕФА е нов клуб.Успоредно с административно-правните разправии . Първите мачове от първия предварителен кръг в Лига Европа са в четвъртък.", "date": "2017.06.26", "title": "\"ЦСКА - София\" очаква с надежда окончателното решение по казуса \"Лига Европа\""}
{"url": "http://www.dnevnik.bg/video/2017/06/26/2993520_video_zashto_bulgariia_e_falirala_tri_puti_po_vreme_na/", "text": "Какво означава да фалира една държава? Защо България е фалирала 3 пъти, защо се получи така и как това все още оказва влияние и днес? Как държавата отнема владенията на частния бизнес и шанса за собствено производство? Какво означава т. нар. петилетка и какъв е планът според нея? \"Детски Дневник\" представя видеоуроците, които са базирани на текстовете в , споделян безплатно от фондация \"Софийска платформа\".Сборникът съдържа текстове на Иван Еленков, Георги Ганев, Евелина Келбечева, Момчил Методиев, Тони Николов, Мария Дерменджиева, Александър Кьосев, Ивайло Знеполски. Изданието е достъпно , може да бъде изтеглено и от прикачения файл или поръчано на хартия на . На отделните глави на публикациите са базирани и поредица видеоуроци. Те са достъпни на , на канала й в платформата за видеосподеляне , както и на .Предишните видеа:", "date": "2017.06.26", "title": "Видео: Защо България е фалирала три пъти по време на комунизма"}
{"url": "http://www.dnevnik.bg/skorost/2017/06/26/2995400_kak_se_vzima_knijka_po_sveta_i_kude_sme_nie/", "text": "Нов скандал с купени книжки в Изпълнителна агенция \"Автомобилна администрация\" (ИААА) и нови идеи за реформа на системата за получаване на правоспособност за управление на автомобил. На това сме свидетели тези дни.Сега обучението става в частни школи, като цените започват от около 350 лева. Минават се 40 часа по 45 минути теория в два модула – общо устройство на автомобила и безопасност на движението по пътищата. Кормуването, с кола на школата и инструктор, е минимум 31 учебни часа.Преди да се получи книжка, трябва да се издържат успешно изпити по теория (листовки) и практика (шофиране), които се полагат пред служители на Изпълнителна агенция \"Автомобилна администрация\". Скандалът, свързан с подкупи в агенцията през 2015 година, . След като стана ясно организацията на схемата бяха въведени промени - .Арестите този месец са  от хора, които нямат нужните умения. В момента се дискутират варианти за промяна на организацията. Чуват се идеи както за поемане на цялата подготовка от държавата, така и за . Мисли се също .\"Дневник\" реши да провери как е организиран процесът за взимане на книжка в страни от Европа и не само. За целта се допита до свои читатели в различни части на света.В Австрия организацията за получаване на книжка е сходна с българската. Подготовката се извършва в частни школи, като теорията се взима за две седмици, ако е избран експресен курс и месец, за такъв с нормална продължителност. Теоретичният изпит се полага на компютър, като освен на германски може да се вземе още и на английски, хърватски, словенски или турски.Има определени часове за кормуване с инструктор, като съществува и възможност, срещу допълнително заплащане, познат, или роднина на кандидат-шофьора, да се регистрира в школата и с нейна кола двамата да продължат да карат колкото е нужно.Изпитът се полага като в България, като представителят на държавата, седи отзад и дава указания накъде да се кара. Инструкторът е до шофьора. Изпитът е доста по-мащабен от българския, като включва шофиране в града, на магистрала и паркиране. Курсът струва около 1500 евро.В Белгия освен в частна школа, можеш да се учиш да караш на твоя кола, или на такава на роднина, или приятел. Изискването е на нея да има знак ''L\" или \"А\", а до кандидат-шофьора да седи водач с поне три години опит. При изборът на този начин на подготовка, застраховката, на ползваната за учебна кола, поскъпва.Във Франция няма изискване за задължителни часове по теория. Допустимо е подготовката да се прави и в домашни условия. Полагат се периодични изпити пред частна автошкола и оттам решават, кога да допуснат курсиста до изпит.След усвояване на теорията се минава към кормуване. Всички изпити се провеждат от държавна институция. Практическият изпит трае около 10-15 минути.В Германия обучението се извършва в частни школи, като теорията се изучава в рамките на 12 двойни часа по 90 минути. Кормуването е минимум 12 учебни часа по 45 минути, като се включва шофиране в града, извън града, на магистрала и по тъмно.Реално, за да си добре подготвен, е нужно да вземеш 35-45 часа кормуване, казва преминали през процедурата. Задължително се минава и курс за оказване на първа помощ. Целият курс е с продължителност 2-3 месеца.Листовките са много тежки, като сред тях има и изчислителни, например да се сметне спирачен път, товароносимост на осите и т.н. Въпросите са общо 30.Изпитите се организират от частните организации TÜV и DEKRA, които в Германия са отговорни за всички технически прегледи на автомобили. Изпитващите нямат право да са инструктори в някоя автошкола.Практическият изпит се полага с кола на школата, в която е минало обучението. Присъстват инструкторът и изпитващият. Кормуването е 45 минути, като често, преди да започне същинската част, кандидат-шофьорът трябва да провери нивото на маслото, водата, или налягането в гумите.Цените на курсовете варират според града, като са между 1000-1500 евро.Всеки нов водач има две години изпитателен срок, през които ако извърши едно сериозно нарушение или две дребни, трябва да мине през допълнително обучение и изпитателният срок се удължава с още 2 години.В Испания курсовете са като в България, като подготовката е в частни школи, а изпитът се полага пред КАТ. Не е задължително да се ходи на курсове за теорията.Няма изискване за часове кормуване, за да се яви кандидатът на изпит. Часовете на пътя се плащат на блокове - 10, 15, 20, 30 часа, като всеки преценява колко кормуване му е нужно.Теоретичният изпит е от две части с общо 30 въпроса. Едната е с въпроси свързани със скорост, маневри, знаци, а втората с глоби, първа помощ и поддръжка на автомобила.Изпитът по кормуването се провежда в определени райони, като всеки знае къде ще кара. Практика е учителят да разведе курсиста из зоната, където ще е изпитът.Няма задължително каране на полигон, но част от школите имат собствени такива, където се отработват резки маневри и спиране.В САЩ в различните щати има различна организация на процеса за получаване на книжка, като в повечето от тях можеш да се явиш на изпит и без е преминавано обучение в автошкола. Това важи както за теорията, така и за шофирането. В американския КАТ (Department of Motor Vehicle - DMV) се подава заявление, плаща се такса от 29 долара и веднага кандидатът може да се яви на изпит по теория. Примерните казуси се решават на компютри. Разрешени са до 6 грешки, като по оценка на българи, взели книжка там, въпросите са много елементарниВсеки кандидат има право на три явявания. Отговорите се проверяват на място и при взет изпит се насрочва дата за практическата част.Изпитът по кормуване става с колата на кандидата. Правят се 5-6 кръгчета в квартала на школата, основно за да се види, че водачът се съобразява със знаците и се ориентира в пътната обстановка. В някои щати, задължителна част от изпита е обръщане с три движения и паркиране.Има и вариант кандидат-водачът да бъде обучен в автошкола. Курсът продължава около месец. Взимат се 24 часа теория и още толкова кормуване. Цената е 400-500 долара.В Австралия също няма задължителни курсове, но обучение предлагат и професионални шофьори. В страната има четири вида книжки - учебна, червена условна, зелена условна и неограничена. Всеки може да отиде и да си извади \"учебна\" книжка, като условието е да има навършени 16 години и да мине изпит с листовки на компютър.С този документ се разрешава управление на кола, но задължително с придружител, който има неограничена книжка. Другото ограничение е да се кара с до 90 км/ч.След поне една година с учебна книжка може да се вземе червена условна, но преди това се полага практически изпит. Той е подобен на българския – шофиране в градска среда, паркиране, обратен завой с 3 маневри и т.н. С червената условна книжка вече водачът може да кара без придружител, но пак с до 90 км/ч.След минимум една година с червена книжка, може да се кандидатства за зелена такава, която се получава след минат тест за рефлекси, който се прави на компютър. Шофьорите със зелена книжка вече могат да карат с до 100 км/ч.След две години със зелена книжка, водачът има шанс да изкара неограничена книжка, след като мине компютърен тест с листовки.Всички изпити се полагат пред държавна агенция - Roads and Maritime Services.", "date": "2017.06.26", "title": "Как се взима книжка по света и къде сме ние"}
{"url": "http://www.dnevnik.bg/analizi/2017/06/26/2991811_shte_se_vozim_li_v_mercedesa_na_izbiratelnite_sistemi/", "text": "През миналите няколко месеца всички станахме специалисти по изборни системи. Едни депутати, които сега гледат парламента откъм външната страна, лягаха и ставаха в телевизора с твърдения, че предлаганата с референдума система е като в Джибути. Това е велика глупост, но и вие едва ли знаете как се избират в Джибути. Тези дни друг депутат от Видинската изборна школа изреди десетина държави от Азия и Африка, които имали мажоритарни системи, но така ги омеси, че и техните ЦИК няма да го разберат. На всичкото отгоре важни хора от важна партия си играят на \"тука има – тука нема\" – в три следобед подкрепят, а в девет вечерта не подкрепят мажоритарната система. Те така могат да танцуват танго и по всяка система.Това говорене на едро може да е добро за политически внушения, но е безполезно за разбирането на каквато и да е изборна система.Помните ли Валери Петров, с лека парафраза – депутатът \"дон Педро дрънка щедро на едро, а щом питаш го: де си? Той е все по конгреси.\"Както много анализатори казаха, предлаганата мажоритарна система няма да мине в парламента икоято хем да удовлетвори искането за голяма мажоритарност, хем да запази високата представителност на пропорционалното гласуване и да не се консумират негативите на 100% мажоритарно гласуване дори и по-меката система, гласувана на референдума.Подобна е системата в Германия. Въпросът е дали тя е изцяло приложима у нас и дали нейното адаптиране няма да премахне добрите й характеристики.- Пълно пропорционално представителство на политическите партии и коалиции в парламента.- Много силна директна персонализация на депутатското тяло.Как се постига това?Запомнете, уважаеми читатели, числата 598, 299 и 5. Първото е броят на мандатите в Бундестага на хартия, второто е броят на депутатите, избирани в едномандатни избирателни окръзи (ЕИО) и е точно 50% от 598. И третото число - 5, е границата за влизане в немския парламент. От тези числа само 299 е твърдо и не се променя в процеса на изборите.Тя е разделена с вертикална линия на две части. В лявата част са написани имена на кандидати (Хензел, Гретел Гюнтер, Мюлер, Ахмед, Юсуф, Фатима и т. н. ), а в дясната имената и абревиатурите на политическите партии. Срещу всяко име в лявата част е абревиатурата на партията, която го е издигнала, а под името е написана професията на кандидата. Може да има и независими кандидати. С тази част на бюлетината (с имената на хора) избирателят дава единия си глас за конкретен човек-кандидат от тези 299 мажоритарно избрани депутати и те заемат т. нар. директни мандати. Системата тук е М1 или обикновено мнозинство в един тур – който вземе най-много гласове - взема мандата. Втори тур няма. Каквото и да става по-нататък в изборната математика, избраните не могат да бъдат мръднати с топ от тези директни мандати. Затова ви казах да запомните числото 299.Втората част на бюлетината е за вторият глас, който притежава немският избирател. Там под абревиатурата на партията с дребни буквички са написани имена на кандидатите от партийната листа. Дали са всички имена не мога да ви кажа. Тази част прилича на нашите бюлетини преди да се въведе преференциалното гласуване.Това е по-важният глас. С него се определя коя партия колко процента ще вземе в парламента. Тоест, точно както е в сегашния български парламент. Така се постига търсената широка представителност на обществените интереси в законодателния орган. Партийните листи в тази част на пропорционалното гласуване са твърди. Няма преференции и др. глезотии. Партиите са ви дали да си избирате личности, сега няма да се бъркате в подредбата на партийните любимци. Ако някой не ви харесва, щото е ходил да измъчва дядовци или пък щото е мома с държавен апартамент като многодетна майка няма значение - не може да го мръднете с преференция. Или го вкарвате в парламента, или гласувате за друга партия и вкарвате нейните любимци. Това са същите твърди листи като по кодекса Фидосова. За съжаление и в Германия е възможно партиите да издигат един кандидат и в мажоритарната компонента на системата, и в пропорционалната. Така гарантират влизането на ценните си експерти и партийните любимци, за които стана въпрос по-горе.До тук добре - 299 директни мандати са вече заети. Как тогава се постига пропорционалност, ако някоя партия вече има повече директни мандати, отколкото процента е спечелила от втория глас за пропорционалния компонент? Нали вече избраните не могат с топ да ги мръднат. Какво става, ако партията има по-малко мандати, а по-голям процент представителство?Няма проблем, както се казва.Нали ви казах, че числото 598 е колкото е броят на депутатите само на хартия.Не може да е по-малък, но може теоретично да се разтегне до 800 човека.Тези партии, които имат повече директни мандати от мажоритарния глас на избирателя, отколкото процента са спечелили от пропорционалния му глас, не получават мандати от пропорционалното разпределение. Те имат т. нар. надмандати. Кандидатите в пропорционалната листа на тези партии духат супата, както се изразяваше един футболист.Пример: - партия Х е спечелила 6% от пропорционалното гласуване и е логично да има 36 депутати. Да де, ама ако тя вече има 40 мажоритарно заети директни мандати (4 \"надмандата\"), то всички тези 40 депутати си остават вътре, а партията не получава мандати за пропорционалната си листа.Другите партии обаче, които имат голям процент пропорционално представителство, но имат по-малко директни мандати (\"подмандати\"), получават допълнителни мандати за партийните си листи, с които да достигнат спечеления процент от пропорционалния глас. Тези мандати се наричат \"изравнителни\" мандати. Те изравняват общия брой мандати на партията с постигнатия процент от пропорционалния вот (вторият глас на избирателя).Пример: партия У печели 40% пропорционално представителство и на нея се полагат 239 мандата в парламента. Да де, но тя има само 100 мандата от мажоритарния глас на избирателя (17%). Няма проблем – партията получава още 139 мандата (23%), които се заемат от кандидатите в партийните листи от многомандатните райони. Как се разпределят тези мандати по многомандатните райони е сложно за обяснение.Има и една черешка на тортата.Това в проценти е границата за влизане в парламента. У нас тя е 4%. В братска Германия и това не е сигурна бариера. Всяка партия, която не е достигнала 5% при пропорционалното гласуване (вторият глас), но е спечелила поне 3 директни мандата в мажоритарното гласуване (първият глас) има право да вкара кандидати от пропорционалните си листи.Пример: - Партия Z достига само 4% от пропорционалното гласуване (вторият глас) и при 5% бариера се очаква нейните кандидати от листата да охлаждат супата и да гледат Бундестага откъм улицата. Да, ама не. Партията Z е спечелила 3 директни мандата и вкарва в Бундестага още 21 депутати, за да достигне 4% представителство от 24 избраници. Така, през 2004 г. ако не ме лъже паметта, Партията на демократическия социализъм на хер Грегор Гизи влезе в Бундестага с прилична група от 30 депутати. Тя имаше 4 директни мандата в Берлин и 4.4% в пропорционалния вот. Това облагодетелства малките регионални партии със силни позиции в определени райони. В това число с етнически базиран вот.На първо време са разбрали, че не са длъжни да дават и двата си гласа за една и съща партия.Пример: Да кажем, избирателят Мохамед Юсуф много харесва мажоритарната кандидатка на \"Да, Германия\", щото протестира за съдебна реформа, иска интернет гласуване и приема фереджетата на обществени места. В същото време много харесва и програмата на партия \"ОПГ\" (Обединени Патриоти за Германия). Тя му обещава спиране на имиграцията, която отнема на Юсуф работата или му намалява надницата. Обещава му да изгради Великата стена. На изборите Юсуф гласува с първия си глас за любимата си кандидатка, а с втория за листата на любимата си партия \"ОПГ\". Така в Парламента влизат политически опоненти, качеството на законодателството се подобрява и Юсуф е доволен. Разбира се, Юсуф може да гласува за кандидатите на една и съща партия и с двата си гласа. По 50 евро на глас - 100 евро. Кой ти ги дава? Шега бе. Шегичка. Майтап. Такова нещо няма даже и в България.Именно това право на избирателя да си раздвоява избора кара конституционния съд да обяви тази практика за нечестна. Тогава партиите се договарят за компенсациите в мандати, които онези с \"подмандати\" да получат от партийни листи, за да се запази процентното съотношение, което са постигнали от пропорционалния вот. Както е описано по-горе. Така Бундестагът става разтегателен с непредвиден размер.Това е накратко описанието на германския електорален \"мерцедес\". Поради посочените по-горе особености сегашният Бундестаг има 622 депутати, но може да бъде и с 800, както са изчислили изборни експерти. Нали ви казах, че там депутатите са 598 само на книга. И след всеки избор ремонтират пленарната зала.Как се оправя избирателят в тази система?Не могат. Най-много да го докараме до возило - трета ръка. Българският парламент не е разтегателен. Евентуалното адаптиране на системата ще я осакати и ще я направи още по-неразбираема не само за баба Иванка, но за много доктори на науките. Ще я разбира само един професор и аз дори му знам името. Но няколко социолози горещо ще я подкрепят. И тях ги знам поименно.Какво мисля аз. Не, че има голямо значение, но все пак имам свобода на мненията и словото.Мажоритарният компонент на тази система се реализира в един тур с обикновено мнозинство. Така може да има изключително ниска представителност. От 10 кандидати да влезе този с 11%, а 8 с по 10% и 1 с 9% да останат извън парламента. Опасността да влязат популярни \"кухи лейки\" и екстремисти е голяма. В този смисъл за мен лично е по-добре тази част да се реализира по предложената в референдума система М2, която дава \"втори акъл\" на избирателя, вдига представителността до над 50% и елиминира екстремисткия вот от първия тур чрез преговори за подкрепа.Проблем за мен са и твърдите партийни листи в пропорционалния компонент. Партиите сега са малки групи от силно мотивирани активисти и не е логично дори да се допуска те да предлагат партийни листи, по които избирателите не могат да изразят предпочитание. Вижте анализите на \"Отворен Парламент\" за приходите на партиите за 2012 г. ГЕРБ имат от членски внос само 64000 лева. По 10 лева примерно да са плащали членовете на година – това са 6400 члена на партията. По тази логика БСП са направо кожодери. Те имат от членски внос 10140000 лева (над 1 милион). Делено пак на 10 лева това прави партия с над 100 000 члена. ().Ако гледаме приходите на партиите, регистрирани в ЦИК за 2017 г. то става ясно, че партиите са събрали от членски внос \"огромната\" сума от 3 474 лева – всичките заедно! Три хиляди и четиристотин лева, не се шегувам! Пак делим на 10 лева, за да видим колко партийни члена са това. Получава се, че във всички регистрирани в ЦИК партии има само 347 члена, които са си платили членски внос от 10 лева. (). Другото е от други източници, а най-много от субсидията или иначе казано от нашите данъци – 4 675 552 лева и 81 стотинки.Тези данни подкрепят моята теза, че партиите са просто едни разширени предизборни щабове без що-годе значима членска маса. Следователно е напълно нормално ние като избиратели да искаме драстично разширяване на възможността да пренареждаме листите даже и в смесена система, която става все по-вероятна. Писахме за това.Поставянето на изборната бариера в зависимост от спечелените директни мандати дава възможност на малки партии с разпознаваеми мажоритарни кандидати да намерят по-голямо представителство в парламента. Как това може да стане при фиксирания брой депутати на българския парламент, питайте някой друг.И в заключение: каквато и математика да извадят от ръкава изборните шамани няма да има полза, докато разни семпли хорица с микрофони ни питат познавате ли си депутата?Ако започнат да питат \"Пречи ли ви някой да си познавате депутата\", ще има надежда.", "date": "2017.06.26", "title": "Ще се возим ли в мерцедеса на избирателните системи"}
{"url": "http://www.dnevnik.bg/sviat/2017/06/26/2995674_hakeri_atakuvaha_pravitelstveni_uebsaitove_v_sasht/", "text": "Американски правителствени уебсайтове, много от които в щата Охайо, бяха атакувани от хакери, които отправиха послание в подкрепа за терористичната групировка \"Ислямска държава\", съобщава БТА.\"Ще ти се търси отговорност, Тръмп - на теб и на всички твои хора, за всяка пролята капка кръв в мюсюлманските страни\", пишеше на уебсайта на републиканския губернатор на Охайо Джон Кейсик. Посланието, оставено от хакерите, завършваше с думите: \"Обичам \"Ислямска държава\". Същото послание се появи и на правителствени уебсайтове в град Брукхейвън, щата Ню Йорк, и окръг Хауърд, щата Мериленд.Сред атакуваните правителствени уебсайтове в Охайо бяха интернет страницата на Управлението за медицинска помощ, Управлението за реабилитация и Комисията за контрол на казината.", "date": "2017.06.26", "title": "Хакери атакуваха правителствени уебсайтове в САЩ"}
{"url": "http://www.dnevnik.bg/sviat/2017/06/26/2994895_mongolcite_izbirat_prezident_izmejdu_konevud_djudist_i/", "text": "Коневъд, джудист и консултант по фън шуй - днес монголците ще избират между трима кандидати за президентския пост, общото между които е, че се занимават с парични сделки.Кандидат на властта - на Монголската народна партия (МНП), Енхболд представлява възможно най-добре местните традиционни политици като бивш министър-председател и кмет на столицата Улан Батор.Не твърде харизматичен, защитник на тезиса за \"единна Монголия\", 52-годишният Енхболд е високо ценен от по-младите, които виждат в него кандидата с най-голям опит.Той се представя като скромен коневъд от степите, който никога не се е впускал в бизнеса, но богатството му изглежда навява съвсем други мисли.Кметското му управление от 1999 до 2005 г. бе съпроводено с обвинения, че е прибирал подкупи от сделки с поземлени имоти.По време на кампанията срещу него бе изваден запис на разговор, в който според критиците му той обсъждал с двама чиновници рушвети в размер на \"60 милиарда тугрика\" (22 милиона евро) за раздадени административни постове. В своя защита той обяснява, че записът е манипулиран.Излъчващ повече харизма от двамата си съперници, 54-годишният Халтмаа Батулга е кандидат на опозиционната Демократична партия на Монголия - едновременно бизнесмен, човек на изкуството и спортист.Роден популист, той се ангажира да брани чистотата на монголското наследство и посвети голяма част от своята кампания на обвинения срещу съперника си Енхболд, че има сред предците си китайци.Художник и световен шампион по самбо - бойно изкуство от съветската епоха, след това президент на националната асоциация по джудо, той може да се похвали с първия златен олимпийски медал, печелен някога от страната - отличие, завоювано на Игрите в Пекин през 2008 г.Симпатизантите му са възхитени, че е сполучил - самоук, без образование, да стане магнат в хотелиерството и недвижимите имоти.При все това успехът му в бизнеса - финансирал е огромна статуя на Чингис хан, е опетнен с подозрения: негови близки бяха арестувани за корупция през април.Твърди се също, че има сметки в чужбина. Той често носи шапка борсалино и го наричат Дженко, по името на мафиот от филма \"Кръстникът\", много популярен в Монголия.Номиниран от Монголската народнореволюционна партия, Сайнхуу Ганбаатар е кандидатът изненада в този вот - неговото участие може да стане причина за втори тур, нещо небивало досега в страната. Бивш независим депутат и синдикалист, той се обявява против чуждестранни инвестиции в суровинните находища на страната. Противопостави се на сделката, сключена с британско-австралийския гигант \"Рио Тинто\" за обширната медна мина Ою Толгой.Като студент в Лондон мие чинии, за да плаща обучението си; завърнал се в страната, отваря кабинет, в който дава съвети за създаване на хармонично жилище според принципите на китайското учение фън шуй.Кандидатурата му е противоречива - видеозапис показва според негови противници как получава 40 000 евро като дарение от южнокорейската секта на Мун в противоречие с изборния закон, забраняващ даренията от чуждестранни организации. Ганбаатар отхвърли обвинението.\"Принудени сме да изберем най-малко лошия от тримата\", коментира Дугерсуренгийн Сухяргалмаа от сдружение, което се бори за равноправие на половете.Сегашният президент Цахиагийн Елбегдорж не се кандидатира, тъй като вече е приключил два четиригодишни мандата. Излъчен е от Демократичната партия на Монголия, минала в опозиция, откакто парламентът е в ръцете на МНП.Приемникът му ще е кандидат на една от тези две сили или пък на Монголската народнореволюционна партия, която може да наложи провеждането на втори тур.\"И тримата са затънали в скандали до колене\", отбелязва Моги Бадрал Бонтой, шеф на маркетингова компания. \"Това навярно е най-затрупаната с негативи изборна кампания за 27 години демокрация у нас\", додава той.Скандалите засенчиха икономическите проблеми - тримилионна Монголия усети с пълна сила през последните години спада в цените на медта - основната стока, изнасяна от страната, също и забавянето на растежа в голямата съседна страна Китай.Икономическият ръст в Монголия миналата година се понижи и стигна само 1% далеч под резултата от 2011 г. - 17 на сто. Безработицата, основна грижа за местните избиратели, обхваща 9% от активното население. Бъдещият президент ще бъде подпомогнат от план за възстановяване на икономиката в размер на 5.2 млрд. долара, частично финансиран от Международния валутен фонд.Лошото настроение на електората може да намери израз в избирателната активност и броя на белите бюлетини. Изборите обаче ще бъдат валидни само ако гласуват 50% от всички регистрирани.В миналото активността е достигала и 90%, но спадна на 64 процента по време на последния президентски вот през 2013 г. \"Няма да гласувам този път\", предупреждава 37-годишната домакиня Туул. \"Всичките са мошеници, лъжци, олигарси\", отсича тя, говорейки за тримата кандидати.\"Между кандидатите всъщност няма разлика\", коментира Джулиан Диъркс, експерт по монголските въпроси в Университета на Британска Колумбия (Канада). Според него избирателите просто ще решават да засилят ли пълномощията на МНП или да запазят баланса във властта, при който парламентът и президентската институция са под контрола на съперничещи партии./ БТА", "date": "2017.06.26", "title": "Монголците избират президент измежду коневъд, джудист и фън шуй експерт"}
{"url": "http://www.dnevnik.bg/sport/2017/06/26/2995695_grigor_dimitrov_ostana_samo_na_pet_tochki_ot_top_10/", "text": "Григор Димитров е на пет точки от завръщане в челната десетка на световната ранглиста по тенис. Българинът е 11-и с 3070 точки, а пред него е Жо-Вилфред Цонга.Със същия актив като Димитров е и Александър Зверев. Германецът , но загуби от вече деветкратния шампион в надпреварата Роджър Федерер.Димитров стигна до полуфиналите в \"Куинс\", но след продължителен мач . Впоследствие испанецът спечели титлата след успех срещу Марин Чилич.Вниманието на българския тенисист вече е насочено към \"Уимбълдън\" - третия турнир от Големия шлем за годината. Миналия сезон той отпадна в третия кръг, където на пътя му застана американецът Стив Джонсън. Най-доброто му постижение остава полуфиналът от 2014 г.В челото на световната ранглиста промени не настъпиха. На върха е Анди Мъри, следван от Рафаел Надал, Стан Вавринка, Новак Джокович и Федерер.", "date": "2017.06.26", "title": "Григор Димитров остана само на пет точки от топ 10"}
{"url": "http://www.dnevnik.bg/bulgaria/2017/06/26/2995681_neodobrenieto_na_deinostta_na_parlamenta_namaliava_s/", "text": "Новият президент по традиция започва дейността си с високи нива на обществено доверие, а парламентът отбелязва спад с близо 20% на неодобрението от българите, показва проучване на \"Алфа Рисърч\", оповестено по Нова телевизия. То е извършено чрез 1024 интервюта в периода 12-22 юни.Това е първо подобно проучване на \"Алфа Рисърч\" след конституирането на 44-то Народно събрание и третото правителство на Бойко Борисов. Данните показват 57% одобрение на действията на президента и 12% неодобрение.31 на сто от анкетираните не дават нито отрицателна, нито положителна оценка. Според управляващия партньор в \"Алфа Рисърч\" Боряна Димитрова именно тази група ще е ключова за това дали в следващите месеци и години оценката ще е положителна или отрицателна.Проучването за одобрението на институциите показва 15% положителна оценка на работата на парламента, срещу 39 отрицателна. 45 на сто от анкетираните още нямат изразена позиция. Боряна Димитрова подчерта, че критичните нагласи са спаднали, спрямо предишния парламент, който е имал 57% отрицателни оценки.Управляващия партньор в \"Алфа Рисърч\" посочи, че от отговорите на въпросите в проучването се забелязва умора от политическото противопоставяне. \"Хората искат от политиците да поставят ясни и конкретни цели, като предложат и решения за тяхното решаване\", каза Димитрова.Месец след поемане на управлението коалиционното правителство между ГЕРБ и Обединените патриоти има одобрение от 23% срещу 33 на сто неодобрение. Това равнище е аналогично на това, от което тръгна и вторият кабинет \"Борисов\".Нормално за началото на един управленски мандат, значителна част (44%) от хората все още не могат да изразят мнение за работата на кабинета. Отношението към правителствто е силно повлияно от политическите симпатии, като сред привържениците му се открояват избирателите на ГЕРБ, Обединените патриоти и частично тези на Реформаторския блок.Що се отнася до членовете на кабинета, първите мнения за работата им ги обособява в три групи. С най-висок рейтинг са добре познати от предишните две правителства министри, - вицепремиерът Томислав Дончев (с одобрение от 18.8%), министърът по председателството на България на Съвета на ЕС Лиляна Павлова (12.3%) и спортният Красен Кралев (11.1%).Следващата група е на министри, чиято работа все още не е позната на обществото, поради което малка част от хората изразяват мнение за тях. Това са най-голямата група, като включва 10-12 представителя. Третата група е на министири, ръководещи натоварените със силни обществени очаквания сфери. По правило те не получават кредита, с който стартират други техни колеги.Преобладаващо критично е отношението към правосъдния министър Цецка Цачева с одобрение от едва 13.2%, към икономическия Евгени Караниколов (7.9%), към здравния Николай Петров (6.9%).Като пример тя посочи промяната на нагласите за очакван срив на обединена Европа. \"Няколко позитивни примера на политически лидери от Холандия и Франция, зададоха ясни стъпки обърнаха отношението, като сега има едно успокояване\", посочи Боряна Димитрова.Тя представи и частта от прочуването, която засяга нагласите към присъствието на България в ЕС. \"За\" влизане в Еврозоната са били 32% от анкетираните, а против 43 на сто. В същото време половината от запитаните искат България да стане част от Шенген, а 23% не приемат това.Боряна Димитрова посочи, че има един интересен парадокс - българите искат страната да е по-пълноценен член на ЕС, но се страхуват от цената.", "date": "2017.06.26", "title": "Неодобрението на дейността на парламента намалява с близо 20%, показа проучване на \"Алфа Рисърч\" (допълнена)"}
{"url": "http://www.dnevnik.bg/bulgaria/2017/06/26/2995699_borisov_ostava_politikut_s_nai-goliamo_doverie/", "text": "Бойко Борисов остава политикът с най-голямо доверие сред българите, сочи проучване на \"Алфа Рисърч\", проведено чрез 1024 интервюта в периода 12-22 юни и огласено по \"Нова телевизия\". Действията на премиера трети мандат се харесват на 32.2% от анкетираните.Управляващия партньор в \"Алфа Рисърч\" Боряна Димитрова уточни, че Борисов успява да привлече симпатии не само от избирателите на ГЕРБ, но и от последователи на други партии. Втори по доверие сред политиците е вицепремиерът и министър на отбраната Красимир Каракачанов с 28.4% одобрение.Любопитно е, че останалите двама съпредседатели на коалицията \"Патриотичен фронт\", от която е Каракачанов, имат доста по-ниски резултати. Одобрението за Валери Симеонов е 13%, а на Волен Сидеров 6.6 на сто.Действията на лидера на левицата Корнелия Нинова се харесват на 27.3 % от анкетираните.От ръководителите на останалите политически партии, представени в парламента, Веселин Марешки (Воля) е с 18.1 на сто одобрение, а Мустафа Карадайъ (ДПС) 6%.Боряна Димитрова отбелязва, че проучването отчита негативно отношение към действия на политическите лидери, които поляризират обществото.", "date": "2017.06.26", "title": "Борисов остава политикът с най-голямо доверие, Каракачанов е втори, сочи ново изследване"}
{"url": "http://www.dnevnik.bg/sviat/2017/06/26/2995679_turisticheski_korab_potuna_v_kolumbiia_ima_zaginali/", "text": "Девет човека загинаха, а 28 са в неизвестност, след като туристически кораб с около 170 пътници потъна близо до колумбийския град Меделин, съобщава БТА.99 души са били спасени още при потъването на кораба, а 40 са се измъкнали сами.Оцелели хора разказаха пред местните власти, че са чули силен шум преди корабът да започне да потъва. Освен това не всички пътници са имали спасителни жилетки.В момента се провежда спасителна операция, като президентът Хуан Мануел Сантос обяви, че спасителни работници и военновъздушните сили също ще помагат на пътниците на мястото на корабокрушението, станало във водния басейн Пеньол-Гуатапе.", "date": "2017.06.26", "title": "Туристически кораб потъна в Колумбия, има загинали"}
{"url": "http://www.dnevnik.bg/na_put/2017/06/26/2995416_nai-dobrite_velosipedni_destinacii/", "text": "Международната компания за градски дизайнобяви 20-те града в света с най-добри условия за велосипедистите. От 2011 г. на всеки две години съставителите на индекса проверяват как градовете в света развиват достъпността на велосипедния транспорт.Градовете са оценявани по 14 критерия - инфраструктура, удобства, безопасност, състояние на трафика, програми за наемане, разпределение на велосипедистите по пол, градско планиране, активна велообщност, обществено одобрение.Първоначално индексът е разработен за собствените нужди на урбанистите, но среща голям обществен отзвук, местните власти на отличените градове също проявяват интерес и така авторите му започват да го публикуват.Всяка година индексът се развива .Голямата промяна през 2017 г. спрямо 2011 г е, че вече се включват 136 града при 80 на старта. През тази година е добавен нов параметър при оценката - товарните велосипеди и логистиката.Сред първите 20 в класацията преобладават европейски градове, изключение са Токио и Монреал. От Централна и Източна Европа най-добре се представя Словения с престижното 8-мо място на столицата Любляна, докато Будапеща, попадала сред първите 20 през 2011 и 2013 г., сега изостава.Ето и първите 20 града в класацията за 2017 г.:В скоби е мястото през 2015 г.1. Копенхаген Дания (1)2. Утрехт, Холандия (3)3. Амстердам, Холандия (2)4. Страсбург, Франция (4)5. Малмьо, Швеция (6)6. Бордо, Франция (8)7. Антверпен, Белгия (9)8. Любляна, Словения (13)9. Токио, Япония - нов10. Берлин, Германия (12)11.Барселона, Испания (11)12. Виена, Австрия (16)13. Париж, Франция (17)14. Севиля, Испания (10)15. Мюнхен, Германия - нов16. Нант, Франция (7)17. Хамбург, Германия (19)18. Хелзинки, Финландия - нов19. Осло, Норвегия - нов20 Монреал, Канада (20)", "date": "2017.06.26", "title": "Най-добрите велосипедни дестинации"}
{"url": "http://www.dnevnik.bg/bulgaria/2017/06/26/2995701_avtoshkoli_sa_pred_falit_zashtoto_si_vurshat_rabotata/", "text": "Председателят на Асоциацията за квалификация на автомобилистите Красимир Георгиев се оплака пред Нова телевизия, че редица автошколи в страната са на прага на фалит, тъй като си вършат отговорно работата. Той даде за пример школа в Пловдив, където подкупи нито се взимали, нито се и давали.В рамките на месец само 2-3 души успели да си вземат изпита, а към 50 били скъсани. При запазване на тенденцията все по-малко хора се записвали на курсове във въпросната школа.\"Инструкторът не се поддава и не взима подкупи и заради това е на прага да фалира\", обясни Георгиев.Той каза още, че преди време са се раздавали \"разрешителни на килограм\" на автошколи, които след това никой не проверявал как работят. Според него подобни школи са работили директно с изпитващите и така хора, които не могат да четат и да пишат Георгиев обясни още, че \"липсват бели хора\", като всички пари се харчели без да се прави реформа в Изпълнителна агенция \"Автомобилна администрация\". Един изпитващ взимал 600 лв. заплата, а чиновник, водещ се експерт, получавал 1000 лв.От своя страна транспортният зам.-министър Ангел Попов заяви, че се обмисля да се правят изпити на самите изпитващи. Той обаче не обясни какви точно ще са тези изпити, нито дали всички изпитващи ще бъдат подлагани на тях.За утре е обявен Целта на недоволството им е да се постигне ефективен диалог с транспортното министерство, което обяви промени при провеждането на изпит за шофьорска книжка.До протеста се стигна, след като на 8 юни вечерта бяха заради продажба на книжки. Сред задържаните имаше и двама собственици на автошколи, но на тях не бяха повдигнати обвинения. Те са привлечени като свидетели. Схемата е обхващала изпитите за кормуване. Автошколите заедно с техни хора в ДАИ са плащали, за да се нагласи предварително жребият кой ще води изпита. Целта е била това да правят инструктори, с които резултатът да може да се манипулира.", "date": "2017.06.26", "title": "Автошколи са пред фалит, защото си вършат работата, оплакват се от бранша"}
{"url": "http://www.dnevnik.bg/bulgaria/2017/06/26/2995705_postradalite_pri_pojar_vuv_vlak_mashinisti_sa_v/", "text": "Двамата машинисти, които пострадаха вчера при , са в стабилно състояние. Това обявиха от \"Пирогов\", където двамата са настанени.Те имат между 10-15% изгаряния, засягащи предимно главата и горните крайници. Освен това са вдишали пушечни газове.Машинистите има т.нар. тъпи наранявания по тялото, като са без счупвания и увреждане на паренхимни органи. След преценка на лекарите от Клиниката по изгаряне ще им бъдат направени операции, уточняват от \"Пирогов\".Пожарът в композицията, състояща се от три товарни вагона, стана вчера около 16 ч. Инцидентът се случи на 13 коловоз на жп гарата в Горна Оряховица. При маневра на локомотива са се чули поне 6 взрива, след което е избухнал пожарът. По първоначални данни искра е подпалила горещо масло в машинното отделение на локомотива.Пострадалите машинисти са мъже на 46 и 50 години.", "date": "2017.06.26", "title": "Пострадалите при пожар във влак машинисти са в стабилно състояние"}
{"url": "http://www.dnevnik.bg/sviat/2017/06/26/2995713_v_london_podozirat_rusiia_za_kiberatakata_sreshtu/", "text": "Британските власти подозират руското правителство за кибератака, която удари десетки имейли на политици от двете камари на парламента, пише британският вестник \"Гардиън\", цитирайки източници, свързани с разследването.Работата по случая е на ранен етап и може да се окаже невъзможно да се установи самоличността на отговорните, но \"руската следа\" се счита за най-вероятна, отбелязва вестникът.Атаката, изглежда, започнала в петък вечерта, когато близо 90 акаунта били хакнати, обяснява говорител на парламента. Целта при нападението била да се получи достъп до акаунти, защитени със слаби пароли. Като мярка за сигурност някои депутати временно загубиха достъп до имейлите си, тъй като екипът за онлайн поддръжка на Уестминстър въведе някои временни промени в достъпа, за да блокира действията на хакерите.Депутатите, чиито мейли са засегнати, използвали слаби пароли въпреки съветите на системните администратори. \"Разследванията продължават, но вече е ясно, че по-малко от 1% от 9000 акаунта в парламентарната мрежа са били засегнати, и то в резултат на слаби пароли, които не съответстват на указанията от Парламентарния дититален отдел\", казва говорителят на институцията.Засегнатата мрежа се използва от всички депутати, включително от министър-председателя Тереза Мей и министрите ѝ (във Великобритания депутати, избрани в изпълнителната власт, не губят местата си в парламента). За Би Би Си министърът за международната търговия Лиъм Фокс каза, че по информация от последните дни дори пароли на членове на кабинета се предлагат онлайн.Британските служби за сигурност вярват, че е по-възможно отговорността за атаката да е на \"спонсорирана от друга държава\", отколкото да е малка група хакери. Те обясняват, че други, по-малко вероятни, варианти включват Северна Корея, Китай и Иран.За \"Гардиън\" няколко британски депутати заявили, че  незабавно е паднало върху руските и севернокорейските власти, които вече са били обвинявани в опити за хакерски атаки във Великобритания.", "date": "2017.06.26", "title": "В Лондон подозират Русия за кибератаката срещу британския парламент"}
{"url": "http://www.dnevnik.bg/skorost/2017/06/26/2995728_upravliavashtite_planirat_spirane_ot_dvijenie_na/", "text": "Представители на министерствата на околната среда и водите, транспорта, вътрешните работи и финансите обмислят промени в нормативните актове, които да позволят спиране от движение на автомобили, които нямат катализатори или не покриват екологичните норми, които са имали в момента на производство, казва в интервю за вестник 24 часа министърът на околната среда и водите Нено Димов.\"Както не можете да карате кола, която има неизправна спирачка или кормило, така би трябвало да не можете да карате и кола, която има проблем с очистващата система или изобщо няма катализатор\", аргументира се Димов.Екоминистърът апелира да се правят и проверки на пътя за нивата на отделяните вредни емисии. През зимата , но обхванаха само товарните автомобили и продължиха едва няколко дни.Като проблем Нено Димов посочва, че още при първоначалната регистрация на автомобилите в страната те не се проверяват за отделяните вредни емисии, защото в много от пунктовете няма нужното оборудване. В същото време на техническите прегледи, където задълижително има подобна проверка, масово се пускали коли, които замърсяват над нормите.\"Ако пунктът пусне кола с неизправна спирачка, има санкция за него, но в случая с катализаторите няма\", допълва Нено Димов. Той не скрива, че се обмисля отнемане на лицензи за подобно нарушение, но тепърва в работната група ще се изясняват детайлите.Ролята на катализаторите в изпускателната система на съвременните автомобили е да превърне вредните вещества за околната среда в отработени газове, получени при работата на двигателя, в безвредни вещества като въглероден диоксид, азот и водни пари. Той обаче има определен живот и след като спре да върши работата си, трябва да се смени, за да работи колата нормално.Тъй като нов катализатор, дори за масовите модели, често струва над 600 лева, българският технически гений измисля вариант те да бъдат премахвани и електрониката на автомобила заблуждавана, че всичко е наред.Друг проблем е, че заради ценните метали в катализатора те са и обект на кражби, като отново няма финансова логика да се плати за нов, при положение че автомобилът е стар и евтин.В отговор на въпрос Нено Димов казва, че се мисли и за стимули за купуване на нови автомобили, но това не бил главният акцент. Той не се ангажира и с мнение дали държавата ще подпомага финансово покупката на електромобили, както прави Румъния например.Екоминистърът дава да се разбере, че такива бонуси едва ли ще се дават с пари от Европа, като по-ефективно било средствата по програма \"Околна среда\" да се дават за мерки, свързани с намаляване на използването на дърва и въглища за отопление.", "date": "2017.06.26", "title": "Управляващите планират спиране от движение на автомобилите без катализатори"}
{"url": "http://www.dnevnik.bg/biznes/2017/06/26/2995737_energo_pro_poddurja_interesa_si_kum_aktivite_na_chez_v/", "text": "Чешката компания Energo-pro, която държи електроразпределението в Северна България, поддържа интереса си към покупките на бизнеса на ЧЕЗ в България. Това казва в интервю пред \"Труд\" Момчил Андреев, главен изпълнителен директор на \"Енерго-про Варна\" ЕАД.През април се разбра, че общо шест са кандидатите за покупката на активите на дружеството.В края на януари чешкото дружество CEZ обяви, че.В интервюто Андреев се оплаква, че електроразпределителните дружества в България работят при ниска рентабилност в сравнение с колегите им в региона - 7%. В Турция тя била 13, а в Грузия дори 14%.Допълва, че инвестициите в бранша предполагат дълъг хоризонт, докато в България предсказуемостта е в рамките на тригодишния регулаторен период.В отговор на въпрос Андреев казва и че продължава тенденцията не всички разходи за инвестиции на дружеството да се признават от енергийния регулатор.В коментар на проекта на регулатора за промяна в цените на тока от 1 юли мениджърът обяснява, че е добро решението да се вдигне сериозно цената на крадения ток и да се намали субсидирането на домакинствата на сметка на бизнеса. \"Електроразпределителните дружества обаче са ударени, защото приходът от повишеното потребление на електроенергия през студената зима се отнема в максимална степен, без да се калкулират разходите, свързани с пиковото натоварване на системата и милионите допълнителен разход за балансираща енергия\", казва Андреев. Според него такова решение ще доведе до рязко поскъпване на тока догодина и ограничаване на инвестициите в развитието на мрежата.", "date": "2017.06.26", "title": "\"Енерго про\" поддържа интереса си към активите на ЧЕЗ в България"}
{"url": "http://www.dnevnik.bg/bulgaria/2017/06/26/2995710_ekoinspekciiata_v_burgas_tursi_sobstvenika_na/", "text": "Регионалната екоинспекция в Бургас още не е установила кой е изсякал растенията и дърветата над плажа на къмпинг \"Делфин\". В същото време е била направена и проверка по сигнали, че към него се изгражда автомобилен път, каза днес пред Нова телевизия Тонка Атанасова от РИСОВ-Бургас.Тя допълни, че по думите на наемателя, соченото като път е естествено дере. При проверката обаче екоинспекторите открили генератор, поставен без разрешение, но за момента не се знае чия собственост е той. Както е известно всички строителни дейности в района се нуждаят от специални разрешителни, защото зоната попада в две защитени територии - \"Натура 2000\" и в природен парк \"Странджа\".Тонка Атанасова припомни, че заради изграждането на стълба към плажа, без нужните разрешения, на наемателя е наложена принудителна административна мярка за преустановяване на всички действия, наложен му е и акт.\"Започнахме изграждането на стълбата, без това да е съгласувано с РИОСВ, защото оформянето на документите отнема повече от месец. Искането за разрешително за строеж обаче е внесено ден, след като подписах договора за плажа\", обясни пред \"Нова телевизия\" Йордан Тодоров.Той обясни, че е направил стълбата, за да осигури достъп за началото на сезона. Тодоров поясни, че е осигурил водното спасяване и почистване на плажа, като са били изнесени един голям камион и 20 пикапа с боклук. Той подчерта, че няма изграден път до плажа и до него се стига само с един високопроходим автомобил.В края на , че по повод изграждането на заведение на плажната ивица от РИОСВ са изпратили писмо до община Царево за извършване на проверка и предоставяне на информация за дейностите, които извършват наематели в момента.", "date": "2017.06.26", "title": "Екоинспекцията в Бургас търси собственика на генератор край плажа \"Делфин\""}
{"url": "http://www.dnevnik.bg/bulgaria/2017/06/26/2995755_iskaniia_za_obezshteteniia_za_bezrabotica_shte_se/", "text": "От 1 юли 2017 г. заявлението за отпускане на парично обезщетение за безработица може да се подава и по електронен път, съобщи Националният осигурителен институт (НОИ).Това ще става чрез сайта на институцията () с квалифициран електронен подпис или персонален идентификационен код (ПИК) на подателя, издаден от НОИ. Безработният трябва да приложи като прикачен файл акта за прекратяване на правоотношението.След 30 юни НОИ няма да изисква документи, удостоверяващи осигурителен стаж за безработица, тъй като данните за времето след 31.12.2001 г. ще се извличат от информационната система на НОИ.В новия образец на заявлението безработният трябва да посочи един от трите възможни начина за получаване на документите, които НОИ издава във връзка с исканото обезщетение. С оглед защита на личните данни получаването им по електронен път на посочен електронен адрес е възможно, само ако лицето притежава квалифициран електронен подпис или персонален идентификационен код. В тези случаи документите се смятат за връчени с изтеглянето им. Новият образец на заявлението за отпускане на парично обезщетение за безработица е публикувано на интернет страницата на НОИ (), в рубриката \"За потребителя\"/ \"Формуляри\"/ \"Формуляри и образци за безработица\".", "date": "2017.06.26", "title": "Искания за обезщетения за безработица ще се подават онлайн от 1 юли"}
{"url": "http://www.dnevnik.bg/sport/2017/06/26/2995746_real_podgotvia_nov_dogovor_na_kapitana_ramos/", "text": "\"Реал\" (Мадрид) се подготвя да удължи договора на капитана си Серхио Рамос, съобщава \"Марка\". Очаква се новият контракт да добави една година към настоящия и да е валиден до 2021 г.Президентът на европейския клубен шампион Флорентино Перес е потвърдил намеренията и желанието това да се случи.Защитникът премина на \"Сантяго Бернабеу\" от \"Севиля\" преди 12 години в исторически трансфер. Той се превърна в основен играч в състава на белите и на националния отбор.Рамос, който е на 31 години, спечели с \"Реал\" четири титли, две купи и две Суперкупи на страната. Към тях добави и три трофея от Шампионската лига, две Суперкупи на Европа и два пъти спечели световното клубно първенство.Миналия сезон бранителят имаше няколко много важни късни гола за \"Реал\". Той приключи с десет гола и три асистенции в 44 мача за \"Реал\". Сезонът беше исторически, тъй като белите взеха титлата в Примера дивисион и станаха първият отбор, защитил трофея си в Шампионската лига.", "date": "2017.06.26", "title": "\"Реал\" подготвя нов договор на капитана Рамос"}
{"url": "http://www.dnevnik.bg/bulgaria/2017/06/26/2995751_remont_zatvaria_ot_dnes_do_kraia_na_avgust_chast_ot/", "text": "От днес в София се очаква да се образува нова тапа, която да затрудни придвижването на шофьорите. Причината – старата част на моста \"Чавдар\" ще бъде затворена заради ремонт, съобщиха от пресцентъра на Столичната община.Очаква се реновирането на пътната настилка да бъде завършено до 27 август. За целта мостът се затваря от кварталите \"Хаджи Димитър\" и \"Левски\" в посока центъра на София. Движението ще се извършва по новата част на съоръжението, която беше ремонтирана преди шест години. Така влизането на превозни средства в двете посоки по моста от ул. \"Ильо войвода\" до ул. \"Злетово\" вече е забранено.Вече е изградена връзката, по която автомобилите ще се качват на моста. Поставени са и табелите, които показват, че автомобилите, тролеите и автобусите в посока център ще се движат само в едно платно, а не в три, както беше досега.Автобусите с номер 78 и 79 и тролейбусите с номер 1, 2 и 4 ще бъдат пренасочвани към новия участък. Временно се закрива спирката на самия мост \"Чавдар\".Ремонтът на този участък от моста ще струва на общината 3.7 млн. лв.", "date": "2017.06.26", "title": "Ремонт затваря от днес до края на август част от моста \"Чавдар\" в София"}
{"url": "http://www.dnevnik.bg/biznes/2017/06/26/2995758_vseki_peti_bulgarin_shte_remontira_jilishteto_si_prez/", "text": "Това лято почти всеки пети българин ще отдели време за ремонт на жилището си, показва проучване на агенция \"Алфа Рисърч\", съобщено по \"Нова телевизия\". То е извършено в периода 12 - 22 юни сред 1024 души чрез интервю.Според данните 14% от запитаните планират козметично обновяване на жилището си, докато 5 на сто планират сериозен ремонт. На въпрос какви занимания ще имат през лятото най-много са отговорилите, че ще ходят на почивка - 35% в страната и 11% в чужбина.Почти всеки десети планира да се срещне с близки, които живеят в чужбина. Равен е делът на хората, които смятат да посетят фестивали и концерти и да работят сезонна работа за допълнителни доходи - по 7%.18 на сто от анкетираните смята да се занимават със селскостопанска работа, а 4% да спортуват по-активно.При представянето на проучването управляващият партньор в \"Алфа Рисърч\" Боряна Димитрова отбеляза, че под 1% е делът на хората, които планират през лятото да повишат образованието или квалификацията си. Тя допълни, че в България този показател е най-нисък за Европа.", "date": "2017.06.26", "title": "Всеки пети българин ще ремонтира жилището си през лятото"}
{"url": "http://www.dnevnik.bg/sviat/2017/06/26/2995785_turciia_se_gotvi_da_izprati_do_1000_voinici_v_katar/", "text": "Турция се готви да изпрати до хиляда , след като президентът Реджеп Тайип Ердоган публично разкритикува четири арабски сили, които искат от малката заливна държава да отстъпи пред исканията им, за да вдигнат блокадата си, пишат в. \"Таймс\" и БТА.Изпращането на подкрепления ще увеличи напрежението, защото затварянето на турската военна база (което Ердоган отхвърли) е едно от 13-те искания, отправени като цена за вдигането на наложеното върху Катар ембарго преди три седмици от неговите съседи начело със Саудитска Арабия, допълва британският вестник.Ердоган изглежда решен да остане на страната на Катар. Още до 1000 войници се очаква да пристигнат в базата преди , които по план трябва да започнат тази седмица. По данни на турския в. \"Хюриет\" към контингента може да се присъединят турски изтребители. Кораб с 4000 тона продоволствена помощ пътува от Измир към Доха.В неделя Ердоган даде да се разбере, че счита исканията на арабските държави към Катар за \"нарушение на международното право\". Според него решението на Доха да не се съобразява със , е правилно, а Анкара го \"одобрява и оценява\". \"Не може да нападаш или да се месиш в суверенитета на държавите\", каза турският президент, цитиран от \"Ройтерс\". Съюзът между  датира от началото на Арабската пролет. И двете страни подкрепят фракции, свързани с организацията \"Мюсюлмански братя\", борещи се срещу старите светски милитаристични диктатури в Близкия изток. Ердоган отдавна изпитва опасения, че може да бъде свален от турската армия и те за малко не се оправдаха миналото лято. Основната политическа опозиция в Сирия, начело със свързани с \"Мюсюлмански братя\" фигури, бе създадена в Доха през 2012 година. Оттогава е базирана в петзвезден хотел в Истанбул, а сметката плаща Катар.Анкара откри първата си база в Близкия изток в Катар през март - ход, който бе описан като \"основно за престиж\". Той бе показателен за нарастващата изолация на Турция и Катар в момент, когато западните поддръжници на сирийската опозиция се отдръпнаха. Откакто започна кризата, Турция изпрати над 100 войници в базата, чийто персонал до този момент бе малоброен.Саудитска Арабия също подкрепя въоръжения бунт срещу сирийския президент Башар Асад, но посредством други групировки. Доха и Рияд отдавна водят битка като Давид срещу Голиат за контрол върху сирийската опозиция, отбеляза \"Таймс\".", "date": "2017.06.26", "title": "Турция се готви да изпрати до 1000 войници в Катар"}
{"url": "http://www.dnevnik.bg/zelen/2017/06/26/2995766_na_jivo_ot_gnezdoto_na_dvoika_shturkeli_i_edin/", "text": "Експерти от  ще следят на живо живота на семейство щъркели. Ежедневието на двойката и тяхното малко може да се гледа в реално време на официалния канал в YouTuBe – . Същата камера в продължение на три месеца е давала информация за ежедневието на друг женски щъркел Снежи в близост, който беше изоставен от своя мъжки тази пролет.Сега камерата следи съседното щъркелово гнездо, на метри от гнездото на Снежи. В него живее двойка щъркели с тяхното единствено малко. Наблюдаващите от средата на март в село Ярлово, община Самоков, предполагат, че мъжкият от двойката щъркели с малко е Ростислав - ухажвал и впоследствие изоставил Снежи.\"Необичайната любовна история на мъжкия Ростислав и женския Снежи започна през март, когато в едно от щъркеловите гнезда в селото се завърна първо Ростислав\", разказват от БДЗП. \"Мъжкият бял щъркел положи грижи за тазгодишния си дом и скоро в него се появи и Снежи. Двата щъркела използваха времето, в което бяха заедно, за да доизграждат общия си дом и да доказват любовта помежду си. След това обаче Ростислав напусна гнездото и остави Снежи сама в последвалите снежни бури.\"По думите на експертите от БДЗП младата Снежи не е успяла да се справи сама с мътенето на яйцата, които е снесла. Не са й стигнали силите и опитността да се предпази от атаките на двойката щъркели заели съседното на нейното гнездо, а именно най-вероятно нейният бивш ухажор и новата му избраница.Предстои в следващите два месеца от БДЗП да установят как двата възрастни щъркела се грижат за своето малко.\"Ще проследим ежедневните им напускания на гнездото в търсене на храна. Ще станем свидетели на неотлъчното пазене на малкото, от единия от родителите, който остава в гнездото до завръщането на другия, носещ така необходимата храна. Надяваме се да станем свидетели и на първите опити за излитане от гнездото на единственото малко в него\", обясняват експертите.", "date": "2017.06.26", "title": "На живо от гнездото на двойка щъркели и един любовен триъгълник"}
{"url": "http://www.dnevnik.bg/biznes/2017/06/26/2995753_proizvoditeliat_na_vuzdushni_vuzglavnici_takata_poiska/", "text": "Японският производител на въздушни възглавници \"Таката\" (Takata) подаде днес молба за защита от кредитори при фалит в САЩ и Япония, тъй като изпитва затруднения, свързани с искове и разходи по изтеглянето на автомобили заради дефектна продукция, предадоха световните агенции.Съветът на директорите на 84-годишната компания е взел решението на заседание тази сутрин, отбелязва ДПА.\"От Таката\" посочиха, че по този начин ще може да гарантира, че ще продължи да осигурява подмяна на дефектните нагнетателни помпи във въздушните възглавници, които доведоха до инциденти, причинили смъртта на най-малко 16 души, информира \"Асошиейтед прес\".Американското подразделение на компанията също е подало молба за защита от кредитори снощи.От \"Таката\" потвърдиха, че по-голяма част от нейните активите ще бъдат купени за 1.6 млрд. долара от конкурента й \"Кий сейфти систъмс\" (Key Safety Systems) - компания с централа в Детройт, американския щат Мичиган, но с китайски собственици.\"Таката\" е в криза, тъй като дефектните нагнетателни помпи за въздушни възглавници, които произвежда, принудиха автомобилостроителите да изтеглят 100 милиона автомобила в световен мащаб. Възглавниците могат да се издуят с твърде голяма сила и пукайки се, да разпръснат в купето метални частици, наранявайки шофьора или пътниците.Най-малко 16 смъртни случая и над 180 наранявания са свързани с този дефект в целия свят.Главният изпълнителен директор на \"Таката\" Шигехиса Такада съобщи на пресконференция днес, че напуска поста, както и поста на председател на съвета на компанията.Общите задължения на японската компания се изчисляват на 1.7 трилиона йени (15 млрд. долара) според анализаторската компания \"Токио Шоко рисърч\" (Tokyo Shoko Research), цитирана от \"Ройтерс\".Окончателният размер на задълженията ще зависи от това как ще бъдат уредени споровете с автомобилопроизводителите, които понесоха по-голяма част от разходите за подмяната на дефектните въздушни възглавници, посочи адвокат на компанията.\"Кий сейфти систъмс\" ще поеме все още перспективните дейности на \"Таката\", а останалите ще бъдат реорганизирани, за да продължи производството на милиони нагнетателни помпи, необходими за замяната, посочват двете компании.Американската фирма ще запази повечето работни места в \"Таката\", които наброяват 60 хил. в 23 страни, и няма да закрива заводите в Япония.Това вероятно е най-големият фалит в промишлеността на Япония в периода след Втората световна война, отбелязва агенция \"Киодо\".Токийската борса съобщи днес, че акциите на \"Таката\" ще бъдат делиствани на 27 юли. Книжата на \"Таката\" няма да се търгуват днес.", "date": "2017.06.26", "title": "Производителят на въздушни възглавници \"Таката\" поиска защита от кредитори"}
{"url": "http://www.dnevnik.bg/tehnologii/2017/06/26/2995754_feisbuk_shte_pravi_i_seriali/", "text": "\"Фейсбук\" (Facebook) преговаря с холивудски студиа за създаването на сериали за социалната мрежа. Планът е първите епизоди да се излъчат в края на лятото, предаде \"Ройтерс\", позовавайки се на Wall Street Journal.Компанията е готова да вложи до 3 млн. долара на епизод, съобщава вестникът, разговарял с източници, запознати с преговорите на \"Фейсбук\". Поредиците ще са насочени към възрастовата група 17 - 34 г., а първите две продукции са романтична драма на име Strangers (\"Непознати\") и риалити шоуто Last State Standing, в което граждани от 50-те американски щата ще се състезават за награда от 500 хил. долара.\"Фейсбук\" планира да пуска епизодите в традиционния телевизионен ритъм за разлика от други онлайн гиганти като Netflix и Amazon, които публикуват цели сезони наведнъж, добавя \"Уолстрийт джърнъл\". Интернет гигантът е готов да споделя информация за гледаемостта с Холивуд. През май стана известно, че той е сключил договори с новинарските сайтове Vox Media, BuzzFeed, ATTN и Group Nine Media за произвеждането на кратки видеопоредици за социалната мрежа.По-рано през годината и \"Епъл\" (Apple) нае част от ръководния екип на Sony Pictures Television, за да координира навлизането му в пазара на оригинална видеопродукция. То започна миналата седмица с риалити поредицата Planet of the Apps, в която програмисти с идеи за приложения се опитват да спечелят вниманието на ментори по време на едноминутно пътуване с асансьор. Втората поредица на Apple се очаква да бъде адаптация на популярното Carpool Karaoke, сегмент от късното шоу на Джеймс Кордън, която ще се излъчва от август.", "date": "2017.06.26", "title": "\"Фейсбук\" ще прави и сериали"}
{"url": "http://www.dnevnik.bg/detski_dnevnik/2017/06/26/2995779_tri_chetvurti_ot_proverenite_spinuri_se_okazaha_opasni/", "text": "Общо 75% от спинърите, проверени за три дни от инспектори на агенцията за метрологичен и техннически надзор, са се оказали опасни. Това съобщи пред БНР шефът на дирекцията \"Надзор на пазара\" Мирослав Йотов. Проверката започна миналата седмица след спряна от българските митници пратка на 50 хил. броя от устройствата и последвал сигнал от Люксембург, където също са установени опасни устройства, съобщи Йотов. В съобщението на агенцията се споменаваше за сигнал за наднормено съдържание на олово и живак в играчката.\"Нашата цел е да предотвратим опасни продукти на пазара, които могат да причинят и фатален изход при игра с тях\", каза експертът пред БНР. Заради игровите си функции спинърите трябва да отговарят и на изискванията на Наредбата за съществени изисквания и оценяване съответствието на играчките.Всички опасни продукти ще бъдат забранени за продажба след излизането на резултатите от пробите. ", "date": "2017.06.26", "title": "Три четвърти от проверените спинъри се оказаха опасни"}
{"url": "http://www.dnevnik.bg/biznes/2017/06/26/2995804_nap_otnovo_shte_pravi_lotariia_s_kasovite_belejki/", "text": "При плащане на покупка на стока или услуга с банкова карта също се издава касова бележка, напомнят от НАП. Фискалният бон е задължителен при плащане в брой, с дебитна или кредитна карта, ваучер, чек или други заместващи парите платежни средства. Касова бележка не се издава само ако за услугата или стоката се плаща по банков път.Важно е клиентите да изискват и пазят своите касови бележки, тъй като по този начин те гарантират своите потребителски права и осъществяват граждански контрол върху дейността на търговците. Фискалните бонове могат да послужат също и за участие в лотарията на НАП с касови бележки.Втората лотария с касови бележки ще започне до два месеца, съобщават от НАП. В новото издание се предвижда месечните и годишната награда да бъдат парични, а седмичните да бъдат на значително по-висока стойност. Голямата награда в лотарията през тази година ще е 50 хил. лв. в брой, допълват от приходното ведомство.Данните на НАП след края на първата част на играта показват ръст на приходите от преки и косвени данъци и подобрена информираност на обществото. В лотарията бяха регистрирани над 51 милиона касови бележки на стойност над 670 млн. лв.", "date": "2017.06.26", "title": "НАП отново ще прави лотария с касовите бележки"}
{"url": "http://www.dnevnik.bg/sviat/2017/06/26/2995759_za_pruv_put_ot_18_godini_beliiat_dom_ne_dade_iftar_za/", "text": "За пръв път от близо 20 години Белият дом не беше домакин на традиционната вечеря ифтар тази година, за да отбележи края на свещения за мюсюлманите , пишат американски медии.Предшествениците на американския държавен глава Доналд Тръмп - Бил Клинтън, Джордж Буш и Барак Обама - отбелязваха празника на мюсюлманите всяка година, като канеха религиозни представители в Белия дом.Традицията се разглеждаше като продължаване на ритуала от времето на \"първия американски ифтар\" през 1805 г., организиран от президента Томас Джеферсън с представител на северноафриканска страна. През 1996 г. Хилари Клинтън, тогава първа дама, покани 150 представители на общността по залез слънце като част от отбелязването, а през 1999 г. вечерята се превърна в ежегодно събитие в началото на празника Ейд ал Фитр (който отбелязва края на Рамазан).И Буш, и Обама даваха ифтар всяка година от двата си мандата. Този уикенд обаче Белият дом се задоволи с изявление, подписано от Доналд и Мелания Тръмп, което не беше публикувано в обичайните канали за комуникация на държавния глава в социалните медии. \"Мюсюлманите в Съединените щати се присъединиха към тези по света, за да се съсредоточат върху вярата и благотворителността през свещения месец Рамадан. Докато отбелязват Ейд със семейства и приятели, те продължават с традицията да помагат на съседите и да делят хляб с хора от всички групи\", гласи изявлението, цитирано от \"Вашингтон пост\".\"По време на този празник си спомняме за значението на милосърдието, състраданието и добронамереността. Заедно с мюсюлманите по света Съединените щати подновяват ангажимента си към тези ценности. Ейд Мубарак.\"През май \"Ройтерс\" обяви, че държавният секретар Рекс Тилърсън е отхвърлил препоръка от Държавния департамент да бъде домакин на прием за Ейд ал Фитр. Департаментът междувременно заяви за агенцията, че все още се изследват възможностите за отбелязване на празника. \"Американските посланици се насърчават да празнуват Рамадан чрез разнообразни дейности, извършвани всяка година в мисии по света.\"Администрацията на Тръмп неведнъж е била обект на нападки и обвинения в ислямофобия заради реториката му за сигурността, както и заради  да забрани на граждани на шест предимно мюсюлмански държави да влизат в САЩ.В социалните мрежи някои потребители критикуваха Тръмп за решението му, а други забелязаха снимката, която наскоро публикува в профила си създателят на \"Фейсбук\"  от ифтар със сомалийски бежанци.", "date": "2017.06.26", "title": "За пръв път от 18 години Белият дом не даде ифтар за края на Рамазан"}
{"url": "http://www.dnevnik.bg/politika/2017/06/26/2995803_borisov_obeshta_uniformi_i_gorivo_na_policaite_i/", "text": "Няколко дни преди полицаите да излязат на протест, премиерът Бойко Борисов участва в националното съвещание на МВР и обеща пари за летни униформи на полицаите, както и за гориво. Министър-председателят отново препоръча да се спре с административния тормоз над граждани и даде указания на областните директори да се наредят по опашките в дирекциите си, за да разберат откъде идва проблемът.\"Думата нямаме пари за бензин или нафта не искам да я чувам. Винаги има още какво да се желае. За съжаление много работа се свършва, но усещането за работата на полицията е като отидеш да си извадиш някакъв документ\", каза Борисов, който говори близо 30 минути.Той заяви, че се премахва лимитът на горивото за полицейските коли. След направен анализ излязло, че годишно то би струвало най-много 4-5 млн.лв. и затова вместо лимит в края на годината ще се уравнява сметката на изразходвания от МВР бензин и дизел, за което бил информиран финансовият министър. \"Разбира се, да не се мине до другата крайност да почнете да крадете бензина и нафтата\", предупреди той и поясни, че директорите носят отговорност за маршрутите на полицаите - \"ще ви го платя отгоре\".Премиерът нареди още да се дадат нужните 10 млн. лв. за летни униформи - ако трябвало правителството щяло да даде и 15 млн.лв. \"Незабавно им давате парите за униформите да идат да си напазаруват\", заръча Борисов, с което се разбра, че пари трябва да се дадат на полицаите, а не директно униформи.\"90 тона алуминиеви табели стоят, каза премиерът, намеквайки, че системата на МВР има финансов ресурс, а иска пари. Без да поясни, той продължи - че МВР има 700 души изчислителен център (дирекция \"Комуникации и информационни системи\" - бел.ред.). \"Откъде-накъде държавното електронно обслужване се занимава да ви прави връзката с прокурора и останалите дирекции. В друга дирекция 1 300 души управляват собствеността. Как да има собственост МВР като 1 300 души се грижат за нея\", каза още премиерът, с което намекна, че може да се помисли за намаляване администрацията във ведомството. Борисов допълни, че когато някой министър поемал ведомството, полицаите го \"омотавали\", че хората в администрацията били нужни и той после оспорвал съкращения пред премиера.Борисов продължи с критиката си към администрацията в МВР с думите: \"Тормозите гражданите зверски. Лична карта се иска и акт за раждане. Защо ви е този акт за раждане?\", попита той и допълни: \"Затова съм ви събрал днес, всичко да прегледате и с по един документ ако съкратим, че по 26 млн.часа харчат хората да се редят по опашки. С административната тежест - няма да има компромис\", предупреди премиерът.\"Хората почват да псуват от гишетата и стигат до мен\", оплака се той и нареди всеки един от областните директори в МВР да задели време \"да заседне на една опашка\" и направи проверка защо се стига до тях. \"Не може да сме бездушни като дойде човек и застанал часове да чака\".Борисов коментира и въпроса с т.нар. битова престъпност. Каза, че там ще се назначават хора, какъвто ангажимент е поело правителството.Той благодари на службите за борбата с контрабандата. Заяви обаче, че и тук имало какво да се желае. В момента контрабандата била 8% като заслуга на ГЕРБ било нейното смъкване от 34%, но целта на Борисов е до края на годината да падне до 5 %.Той заговори с примери в борбата с контрабандата като по-подробно обясни проверката по бензиностанциите.Иначе значителна част от изказването му на съвещанието на МВР бе посветена на това, че правителството събира много пари от контрабанда, ноБорисов пресметнал с помощта на вътрешния министър Валентин Радев, че АЕЦ Белене, ТЕЦ Марица 1 и 3 и парите, дадени след фалита на КТБ,се равняват на 6.7 млрд.лв. и се обърна към полицейските шефове с реторичния въпрос: \"Сметнете ако не бяхме ги платили, как ще изглежда МВР, отбраната, учителските заплати\". Борисов не пропусна и да отбележи, че заради решение на служебното правителство бил задължен да купува изтребителите \"Грибен\".\"Явно сме призвани като правителство само да събираме пари и да разплащаме за чуждите грехове. Ние чистим, те нарастват\", обобщи той.За проверката в бензиностанциите пък заяви, че от 900 проверени бензиностанции, 900 софтуера манипулирали подаваната информация към данъчните. Така всичко било законно и не можело да се установи с проверка на място, защото не могат да се \"хванат\" различията между продаденото и декларираното. \"Около 1.3 млрд. лв. съм убеден, че ще съберем с общите усилия на данъчните и наблюдаващите прокурори. Никакво контрабандно гориво не трябва да се допуска\", заяви Борисов. Той спомена и учудването си след като установил, че в България има 7 000 бензиностанции, което било повече отколкото в Русия.Той обеща при нужда и повече пари за МВР за сигурност по време на предстоящото председателство на ЕС.Като си тръгна от съвещанието, Борисов отклони журналистически въпрос какво мисли за исканото от полицейските синдикати увеличение на заплатите с констатацията, че вътре е говорил 1 час, в който обаче не спомена темата с възнагражденията.", "date": "2017.06.26", "title": "Борисов обеща униформи и гориво на полицаите и препоръча да се спре тормозът върху граждани"}
{"url": "http://www.dnevnik.bg/politika/2017/06/26/2995787_tri_meseca_sled_izborite_gerb_e_nai-podkrepianata/", "text": "Близо три месеца след предсрочните парламентарни избори ГЕРБ запазва устойчива електорална преднина пред БСП. Подкрепа за партията на Бойко Борисов заявяват 25.7% от избирателите, докато социалистическата партия биха подкрепили 19.6%, показва проучване на \"Алфа Рисърч\", извършено чрез 1024 интервюта в периода 12 - 22 юни.\"Обединените патриоти\" привличат 6.3% от избирателите, но отношението към лидерите им е противоречиво и може до доведе до отлив на подкрепа, сочи проучването. ДПС запазва устойчивите си позиции с 5.2% електорална подкрепа.Доверието във \"Воля\" е 3.7% и ако изборите бяха днес, партията на Веселин Марешки би останала извън парламента.Склонни да гласуват за Реформаторския блок са 2.7%, за \"Да, България\" - 1.5%, а за \"Нова република\" - 0.6% от избирателите, сочи още проучването.", "date": "2017.06.26", "title": "Три месеца след изборите ГЕРБ е най-подкрепяната партия у нас, сочи проучване на \"Алфа Рисърч\""}
{"url": "http://www.dnevnik.bg/biznes/2017/06/26/2995796_gabrovski_sud_otmeni_taksata_smet_zashtoto_e_procent/", "text": "Габровският административен съд (ГАС) отмени разпоредби от наредбата за определяне на местните такси в общината, които предвиждат размерът на таксата \"битови отпадъци\" да се определя в зависимост от данъчната оценка на имота. Решението е по жалба на Стопанска камара - Габрово, съобщиха на пресконференция нейни представители.", "date": "2017.06.26", "title": "Габровски съд отмени таксата смет, защото е процент от данъчната оценка"}
{"url": "http://www.dnevnik.bg/sport/2017/06/26/2995847_spas_delev_e_pod_vupros_za_macha_s_shveciia_sled/", "text": "Нападателят на националния отбор Спас Делев е претърпял успешна операция на лявото рамо. Очакванията са той да се възстановява два-три месеца след артроскопията.Това поставя под въпрос участието му в мача с Швеция. Седмият двубой на България в квалификациите за световното в Русия ще е на 31 август на \"Васил Левски\".Заради операцията Делев изпуска подготовката на \"Погон\" (Шчечин).Нападателят получи травма в последния мач на националния отбор. Той контузи рамото си в .", "date": "2017.06.26", "title": "Спас Делев е под въпрос за мача с Швеция след операция на рамото"}
{"url": "http://www.dnevnik.bg/sviat/2017/06/26/2995912_al_djazira_-_globalen_igrach_i_iabulka_na_razdora_v/", "text": "Политическа буря се вихри около \"Ал Джазира\", но поведението на новия ѝ директор Салах Негм не издава това. \"Нещата си вървят както обикновено\", казва той в своя кабинет, намиращ се един етаж точно над огромния нюзрум, където редакторите готвят телевизионните програми за предстоящите часове.Крехкият на вид и с посивели коси Негм говори с уверен глас, подчертавайки, че всичко върви нормално. \"Чувствате ли някаква буря тук\", пита той един посетител.Въпреки тези уверения обаче \"Ал Джазира\" в момента преживява най-бурния период в 20-годишната си история.  заради водената от Саудитска Арабия блокада на емирството по обвинения, че то поощрява тероризма, и телевизионната станция е точно във фокуса на противоречията.От дълго време базираната в Доха телевизия е трън в очите на саудитците и техните съюзници - Управниците на тези четири страни отправиха недвусмислено искане към емира на Катар: Затваряй \"Ал Джазира\". Завинаги!Това, което най-много ги дразни, е, че \"Ал Джазира\" широко отразява дейността на египетското движение  и на други ислямисти в региона. Телевизията е смятана също за една от медийните организации, оказали подкрепа с предаванията си на въстанията от Арабската пролет през 2011 г.И днес политическият елит в Египет смята, че \"Ал Джазира\" носи част от вината за идването на власт на \"Мюсюлмански братя\" през 2013 г. После, когато египетските военни свалиха през 2015 г. свободно избрания ислямистки президент Мохамед Морси, \"Ал Джазира\" отрази контрапротестите по-широко от всяка друга електронна медия. Това разгневи управниците в Саудитска Арабия и ОАЕ, които подобно на египетското правителство смятат \"Мюсюлмански братя\" за терористична организация и я преследват с твърда ръка.Критиците на \"Ал Джазира\" смятат, че тази телевизия не е нищо повече от от средство, чрез което Катар упражнява влияние. Нейните опоненти са особено раздразнени от факта, че програмите ѝ се радват на популярност в арабския свят и че тя привлича публика, каквато малко други телевизионни канали имат.А с англоезичния си тв канал, за който работи и Салах Негм, \"Ал Джазира\" дели терен с такива колоси като Си Ен Ен и Би Би Си. От Сараево тя предава и специална емисия за Балканския регион. Със своя около трихиляден персонал тя вече е глобален играч.Негм често чува въпроси за политическото влияние от главния спонсор на телевизията. На един германски посетител той отговаря с контравъпрос: \"Дойче веле\" се финансира от германското правителство. Бихте ли им задали същия въпрос?\"60-годишният Негм, който преди е работил за Би Би Си и е живял много години в Холандия, познава западните медии. \"Ал Джазира\" може да работи толкова свободно, колкото и те, казва той. Не получаваме инструкции от никого.\" И добавя, че телевизионната мрежа се ръководи от три ясни принципа - \"точност, честност, балансираност\".В хода на тази дискусия Филип Сейб - професор по журналистика и по международни отношения в Университета на Южна Калифорния, отбелязва, че е \"безпредметно\" да се правят опити за сравнения с демократичните страни, които гарантират пълна свобода на мненията. \"В един регион, в който дори частичната свобода на изразяване е нещо прогресивно, принципите, към които се придържа , са над (средните) норми, казва Сейб, автор на книгата \"Ефектът Ал Джазира\". Няма да чуете от \"Ал Джазира\" критики срещу кралското семейство на Катар, но те оспорват статуквото по други начини.\"Тази телевизия всъщност е известна с това, че позволява излъчване на различни гледни точки. Особено известно е дискусионното шоу, наречено \"Обратната посока\", в което гостите в студиото често влизат в шумни пререкания с водещия Фeйсал ал Касем.Негм разказва как в резултат на катарската криза телевизията се е опитвала да покани коментатори от страните, участващи в блокадата, по обсъжданите въпроси. \"Саудитска Арабия обаче не им разреши да говорят пред нас\", отбеляза той. Макар че не го казва, той вероятно е някак удивен от обвиненията, отправени от други страни срещу \"Ал Джазира\".Саудитска Арабия отдавна финансира свой собствен телевизионен канал - \"Ал Арабия\", базиран в Дубай. Неговите програми напълно съответстват на линията на саудитското кралство. Абу Даби пък е наполовина собственик на телевизия \"Скай нюз Арабия\".Според Сейб подобни канали се съревновават с \"Ал Джазира\". \"Ал Арабия\" и \"Скай нюз Арабия\" предлагат новинарско съдържание, което е по-консервативно и по-праволинейно от новинарския продукт на \"Ал Джазира\", казва той. Тяхната журналистика съответства на линията на правителствата на ОАЕ и на Саудитска Арабия, която често се разминава с тази на Катар.\"В крайна сметка \"Ал Джазира\" е само едно от полесраженията, на които се води битката в Персийския залив чрез медиите. /БТА", "date": "2017.06.26", "title": "\"Ал Джазира\" - глобален играч и ябълка на раздора в катарската криза"}
{"url": "http://www.dnevnik.bg/bulgaria/2017/06/26/2995885_cacarov_za_ikonomicheska_policiia_bog_visoko_car_daleko/", "text": "Главният прокурор Сотир Цацаров направи анализ, в който се съдържаше и оценка за работата на полицията, като в \"класацията\" на първо място е ГДБОП, с които прокуратурата \"отчита добро взаимодействие\", а в дъното е Икономическа полиция, за която Цацаров каза, че е изпаднала в летаргия и дълбок сън.Това се случи на националното съвещание на МВР, на което присъстваше и премиерът Бойко Борисов. Цацаров неведнъж е критикувал работата на вътрешното министерство.\"По отношение на националните служби – отчитаме добро взаимодействие с ГДБОП. Има подобрен диалог със специализираната прокуратура. По отношение на Национална полиция бих казал същото, с едно изключение. Икономическа полиция е в състояние на пълно заспиване и затишие. В пълна летаргия\", заяви Цацаров на съвещанието.После пред журналисти той заяви: \"Когато не работиш, не си критикуван за нищо, не си забелязван, медиите нямат този интерес към теб. В крайна сметка и началниците нямат този интерес към теб. То така е във всяка система. Не критикувам само Икономическа полиция. Същите критики съм ги казал и на колегите си прокурори. Има териториални райони, има прокуратури, където, общо взето, е същият дълбок сън. Просто е по-удобно така – Бог високо, цар далеко\", каза още Цацаров.По думите му работата на областните дирекции на МВР може да бъде разделена на две групи. \"Едната е работещи и другата – тихи дирекции. Това състояние е такова, каквото е и в териториалните дирекции на ДАНС, и в териториалните прокуратури.\"Като добри примери той даде градовете Бургас, София и Пловдив, където се работи добре. \"Има региони в страната, в които се предпочита тишината, защото така е по-удобно. Съществуват спокойно\", добави главният прокурор.Задача номер едно по думите на главния прокурор е справянето с корупцията. \"Задача номер две е противодействието на контрабандата. Резултати могат да се постигнат, стига да има воля. Не деля типичните криминални престъпления на големи и малки. Убийството е новина за национален екран, но за нормалния български гражданин е престъпление\", смята още Цацаров.", "date": "2017.06.26", "title": "Цацаров за Икономическа полиция: Бог високо, цар далеко"}
{"url": "http://www.dnevnik.bg/sviat/2017/06/26/2995886_italianskite_desnocentristi_zavladiaha_kreposti_na/", "text": "Десноцентристките партии се представиха силно на балотажите на кметските избори в Италия в удар за Демократическата партия на бившия премиер Матео Ренци, предаде агенция \"Ройтерс\".В най-внимателно наблюдаваната надпревара - в северния град Генуа, който е традиционна крепост на левицата, десноцентристите са на път да победят за първи път от над 50 години.Според прогнозните резултати кандидатът, подкрепен от антиимигрантската партия и партията на бившия премиер Силвио Берлускони , печели около 54% от гласовете, а подкрепеният от управляващата Демократическа партия кандидат – 46%. Лидерът на \"Северната лига\"  се възползва от победата, за да призове премиера Паоло Джентилони да подаде оставка.Антиевропейското движение \"Пет звезди\", което според някои проучвания е най-популярната партия в Италия, се представи много слабо на първия тур на 11 юни и стигна до балотаж само в един от 25-те най-големи града, в които се избираха кметове.Частичните резултати показват също така, че десноцентристките кандидати имат явна преднина в северния град Верона и в южния Катандзаро. Те водят и в централния град Акуила - друга крепост на левоцентристите, където левоцентристкият кандидат водеше след първия тур. Избирателната активност беше ниска - около 47%.", "date": "2017.06.26", "title": "Италианските десноцентристи завладяха крепости на партията на Ренци"}
{"url": "http://www.dnevnik.bg/sviat/2017/06/26/2995801_sled_sedmici_pregovori_severnoirlandcite_podkrepiha/", "text": "Северноирландската Демократична юнионистка партия (ДЮП) ще поддържа правителството на малцинството на британския премиер Тереза Мей в парламента, след като лидерът на партията Арлийн Фостър сключи споразумение с торите, предадоха \"Гардиън\" и Би Би Си.Изявлението дойде дни преди крайния срок, наложен от гласуването на управленската програма на Мей -  миналата седмица - в парламента. На премиера ще е необходима подкрепа и от десетте депутати на юнионистите, за да може да управлява с тази програма.Управляващата консервативна партия се нуждаеше от подкрепата на ДЮП, след като Мей изгуби парламентарното си мнозинство на предсрочните избори, които свика на 8 юни, за да си издейства по-добри преговорни позиции за Брекзит. Още преди официалните резултати да са потвърдени, юнионистите на  протегнаха ръка и обявиха, че са готови да дадат подкрепа с десетте си депутати.Фостър потвърди, че Северна Ирландия ще получи 1 милиард паунда в замяна на подкрепата на Фостър, които ще отидат за училища и болници в областта. Новината първо беше съобщена от източници на \"Гардиън\" сред юнионистите. Сумата ще бъде разпределена в рамките на следващите две години.Освен финансовия пакет от милиард лири за Белфаст (чийто годишен бюджет е около 11 млрд.) сделката, подписана на \"Даунинг стрийт\" в понеделник, включва ангажимента на Мей:- да няма промяна в начина, по който се  (всяка година те нарастват с най-голямата от следните стойности - ръста на средните национални доходи, ръста на цените на дребно или 2.5%);- запазване на системата за  за отопление през зимата на всички пенсионери;- запазване на  на ниво 2% от брутния вътрешен продукт;- въвеждане на стандартите за работа и отношението към семействата на , създадени през 2000 г., и на територията на Северна Ирландия.В подписаното отделно  с ДЮП пише, че кабинетът \"ще работи\" за това Северна Ирландия да може да въведе собствена корпоративна данъчна ставка, за каквато настояваше Фостър.В замяна ДЮП ще подкрепя позициите на Мей за Брекзит Освен по въпроси около напускането на Великобритания десетте депутати на партията ще подкрепят торите при всички вотове на доверие, по всички точки от речта на кралицата и по финансови законопроекти, както и по въпросите на националната сигурност.\"По останалите въпроси подкрепата ще се разглежда във всеки отделен случай,\" гласи .Юнионистите ще се задължат и да не се месят в работата на правителството по преговорите за съставяне на местната власт в Северна Ирландия.Дори с подкрепата на ДЮП мнозинството на Мей е малко - едва 328 депутати в 650-местната Камара на общините. В тази ситуация дори не особено противоречиви планове на торите просто е трябвало да бъдат \"изхвърлени на боклука\", предава политически репортер на Би Би Си от \"Даунинг стрийт\".От една страна това показва, че десетте депутати на Фостър са от голямо значение, но от друга - че на Мей могат да създадат главоболия които и да било 10 представители на торите в Уестминстър, ако изпитват недоволство от политиките ѝ. Такива може да са дори някои по-опитни членове в редиците на торите, вече изразили безпокойство от сделката заради възможността тя да изложи на риск мирното споразумение между Лондон и Белфаст от 1998 г. и да затрудни формирането на ново местно правителство в Северна Ирландия (националистите от \"Шин фейн\" напуснаха кабинета през януари и последваха местни избори, след които още не могат да се разберат с ДЮП).Същевременно Фостър заяви за \"Гардиън\", че споразумението \"работи за стабилността\" на страната и че усилията ѝ ще бъдат насочени към възстановяване на северноирландското правителство възможно най-скоро.Още в дните след изборите Мей обяви, че партията ѝ вече преговаря с юнионистите. Източници от \"Даунинг стрийт\" съобщиха за няколко британски медии, че по-голямата част споразумението е договорено и се разглежда възможността дори да не се стигне до оформянето му в писмен вид при определени условия. През последните седмици консерваторите няколко пъти отлагаха обявяването на сделката, изтъквайки нуждата двете партии да се уговорят за \"детайли\".Диалогът обаче  заради финансовите искания на ДЮП (които в началото варираха между 2 и 3 млрд. паунда), пожара в Лондон и разклатените позиции на Мей в собствената ѝ партия, след като торите останаха без мнозинство.Още от самото начало ДЮП заявиха, че не желаят да стават коалиционен партньор и да получат министерски кресла, но ще са готови да гласуват в подкрепа на управленските решения на Мей при определени условия.Около час след сделката дойде и първият гневен коментар, след като първият министър на Уелс, лейбъристът Каруин Джоунс, я определи като \"възмутителна\", защото на практика \"унищожава идеята за справедливо финансиране на нациите и регионите.\" \"Днешната сделка е отчаян опит да се задържи на власт един слаб премиер... Едва миналата седмица ни казаха, че приоритетът е да се \"изгради по-обединена страна, да се укрепят социалните, икономически и културни връзки между Англия, Северна Ирландия, Шотландия и Уелс. Възмутително е, че премиерът вярва, че може да осигури собственото си бъдеще, като пръска пари в Северна Ирландия, докато напълно пренебрегва останалата част от Великобритания.\"По-рано през юни финансовото министерство в Лондон предупреди, че сделката със Северна Ирландия може да се окаже по-скъпа, отколкото Мей е очаквала, ако включва допълнителни парични преводи за Белфаст. Проблемът е в т.нар. формула на Барнет - система, която трябва да осигури справедливо финансиране за всички четири съставни части на Великобритания. С други думи, ако Лондон отпусне повече пари за Северна Ирландия, подобен ход може да е необходим и за Англия, Шотландия и Уелс. Според сложната формула, базирана и на населението на съответната област, за всеки паунд, отделен за Белфаст, ще са необходими още 35 паунда за останалите три провинции.\"Скай нюз\" същевременно предупреждава, че нуждата Лондон да отпусне допълнително финансиране и за другите три области вероятно ще отпадне, тъй като кабинетът на Мей ще запише парите за Белфаст като \"блок кредит\" - тип финансиране, при който не се прилага формулата на Барнет.", "date": "2017.06.26", "title": "След седмици преговори северноирландците подкрепиха Мей срещу 1 млрд. лири"}
{"url": "http://www.dnevnik.bg/bulgaria/2017/06/26/2995881_policiiata_si_vrushta_doverieto_na_obshtestvoto_samo_8/", "text": "Полицията е една от институциите, които успяват да възстановят загубено през последната година доверие, сочи проучване на обществените нагласи през юни, направено от \"Алфа Рисърч\". За периода от септември 2016 до юни 2017 одобрението за дейността й нараства от 17% до 26%, а неодобрението спада от 44% до 35 на сто.Институциите на съдебната власт обаче продължават да страдат от дефицит на обществено доверие. Независимо от повишената през последните месеци активност от страна на прокуратурата мнението за главния прокурор Сотир Цацаров остава преобладаващо критично – 8% положителни срещу 44% отрицателни оценки.Аналогично е и отношението към съда – 9% положителни срещу 49% отрицателни оценки.Проучването е направено в периода 12-22 юни чрез 1024 интервюта.", "date": "2017.06.26", "title": "Полицията си връща доверието на обществото, само 8% приемат положително главния прокурор"}
{"url": "http://www.dnevnik.bg/zdrave/2017/06/26/2995869_zdravnata_kasa_shte_plashta_izcialo_izkustvenite_surca/", "text": "На заседанието си миналата седмица Надзорният съвет на Националната здравноосигурителна каса взе решение да покрива 100% от средствата за изкуствени сърца за пациентите със сърдечна недостатъчност, докато се появи възможност за трансплантация, обявиха от институцията.Досега касата покриваше само част от стойността на медицинското изделие - в размер на . докато цената на машината възлиза на около Това затрудняваше достъпа до тази възможност, но вече се предвижда пълно покриване на разходите, уточняват от НЗОК.До края на 2017 г. касата ще осигури такива сърца за . Около десетима болни се нуждаят от тези медицински изделия годишно, посочват от институцията.От края на миналата седмица в състава на Надзорния съвет на НЗОК има нов представител на пациентските организации - адв. Андрей Дамянов от НПО (Национална пациентска организация). Адв. Дамянов ще замести адв. Пламен Таушанов от Българска асоциация за закрила на пациентите, чийто едногодишен мандат изтече.", "date": "2017.06.26", "title": "Здравната каса ще плаща изцяло изкуствените сърца за чакащите за трансплантация"}
{"url": "http://www.dnevnik.bg/sport/2017/06/26/2995870_blagoi_georgiev_pregovaria_s_arsenal_tula_shte_jivee_v/", "text": "Полузащитникът Благой Георгиев заяви, че преговаря с \"Арсенал\" (Тула). Надеждата му е, че ще стигне до споразумение и отново ще играе в елита на руското първенство.Българският халф е част от състава на \"Оренбург\", който изпадна във второто ниво. \"Изпаднахме във втората лига, въпреки че играхме добре през целия сезон. Висшата лига е много силна, нямахме късмета да останем над чертата\", каза 35-годишният футболист, цитиран от сръбското издание \"Спортски журнал\".Георгиев допълва, че не е решил дали да остане в \"Оренбург\". Но уточни, че има варианти за отбори, които играят в елита. \"Арсенал\" (Тула) е един от тях, като в момента в състава на тима са българите Иван Иванов и Михаил Александров.Георгиев играе в руски клубове от 2009 г., когато премина в \"Терек\" (Грозни). По думите му се чувства добре в Русия и ще остане да живее там и след края на кариерата си.Полузащитникът посочва, че има хубави спомени от периода си в \"Цървена звезда\". \"Феновете на отбора са най-хубавото от времето, което прекарах там. Ще ги помня цял живот. Никъде другаде, където съм играл след това, не е имало такива.\" Според него дербито между \"Цървена звезда\" и \"Партизан\" е по-вълнуващо от това между московските \"Спартак\" и ЦСКА.", "date": "2017.06.26", "title": "Благой Георгиев преговаря с \"Арсенал\" (Тула), ще живее в Русия след края на кариерата си"}
{"url": "http://www.dnevnik.bg/biznes/companii/2017/06/26/2995953_s_pokupkata_na_dve_germanski_kompanii_monbat_stupva_na/", "text": "Икономическата група \"Монбат\" придоби две компании за литиево-йонни батерии в Германия и навлиза на този пазар с планове да се превърне в един от европейските технологични лидери на него, съобщиха от компанията. Дружеството е купило фирмите \"ГАЯ Акумулаторенверке ГмбХ\" (Gaia Akkumulatorenwerke GmbH) и \"ЕАС Германия ГмбХ\" (EAS Germany GmbH).Двете дружества ще се слеят в едно, което ще носи името \"ЕАС Батерийс ГмбХ\" (EAS Batteries GmbH). Амбицията на \"Монбат\" е да се фокусира върху разширение на производствения капацитет и комерсиализиране на новоразработената клетъчна технология.\"Монбат\" ще залага на високоенергийните литиево-йонни батерийни системи, базирани на LFP-клетъчна химия – уникален технологичен подход, предприет глобално от само още едно друго голямо дружество. Тази технология позволява отговор на много нишови високоенергийни приложения и покрива изключително високите изисквания за сигурност и надеждност, изисквани при космическите и отбранителните приложения, в морския и в обществения транспорт.\"Монбат\" ще модернизира сградите в Нордхаузен на двете компании, ще развие целия бизнес и допълнително ще разшири продажбите в Германия и съседните страни. Групата планира да инвестира над 5 милиона евро през следващите две години в ново модерно оборудване, както и да разшири екипа на новото дружество.\"Монбат\" е основана през 1959 година, приватизирана е през 1998 година и оттогава се превърна в най-големия производител на оловно-кисели акумулаторни батерии в Източна Европа със заводи за производство и рециклиране в три различни държави в региона. Компанията има заводи за производство и рециклиране в три различни държави в региона.Компанията е регистрирана за търговия на \"Българска фондова борса - София\" АД в премиум сегмента на акции и е с пазарна капитализация от приблизително 230 милиона евро. \"Монбат\" изнася продукцията си в над 60 страни в целия свят.\"ГАЯ Акумулаторенверке\" е основана през 1996 година и е една от водещите германски компании за литиево-йонна технология, специализирана в широкоформатните клетки и батерии. През 2004 г. компанията започва производството на клетки и батерии с висока мощност, като е доставчик на първите литиево-йонни стартерни батерии за \"Порше\".\"ГАЯ Акумулаторенверке\" снабдява с акумулатори и прототипи на хибридни електрически транспортни средства на германския автомобилен производител, както и батерии за прототипи на хибридни товарни автомобили и автобуси за европейски и американски клиенти.През 2009 година клетките на ГАЯ са класифицирани като годни за употреба в Космоса от НАСА и от Руската космическа агенция.\"ЕАС Германия\" е създадена през 2011 година като джойнт венчър между \"ГАЯ Акумулаторенверке\" и \"Енерсис/Хоукър\". Основната дейност на компанията е производство на клетки и развитие на технологията за висококачествени, широкоцилиндрови и клетки за хибридно електрическо задвижване с висока мощност за приложение при влакове, тежкотоварни индустриални превозни средства, както и в областта на отбраната.", "date": "2017.06.26", "title": "С покупката на две германски компании \"Монбат\" стъпва на пазара на литиево-йонни батерии"}
{"url": "http://www.dnevnik.bg/zelen/2017/06/26/2995890_vremenen_parking_kato_stroej_ili_za_paragraf_22_na/", "text": "За поредна година на плаж Силистар се стига до един и същ конфликт, който засяга концесионера, собствениците на имоти зад него и най-вече посетителите.В началото на активния туристически сезон и това лято пътят, който води до плаж Силистар, беше преграден за достъп на автомобили от един от собствениците на нивите, през които той минава.Миналата година плажуващи плащаха такса за паркиране на собственици на земята зад Силистар. Тази година това не е разрешено. Регионалната инспекция по околна среда и водите в Бургас не е издала съгласувателно разрешително за временно паркиране в имотите непосредствено зад плажа.\"Това, че не сме позволили на едни хора, да събират такси от 10-12 лв. на кола за територия с предназначение за земеделско ползване, не означава, че сме забранили достъпа до прекрасния плаж Силистар\", подчертават от Регионалната екоинспекция в писмен отговор по случая за \"Дневник\". От РИОСВ твърдят, че имат \"огромно желание да се регламентира паркирането на автомобили\" зад плажа.Всъщност пречките да се реши конфликтът са юридически и административни, а с тях казусът наподобява параграф 22, в който изход на практика няма. Въпросните имоти в района до плаж Силистар попадат в защитена територия природен парк \"Странджа\". Това налага думата за тях да има РИОСВ, която трябва да съгласува заявените намерение за изграждане на временни паркинги в тях. Общо три такива заявления са получили в инспекцията за 2017 г. От 2017г. обаче има промяна в Закона за устройство на територията, според която и за изграждането на временни паркинги трябва . Тази разпоредба е обвързана с трайното предназначение на имотите.Заради тази поправка от РИОСВ изискват становище от областна дирекция \"Земеделие\" – за допустимостта на временни паркинги в земеделска земя, каквито са имотите зад плажа. Тези земи нямат одобрени подробни устройствени планове и са с трайно предназначение на територията за земеделско ползване.Становището на компетентния орган (областна дирекция \"Земеделие\") е, че за изграждането на временни паркинги е необходимо за имотите да има решение за промяна на предназначението или решение за временно ползване за срок до 10 години.По Закона за защитените територии е недопустимо съгласуване на строителство извън устройствени зони, каквито тези земи не са в момента. Устройството на територията в природен парк Странджа е обвързано с общ устройствен план, какъвто община Царево няма от много години. Без него имотите не могат да имат одобрен подробен устройствен план, а без него не може да има строителство, за каквото вече се счита по закон и \"изграждане на временен паркинг\".Заради всичко това РИОСВ не може да съгласува намерения за временен паркинг зад плажа Силистар.РИОСВ няма правомощия да осигурява достъп до плажната ивица, подчертават още от екоинспекцията.Експертите от РИОСВ напомнят, че достъпът за желаещи да плажуват не е ограничен и е възможно това да стане или без автомобили, или да се паркира малко по-далеч от плажа.Вариант за оставяне на колата е на земята на бивш свинарник в близост, където новият собственик няма претенции за платено паркиране.Докато тези юридически и административни противоречия са факт, плажуващите могат да стигат с автомобилите си до плажа и по два общински пътя, които свършват на около 50 метра от ивицата. Или да ползват автобусна линия Синеморец-Силистар, която съществува от тази година.", "date": "2017.06.26", "title": "Временен паркинг като строеж, или за параграф 22 на Силистар"}
{"url": "http://www.dnevnik.bg/sport/2017/06/26/2995857_haknato_suobshtenie_ot_donaruma_dade_nadejdi_na/", "text": "Вричане във вярност към \"Милан\" даде надежди на привържениците, че талантливият вратар Джанлуиджи Донарума ще остане в клуба. Оказа се обаче, че профилът на играча в \"Инстаграм\" е бил хакнат.\"Туитовете между мен и Джиджи са приятелски. Ще се срещнем с \"Милан\" след европейското. Най-важен в момента е националният отбор\", се казва в последния пост в \"Туитър\" на агента на Донарума - Мино Райола.Информацията е противоречива, след като преди повече от седмица , който изтича през 2018 г. В момента младият страж е с националния отбор на Италия на европейското първенство до 21 години в Полша.В неделя 18-годишният вратар изказа своята подкрепа към Ройола във връзка с появилата се информация, че двамата ще прекратят взаимоотношенията си. \"Донарума, Райола - вчера, днес и утре\", написа в \"Туитър\" вратарят.Последва пост в \"Инстаграм\" на футболиста на \"Милан\", в който се врича във вярност на \"росонерите\". По-късно съобщението и профилът бяха изтрити, а играчът заяви, че акаунтът му е бил хакнат.\"Искам да подчертая абсолютната си любов към \"Милан\" и неговите фенове. В момента в ума ми е националният отбор, с който се надявам да зарадвам всички привърженици. Моето обещание е, че веднага щом приключи европейското, ще се срещна с клуба заедно със семейството и агента ми, за да обсъдим подновяването на договора\", се казва в изтрития пост. и представлява играчи с договори за над 350 милиона долара, коментира темата по шеговит начин. \"Донариола срещу хейтърите - 1:0. Какво следва\", написа в \"Туитър\" 49-годишният италианец, който е  от \"Ювентус\" в \"Манчестър юнайтед\".", "date": "2017.06.26", "title": "Хакнато съобщение от Донарума даде надежди на привържениците на \"Милан\""}
{"url": "http://www.dnevnik.bg/sviat/2017/06/26/2995976_ministur_ot_svalenoto_rumunsko_pravitelstvo_e/", "text": "Досегашният министър на икономиката Михай Тудосе е предложението на управляващата коалиция за нов премиер на Румъния, съобщават румънските и световните информационни агенции, цитирани от БТА. Ръководството на управляващата Социалдемократическа партия (СДП) заседава днес преди  и реши да предложи Михай Тудосе (50 г.) за нов премиер. Тудосе е заместник-председател на СДП, бе министър на икономиката в правителството на Сорин Гриндяну и е заемал този пост около година и по време на управлението на Виктор Понта.По-малкият коалиционен партньор в управлението - Алиансът на либералите и демократите (АЛДЕ), също подкрепи кандидатурата на Тудосе. Лидерът на СДП Ливиу Драгня, цитиран от \"Ройтерс\", обяви пред медиите, че ако Йоханис одобри номинацията, в Букурещ ще има правителство до четвъртък вечерта.Двете партии от управляващата коалиция  правителството, което самите те съставиха преди шест месеца. Социалдемократите и техните партньори от АЛДЕ разполагат с мнозинство в парламента, което бе разклатено покрай вота на недоверие, предизвикал вътрешнопратийни дрязги в редиците на социалдемократите.Информационният сайт \"Зиаре\" отбелязва, че според оценката за работата на правителството, която бе използвана като мотив за вота на недоверие, Михай Тудосе не е изпълнил нито една мярка от набелязаните в неговия ресор. Основното обвинение на социалдемократите на Драгня към сваления премиер  беше, че не е свършена достатъчно работа по елементите от програмата на кабинета. Консултациите при Йоханис за номиниране на нов премиер започват в 15:00 ч. следобед с двете партии от управляващата коалиция - Социалдемократическата и Алианс на либералите и демократите. След това държавният глава ще има срещи и с опозиционните партии и групата депутати от националните малцинства.При държавния глава опозиционните партии ще поискат от Йоханис предсрочни парламентарни избори, но този вариант трудно ще се осъществи, пише вестник \"Адевърул\". Би трябвало Йоханис да игнорира предложението на СДП и той да номинира премиер, който пък да бъде отхвърлен не един, а два пъти от парламента. Така на теория би могло да се стигне до разпускане на парламента и предсрочни избори, но е малко вероятно, пише \"Адевърул\" и напомня, че опозиционните партии не разполагат с мнозинство, дори ако бъдат подкрепени от Демократичния съюз на унгарците в Румъния и групата депутати от националните малцинства.", "date": "2017.06.26", "title": "Министър от сваленото румънско правителство е кандидатът за нов премиер"}
{"url": "http://www.dnevnik.bg/zdrave/2017/06/26/2995943_elektronnata_borsa_za_lekarstva_e_gotova_za_vtori_opit/", "text": "Приключили са процедурите по обжалване на първата обществена поръчка през новата електронна система за лекарства, или т.нар. електронна борса. След като няма повече административни пречки да заработи платформата, заместник-министърът на здравеопазването по лекарствените политики Лидия Нейчева обнови Позитивния лекарствен списък в нея и предприе мерки за подновяване на обществената поръчка, съобщи пресцентърът на Министерството на здравеопазването. в предишния кабинет на ГЕРБ и едно от малкото предложения, които бяха приети положително от повечето страни в здравеопазването, включително и от служебния кабинет и новия редови кабинет след оставката на \"Борисов 2\". , защото фармацевтични компании я обжалваха пред Комисията за защита на конкуренцията и Върховния административен съд. и от двете институции, съобщи миналата седмица МЗ и ръководството на министреството взе стъпки за подновяване на процедурата. Това се случи в петък в присъствието на експерти от ведомството, представители на Националния съвет по цени и реимбурсиране на лекарствени продукти, и на фирмата \"Контракс\", която разработи софтуера за платформата.До момента  са подали заявка на медикаменти през системата, а обявените лекарствени позиции по международно непатентно наименование (INN) са , уточняват от ведомството.При миналата година прогнозата на здравното ведомство беше, че централизираните електронни търгове ще съкратят между 5 и 20% разходите за различните лекарства. Целта й е чрез общите поръчки да се постигнат големи отстъпки, защото едновременно ще се поръчат . Около 120 от включените до момента болници в електронната борса са задължени да го направят - например държавните и общинските, но същото могат да направят и останалите лечебни заведения в страната. Доставчиците, които искат да участват, също ще трябва да се регистрират, като по време на търговете те няма да могат да виждат кой е възложителят на обществената поръчка за даден медикамент, но ще виждат достигнатата най-ниска цена.", "date": "2017.06.26", "title": "Електронната борса за лекарства е готова за втори опит"}
{"url": "http://www.dnevnik.bg/sport/2017/06/26/2995997_dunav_se_chuvstva_gotov_i_ambiciran_za_machovete_s/", "text": "\"Дунав\" е готов за първия си мач в евротурнирите, заяви треньорът Веселин Великов. Русенци гледат с амбиция към срещите с \"Иртиш\" в първия предварителен кръг в Лига Европа.Клубът зае мястото на ЦСКА в надпреварата. Днес  с надеждата за нов обрат.\"На 15 юни пристигна писмо от УЕФА за картотекиране на футболисти за Лига Европа и със запитване дали имаме възможност за участие в турнира. Четири дни по-късно - на 19 юни, изпратихме писмо в УЕФА, че сме съгласни и имаме готовност да играем в предварителния кръг, при положение че бъдем поканени от УЕФА. На 23 юни при нас дойде писмо, в което ние бяхме канени да участваме по дело на ЦСКА срещу УЕФА, но отказахме. Днес има дело, което е заведено от ЦСКА, в което \"Дунав\" е разглеждан като страна на спора, и до края на деня трябва да излезе официално решение на КАС\", обясни изпълнителният директор Ивайло Петков.Той благодари на Георги Градев, когото от клуба са наели, за да защитава интересите пред УЕФА.Русенци трябва да пътуват за Павлодар във вторник. Те заминават до Истанбул с автобус, а оттам със самолет до Астана и след това до Павлодар, където се очаква да пристигнат в сряда, в 11.00 часа местно време.\"Отиваме като аутсайдери, отборът на \"Иртиш\" е фаворит. За нас е голям бонус, че ще играем в Лига Европа, тъй като никой не се е надявал на това. Мисля, че успяхме да проучим \"Иртиш\". Изправяме се срещу наистина добър отбор, който няма прекъсване в първенството, тъй като в момента то тече. Няма да ни е леко, но и на тях няма да им е леко\", каза Великов.Капитанът Диян Димов също смята, че съперникът е фаворит. \"Ние няма да отидем обречени. Ще се раздадем напълно, като се надявам да го отстраним. Настроението е приповдигнато, че ще играем в Лига Европа.\" Съотборникът му Мирослав Будинов добави: \"Най-важното е да излезем от мача с добър резултат, за да запазим интригата за реванша. Мисля, че имаме силите да го направим.\".", "date": "2017.06.26", "title": "\"Дунав\" се чувства готов и амбициран за мачовете с \"Иртиш\""}
{"url": "http://www.dnevnik.bg/bulgaria/2017/06/26/2995794_kak_da_upravliavame_vremeto_si_po-efektivno/", "text": "В забързаното ежедневие все по-често времето не ни достига, за да изпълним задачите си навреме, което неизбежно води до стрес и неефективност в работата. Затова изключително важно е да се научим да организираме часовете от деня си.За да бъдете по-ефективни, може да си създадете дневен план, който ще ви даде по-ясна представа какви са задачите ви за деня. Следващата стъпка е да определите краен срок за изпълнение на задачите. Така ще си спестите загуба на време и ще се фокусирате по-добре върху спазването на срока. Използването на календар или органайзер е още един добър трик, за да планирате ежедневието си.След като се разпределили времето си по най-добрия начин, неизменно ще ви остане и достатъчно свободно време. В него може да свършите някои неща, които сте отлагали, като например посещаването на професионални обучения, спортуването или, защо не, търсенето на нова, по-добра работа. Ако сте в такъв процес, може да разгледате топ обявите за работа на .търси: търси: търси  търси: търсят студенти за търси  търси  търси  търси  търси  търси търси: търси:", "date": "2017.06.26", "title": "Как да управляваме времето си по-ефективно"}
{"url": "http://www.dnevnik.bg/gradska_sreda/2017/06/26/2995954_obshtinata_shte_namaliava_trafika_v_sofiia_s_po-dulgo/", "text": "Работното време на синята зона за платено паркиране в София да бъде удължено с 4 часа в събота, като ще важи до 18 часа, а началото и краят на зелената зона да бъдат изместени с 30 минути, като ще започва в 8.30 и ще приключва в 19.30. Това предвижда предложение на общински съветници, публикувано на .Според предложението служителите в държавните и общинските културни институти - театри, библиотеки, ще разполагат с по 3 места за паркиране. До момента с такава привилегия се ползваха само депутатите и служителите в министерствата.Вносители на предложението са съветниците от ГЕРБ Зафир Зарков, Ваня Тагарева и Стефан Марков от групата на Реформаторския блок. Тагарева бе вносител 15 автобусни линии с частния превозвач \"Карат-С\".Според предложението зелената зона ще започва и приключва с 30 минути по-късно - от 8.30 до 19.30 в делнични дни. Синята зона в събота ще се удължи с 4 часа, като вместо до 14 часа се предвижда да продължава до 18. Като мотив за искането се посочва, че ако синята зона започва от 8.30, родителите, които \"превозват\" децата си до училище, ще могат да паркират автомобилите си в близост до учебните заведения, без да плащат. Удължаването на зелената зона до 19.30 в делнични дни пък \"драстично\" би намалило паркирането, което би улеснило гражданите да намират паркоместа в районите на домовете си.В предложението за изменение е включено и . Кметът на \"Средец\" Мария Ачкова иска в зелената зона да бъде включен участъкът между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \" Хан Омуртаг\". Според нея по този начин платените места за паркиране ще се увеличат с около 1200.Зелената зона в \"Лозенец\" пък може да се увеличи с около 3500 места по думите на кмета Любомир Дреков, ако бъде въведена за улиците между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\".", "date": "2017.06.26", "title": "Общината ще намалява трафика в София с по-дълго платено паркиране"}
{"url": "http://www.dnevnik.bg/sport/2017/06/26/2995990_braziliia_tursi_talant_i_kak_se_izigrava_simulaciia_za/", "text": "Бразилия е едно от местата, където футболът и талантът вървят ръка за ръка. Свикнали сме да наблюдаваме виртуозни изпълнения от местните играчи, но едно от последните без съмнение заслужава \"Оскар\".Защитникът на \"Баия\" Лукас Фонсека показа, че има талант, присъщ за Холивуд. След спречкване с перуанския нападател на \"Фламенго\" Паоло Гереро и замахване с ръка от последния, бразилецът се строполи на земята.Вместо награда симулацията на Фонсека му донесе... изгонване. Заради поведението си той получи жълт картон, който беше негов втори. Защитникът напусна играта още в 30-ата минута, а неговият отбор загуби с 0:1.", "date": "2017.06.26", "title": "Бразилия търси талант... и как се изиграва симулация за \"Оскар\""}
{"url": "http://www.dnevnik.bg/sviat/2017/06/26/2996085_svetoslav_staikov_prizna_che_ritnal_jena_v_berlinskoto/", "text": "Българският гражданин Светослав Стойков призна, че безпричинно е съборил с ритник жена в берлинското метро през октомври.В първия ден на делото срещу него обаче Стойков обяви пред германски съд, че няма ясен спомен за извършеното и разбрал за него едва когато кадрите от  на берлинската станция \"Херманщрасе\" били разпространени от германските медии, предаде ДПА, като цитира един от адвокатите му. ", "date": "2017.06.26", "title": "Светослав Стайков призна, че ритнал жена в берлинското метро, но нямал спомен"}
{"url": "http://www.dnevnik.bg/bulgaria/2017/06/26/2995947_sled_zapoved_na_premiera_vutreshniiat_ministur_obeshta/", "text": "Вътрешният министър Валентин Радев заяви, че лично ще се срещне със синдикатите на МВР, за да чуе техните искания. По-рано през деня премиерът Бойко Борисов нареди да проведе такава среща.\"Не е нарушен социалният диалог, сега премиерът каза и аз да се срещна с тях - ще се срещна, няма проблем, но управляваме ведомство, което се състои от повече от 8 хиляди синдикалисти\", заяви пред журналисти Радев, след като участва в национално съвещание на ръководството на вътрешното министерство.Той обясни, че ще се срещне със синдикатите, въпреки че се срещал постоянно с тях чрез заместника си Стефан Балабанов, който е председател на съвета за социално партньорство в МВР.Вчера най-големият полицейски синдикат - Синдикална федерация на служителите на МВР обяви, че на професионалния празник на полицията -  Исканията на синдикатите са за увеличение на заплатите, нови униформи и изцяло нов закон за МВР, който да оправи дисбаланса в системата, който се получи след последната административна реформа в предишния кабинет на Борисов, и защото реформите в системата се правили на парче.Недоволството им ескалира преди две седмици, след като Радев заяви, че , въпреки че ден по-рано именно заместникът му Стефан Балабанов се беше разбрал със синдикатите, че са нужни по-високи заплати, като Валентин Радев заяви, че не иска да си говори през медиите със синдикатите, за което те също призоваваха неведнъж, но се оплакваха, че министърът избягва среща с тях. \"Има си съвет (за социално партньорство - бел.ред.) - да говорят там. Аз съм готов по всяко време и процедурата е да се срещна аз чрез моя заместник, той ми докладва всичко и аз взимам решенията\", коментира той.Отново повтори, че очаква от тях аргументи защо да се увеличават заплатите в системата. \"Как си мислите, че аз ще се срещна с тях и те ще ми поставят условия. Аз не искам условия, искам истина, искам аргументи. Вместо да ми представят аргументи - тръгнаха да говорят по телевизията\", коментира той.\"Да предложат съкращаване синдикатите - но те не искат, те са добри с всички\", поясни Радев и допълни, че той ги пита откъде да се вземат пари - да се преструктурира нещо или да се намали администрацията, \"но те спират дотук и казват - не, вдигаме на всички. Ама не може на всички\", подчерта министърът.Заяви, че се прави функционален структурен модел и то не от хора, които са създавали системата и са отвътре, а такива отвън, за да се прецени дали може да се преструктурира или съкрати нещо.По думите му оплакването на синдикатите, че има дисбаланс в заплащането в системата е основателно. \"При хиляда, хиляда и малко, за които при последните промени, направени с добра идея, но така злополучно приключили, заплатите са малко по-високи отколкото би трябвало - с 300 лв средно. Ще го поправим, те знаят, но затова трябва време. Не става от днес за утре\".Допълни, че \"ако се срещнем и нещо не се разберем, те ще искат да се срещнат с финансовия министър, може би с премиера, а накрая и не знам с кой - не се прави така. Държавата се управлява по правила, аз съм министър на цялото министерство, нито на тези 8 хиляди синдикати, които много уважавам, нито за останалите 26 хиляди - аз отговарям за цялото министерство. Най-големият синдикат в министерството съм аз\", поясни Радев.Обещава отново, че ще се бори за увеличение на заплатите, защото всеки министър искал хората, за които отговаря, да са по-добре заплатени, но затова трябвали аргументи. \"Държавата освен полицаи, съжалявам, че аз го казвам, но има учители и други групи. Освен това учителите са на първо място като приоритет на партията, която е спечелила изборите\".По-късно през деня от пресцентъра на МВР съобщиха, че заседанието на съвета за социално партньорство, на което ще присъства Радев ще бъде на 29 юни, четвъртък.По време на срещата ще бъде обсъден въпросът с униформите и възможността за изплащане на паричната им равностойност. Както и начините за преодоляване на дисбаланса във финансирането на служители в системата след последната административна реформа, по-съществената част от която влезе в сила от 1 февруари 2017 г. ", "date": "2017.06.26", "title": "След заповед на премиера, вътрешният министър обеща да се срещне със синдикатите (допълнена в 17:32 ч.)"}
{"url": "http://www.dnevnik.bg/bulgaria/2017/06/26/2995951_cacarov_ako_mislite_che_sledia_stanovishtata_na/", "text": "\"Ако мислите, че следя \"... Така главният прокурор Сотир Цацаров отговори на въпрос на \"Дневник\" какво мисли за опровержението от дистрибутора на автомобилната компания, в което се казва, че прокуратурата е цензурирала компанията.Преди седмица стана известно, че военноокръжната прокуратура в София отказа да образува разследване по случая с липсващите и развити болтове на задната гума на колата на НСО, която ползва председателят на ВКС Лозан Панов. Държавното обвинение се аргументира с липса на престъпление, позовавайки се на две експертни становища, след които прие, че болтовете вероятно са се саморазвили заради \"дрифт на място\", неравности по пътя или остри завои.Два дни по-късно от отговорите на официалния представител на \"Мерцедес\" за България - фирмата \"Силвър стар\", до \"\" се разбра, че прокуратурата е манипулирала становището на фирмата. От отговорите на дилъра на \"Мерцедес\" стана известно, че мнението на компанията е било орязано, за да пасне на тезата на прокуратурата.В позицията на \"Силвър стар\" се казва, че, ако болтовете не са стегнати добре, могат да се разхлабят при шофиране по път с неравности и много завои. Прокуратурата е оставила само втората част от изречението, т.е. че е възможно болтовете да се развият по път с неравности, без уточнението, че за да се случи това, те трябва да не са били затегнати.Въпреки че отговорите на компанията бяха разпространени в медиите, от прокуратурата не последва изявление дали и защо е цензурирала становището, както и дали ще премисли отказа от разследване.Днес главният прокурор Сотир Цацаров продължи линията да не дава отговор по темата, като попита реторично: \"Ако мислите, че следя \"? Той присъстваше на национално съвещание на ръководството на МВР. Какво бе казано там от него, от премиера Бойко Борисов и от вътрешния министър Валентин Радев - четете ,  и . Лозан Панов сам спомена за случая след срещата си с. После стана известно, че на 1 юни Панов и шофьорът му от НСО са установили на връщане от Берковица към София, че два от болтовете на задната лява гума на служебния автомобил липсват, а останалите три са развити.По-късно председателят на ВКС коментира, , като остави случилото се без проверка. Той информирал за инцидента лично началника на НСО Ангел Антонов и президента Румен Радев.", "date": "2017.06.26", "title": "Цацаров: Ако мислите, че следя становищата на \"Мерцедес\""}
{"url": "http://www.dnevnik.bg/biznes/2017/06/26/2996020_koi_sa_priznacite_na_izmamnite_oferti_za_rabota_v/", "text": "Използването на интернет, и в частност на социалните мрежи, като единствен начин за контакт, отказ от лични срещи или определяне на такива на публични места вместо в офис, са сигнали за евентуална измама в оферти за работа в чужбина. За това предупреди Главната инспекция по труда по повод зачестили обяви в медиите и социалните мрежи. ", "date": "2017.06.26", "title": "Кои са признаците на измамните оферти за работа в чужбина"}
{"url": "http://www.dnevnik.bg/sviat/2017/06/26/2996194_siriisko_momiche_i_donald_trump_sa_sred/", "text": "Осемгодишното сирийско момиче, което привлече вниманието на света със съобщенията си в \"Туитър\" от обсадения сирийски град Алепо, е в списъка на американското сп. \"Тайм\" на най-влиятелните личности в интернет, съобщи \"Ройтерс\".В тазгодишния списък са включени и писателката Дж. К. Роулинг, създала поредицата за Хари Потър, поп певицата Риана, американската риалити звезда Ким Кардашиян и президентът на САЩ Доналд Тръмп. \"Тайм\" изготвя списъка, базирайки се на хората с глобално влияние в световните мрежи и тези, които \"правят новините\".Сирийското момиче Бана Алабед публикуваше в \"Туитър\" с помощта на майка си снимки и видеозаписи за живота по време на обсадата на Алепо.\"Не мога да изляза навън заради бомбардировките. Моля, спрете да бомбардирате\", гласеше първото ѝ съобщение в микроблог мрежата на 24 септември 2016 г., когато Бана Алабед е на 7 години. От тогава досега тя е последвана от 365 хил. души. Миналия декември Бана и семейство ѝ бяха евакуирани от контролираната от бунтовниците източна част на Алепо към Турция и бяха приети от президента Реджеп Ердоган в двореца в Анкара.", "date": "2017.06.26", "title": "Сирийско момиче и Доналд Тръмп са сред най-влиятелните хора в интернет според \"Тайм\""}
{"url": "http://www.dnevnik.bg/sviat/2017/06/26/2996044_izrael_tursi_slujiteli_za_10_000_rabotni_mesta_v_it/", "text": "Технологичната индустрия на Израел е най-бързоразвиващата се част от икономиката на малката държава – на нея се дължат 14% от производителността и 50% от износа. Но в близкото десетилетие я очаква недостиг от около 10 000 инженери и програмисти, в рамките на пазара, на който работят 140 000 души, показват анализите на Агенцията по иновациите.В последните три години Израел падна с шест позиции до 17-о място в класацията на  за това колко лесно е да се открият квалифицирани работници в технологичната сфера.Този недостиг е особено тревожен за близо 5000 стартиращи фирми, на които им се налага да се състезават за работна ръка с технологични гиганти като Google, Intel, Microsoft и Apple.Основната причина за недостига е резкия спад в броя на студентите, които завършват – от 3000 през 2005 през 2008 г. те са били 1600. Това отчасти се дължи на проблеми в гимназиалното и началното образование. След пукването на дотком балона много израелски IT работници изгубиха работните си места, което допълнително демотивира студентите.\"Защо все още има часове, в които няма компютри?\", пита Ифат Турбинер, изследовател в университета \"Бен–Гурион\". \"Ако не се отделят повече пари за създаване на технологично мислене от началното училище, ще пострадат всички индустрии.\"Министерството на образованието обяви планове за по-интензивно обучение по математика и наука, особено в селцата, където невинаги има достъпни часове за напреднали. Правителството има и дългосрочни инициативи за интеграция на  и арабите – най-бързо растящите сегменти от населението. 11% от израелците са ултраортодоксални евреи, за които обучението по религия е по-важно от науката и математиката.Освен мерките у дома кабинетът опитва да привлече бързо работници и от чужбина. Правителството подготвя 500 визи за студенти, учили необходимите специалности в чужбина, които да им разрешат обучение в израелски университети, при условие че останат да работят в местните фирми за една година. Освен това се работи и по облекчаване на бюрокрацията за получаването на безсрочните \"експертни визи\".Междувременно стартъпите се оглеждат за работна ръка в чужбина. Украйна е топ дестинацията за тях – близо 100 израелски развойни центъра са базирани там. Силните традиции в обучението по  в бившите съветски държави са довели до това, че над 20 000 души завършват подобна специалност в Украйна ежегодно. Заплатите на софтуерните инженери в Украйна са близо 40% по-ниски от тези в Израел. Работници се набират и в държави като Полша и България.Пристигането в Израел на милион имигранти от съветските държави през 90-те също създава силни връзки. Wix.com, компания, която помага на малки фирми да създадат свои сайтове, е назначила на работа 120 души в два развойни центъра в Украйна и 80 в център в Литва. \"В една и съща времева зона са, говорят добър английски, всички са руски говорещи. Някои от хората ни тук са бивши руснаци\", казва главният мениджър на развойните центрове на Wix Боаз Инбал. \"Имаме директни полети и до двете страни. Лесно ни е да си комуникираме и да работим заедно.\"", "date": "2017.06.26", "title": "Израел търси служители за 10 000 работни места в IT сферата"}
{"url": "http://www.dnevnik.bg/evropa/obrazovanie/2017/06/26/2996088_prokuraturata_ospori_pravilata_za_priem_v_purvi_klas_v/", "text": "Софийската градска прокуратура внесе в съда протест срещу системата за прием на ученици в първи клас на общинските училища в столицата. Така административният съд ще трябва да се произнесе за законността на разпоредба от системата, която бе приета от Столичния общински съвет . Прокуратурата иска разпоредбата да бъде обявена за нищожна, т.е. да няма правни последици от нея и все едно не е била приемана.Според приетата система при голям брой желаещи за първи клас всяко училище по решение на педагогическия му съвет може да приеме до три свои допълнителни критерии за прием, различни от общо установените.\"С това Столичният общински съвет е променил без правно основание възможността за прием на ученици в първи клас, което представлява грубо нарушение на Закона за предучилищното и училищното образование и Наредбата за организация на дейностите в училищното образование, въз основа на която е разработена и приета от общинският съвет системата за прием. По този начин се създават условия за възникване на закононарушения, свързани с въвеждане на единни критерии за прием на учениците в първи клас във всички общински училища на територията на Столичната община\", аргументират се от прокуратурата.Според държавното обвинение въвеждането на това правило дава възможност да се създават всякакви критерии от отделните училища, с които да се наруши принципът на единност при приема на ученици, гаранцията за равнопоставеност на кандидатите първокласници и да стане невъзможен контролът върху процеса на прием на учениците в първи клас.Излизането извън определените законови рамки с въвеждането на критерия в разпоредбата \"при голям брой кандидати за прием в първи клас\" води до незаконосъобразността ѝ, смята още прокуратурата.", "date": "2017.06.26", "title": "Прокуратурата оспори правилата за прием в първи клас в София"}
{"url": "http://www.dnevnik.bg/sport/2017/06/26/2996052_premierut_na_slovakiia_iska_uefa_da_razsledva_farsa/", "text": "Министър-председателят на Словакия Роберт Фидцо призова УЕФА да разследва мача между Италия и Германия от европейското първенство по футбол за младежи. Срещата беше от последния трети кръг в груповата фаза на надпреварата и завърши с победа с 1:0 за \"скуадра адзура\".Резултатът направи така, че германците да се класират за полуфиналите за сметка на Словакия. Бундестимът стана най-добрият втори отбор в трите групи заради по-добрата си голова разлика.В отворено писмо Фицо определя случилото се между Италия и Германия за уговорка.\"Вярвам, че този инцидент ще бъде разследван от УЕФА. И че за следващия турнир ще се създадат правила, които да дават предимство на спортните усилия за сметка на подобни неправди\", казва словашкият министър-председател, цитиран от \"Ас\".Според Фицо европейското е било белязано тежко от \"недостойното поведение\" на отборите на Германия и Италия. По думите му \"някои не са били подготвени\" за доброто представяне на Словакия.Сънародниците му победиха Полша и Швеция, но останаха втори след Англия. \"Получи се дирижиран фарс\", добави Фицо.", "date": "2017.06.26", "title": "Премиерът на Словакия иска УЕФА да разследва \"фарса\" между Италия и Германия"}
{"url": "http://www.dnevnik.bg/sviat/2017/06/26/2996198_vurhovniiat_sud_na_sasht_ostavi_chast_ot_zabranata_na/", "text": "Върховният съд на САЩ възстанови частично действието на предизвикалия спорове указ на президента Доналд Тръмп, с който  от шест предимно мюсюлмански държави, предаде БТА.Съдът ще вземе решение през октомври за законността на забраната за посещения, която засяга граждани на Иран, Либия, Сомалия, Судан, Сирия и Йемен. Дотогава ще се прилагат части от приетия на 6 март указ. Решението на съда е победа за президента, отбелязва агенция \"Ройтерс\".Забраната за посещения на САЩ ще се прилага по отношение на гражданите на шестте страни, освен ако те нямат реални отношения с човек или организация, намиращи се в САЩ. Съдът ще разреши да влезе в сила и 120-дневната забрана за приемане на бежанци, която ще се прилага при същите условия.Трима от консервативните съдии заявиха, че биха разрешили президентския указ да се прилага изцяло. Сред направилите подобно изявление беше Нийл Горсъч, назначен от Тръмп. Асошейтед прес припомня, че миналата седмица президентът на САЩ заяви, че указът ще почне да се прилага 72 часа, след като съдът разреши.Самият Доналд Тръмп приветства днешното решение, като заяви, че това е.\"Като президент не мога да позволя в нашата страна да влизат хора, които ни желаят злото\", заяви Тръмп в комюнике, публикувано от Белия дом. \"Решението, взето с единодушие от Върховния съд, е чиста победа за нашата национална сигурност\", добави той, \"Днешното решение ми позволява да използвам важен инструмент за защита на Родината.\"Според правителството на Тръмп забраната е необходима, за да се извърши преразглеждане на процедурите за издаване на визи на граждани на Иран, Либия, Сомалия, Судан, Сирия и Йемен. Този процес ще приключи преди 2 октомври - първия ден, когато Върховният съд може да проведе заседание за законността й.Две апелативни съдилища в САЩ , докато се реши дали тя представлява дискриминация на религиозна основа. Администрацията на Тръмп обжалва решението пред Върховния съд.", "date": "2017.06.26", "title": "Върховният съд на САЩ остави част от забраната на Тръмп за влизане на граждани от 6 държави"}
{"url": "http://www.dnevnik.bg/evropa/zemedelie/2017/06/26/2996041_nad_114_hil_fermeri_kandidatstvaha_za_preki_subsidii/", "text": "Общо 114 197 земеделски стопани са подали заявления по схемите за директни плащания, преходна национална помощ и мерките от Програмата за развитие на селските райони за Кампания 2017. Срокът за кандидатстване изтече на 23 юни, съобщи Министерството на земеделието, храните и горите.Кандидатите по  са общо 69 750. Подадени са заявления за 3 852 372 хектара земя, което е с 2.22% (83 673 ха) повече спрямо 2016 г. Най-голям отново е интересът към схемата за единно подпомагане на площ (СЕПП), в която участие са заявили 63 337 земеделци, обработващи 3 808 851 хектара земя. За сравнение през миналата година общият брой на заявленията е бил 115 447, от които 61 666 са били по СЕПП за площ от 3 725 837 ха.Нарастване има и в броя на кандидатите . Тази година заявления са подали 17 383 стопани, които обработват 119 403 ха. За сравнение за Кампания 2016 кандидатите по схемата са били 15 600, а декларираните площи – 114 820 ха.По схемите в сектор  най-много – с близо 700 повече в сравнение с миналата година, са заявленията за подпомагане по Схемата за преходна национална помощ за овце-майки и кози-майки, обвързана с производството. За Кампания 2017 са подадени 8 213 заявления за подпомагане на 874 267 животни.По Схемата за обвързано подпомагане за месодайни крави и юници, която е заявена за подпомагане от 6 568 фермери с 138 938 животни. По Схемата за обвързано подпомагане на млечни крави са подадени 5 590 заявления за 166 184 животни. За Кампания 2017 в 5 382 заявления е поискано подпомагане за 227 621 животни по Схемата за преходна национална помощ за говеда, необвързана с производството.Запазва се интересът на стопаните към схемите за обвързано подпомагане за млечни крави и/или месодайни крави под селекционен контрол. За Кампания 2017 регистрираните заявления са общо 1 105 за близо 81 хиляди животни.По някои от схемите за животни за Кампания 2017 има известно намаляване на подадените заявления, информират от министерството. Причината е в наложеното ограничение с едно животно да може да се кандидатства само по една схема, без значение дали е национална или специфична", "date": "2017.06.26", "title": "Над 114 хил. фермери кандидатстваха за преки субсидии"}
{"url": "http://www.dnevnik.bg/bulgaria/2017/06/26/2995999_sujuzut_na_sudiite_zapita_deputatite_kak_izluchihte/", "text": "По какъв начин и с какви критерии депутатите са излъчили своите представители за членове на Висшия съдебен съвет от парламентарната квота. Това питане отправя Съюзът на съдиите в България (ССБ) в обръщение към народните представители от 44-ото Народно събрание. За да има прозрачност и принципност във формирането на следващия ВСС, важно е номинираните от депутатите кандидати да отговорят на същите въпроси, на които отговаряха кандидатите на съдийската общност, от които миналата седмица бяха избрани 6-имата членове на съдийската колегия, призовава ССБ. \"За нас като професионална организация е важно да научим как точно народните представители са избрали своите кандидати сред хилядите юристи в страната с 15-годишен стаж и високи професионални и нравствени качества. Много от тях са действащи съдии и прокурори. Номинацията им обективно трябва да се основава на високи качества, а не на партийни пристрастия\", се казва в обръщението на ССБ. Съюзът призовава депутатите да решават по съвест и с принципни критерии, , а \"не в името на криворазбран консенсус\".Миналата седмица приключи срокът за издигане на кандидатите за парламентарната квота, като за 11-места партиите излъчиха 18 кандидати, а гласуването ще се проведе през септември. Нито една парламентарна партия не се обърна към гражданските организации с покана и те да номинират кандидати. Считате ли, че сегашното устройство и структура на Висшия съдебен съвет гарантират осъществяването на възложените на този орган от Конституцията и Закона за съдебната власт функции? Какво е становището Ви относно дейността на досегашния състав на ВСС в неговия мандат в следните области:- защита на независимостта на съдебната власт и на нейния авторитет;- осигуряване на прозрачно и предвидимо кадрово развитие на съдиите;- избор на председатели на съдилища и техни заместници;- дисциплинарна отговорност на съдиите;- превенция на корупцията в органите на съдебната власт;- обезпечаване на условията за работа на съдиите и на техните осигурителни и трудови права;- реформа на съдебната карта. Каква е оценката Ви за начина на вземане на решения в дейността на сега действащия ВСС, бихте ли променили и какво точно в този процес? Какви конкретно качества считате, че следва да притежават бъдещите председател на ВКС, председател на ВАС и главният прокурор, така че профилът им да съответства на изискванията на закона за заемането на съответната длъжност?Как бихте постъпили, ако стане невъзможно в следващия ВСС да осъществите концепцията, която сте защитили пред своите колеги - избиратели (бел. ред. - пред депутатите, които са Ви избрали)?", "date": "2017.06.26", "title": "Съюзът на съдиите запита депутатите: как излъчихте кандидатите си за Висшия съдебен съвет"}
{"url": "http://www.dnevnik.bg/sport/2017/06/26/2996212_imame_problem_s_videopovtoreniiata_zaiaviha_ot_fifa/", "text": "Отговорникът за съдийството във ФИФА Масимо Бусака призна, че има проблем с използването на видеоповторенията по време на мачове от турнира за .Според швейцареца трябва да бъдат подобрени много аспекти, за да може да се използва пълноценно системата. Най-важното е комуникацията между съдиите, наблюдаващи повторенията, да стане по-бърза и по-ясна, за да няма излишно объркване между играчи, треньори и фенове.\"Генерално се справяме и се вижда положителният ефект от това нововъведение, но като цяло доста неща могат да се подобрят\", каза Бусака.Все пак той остава привърженик на системата, която до този момент е предотвратила 12 груби съдийски грешки в 12-те мача от турнира до полуфиналите.Според Бусака, за да може системата да бъде използвана още на световното първенство след година, максимално голям брой федерации трябва да се съгласят да използват повторенията, за да може да системата да се усъвършенства по-бързо.", "date": "2017.06.26", "title": "Имаме проблем с видеоповторенията, заявиха от ФИФА"}
{"url": "http://www.dnevnik.bg/sport/2017/06/26/2996196_s_gol_na_berbatov_beroe_pobedi_slaviia_v_kontrola/", "text": " игра за \"Берое\" и донесе победата на отбора над \"Славия\" с 1:0, в контролна среща в Разлог. Голмайстор №1 в историята на националния отбор поддържа форма с отбора от Стара Загора.Бербатов, който от юни 2016 г. няма отбор, остана на терена през всичките 90 минути, като в началото започна на върха на атаката, а към края се премести в халфовата линия.Бившият футболист на \"Манчестър юнайтед\" се разписа в 90-ата минута, засичайки с глава центриране от корнер на Педро Еуженио.Преди това \"Славия\" изпусна дузпа в 81-ата минута. Наско Милев беше повален от вратаря Цинцарски, но не вкара от 11-те метра.", "date": "2017.06.26", "title": "С гол на Бербатов \"Берое\" победи \"Славия\" в контрола"}
{"url": "http://www.dnevnik.bg/sviat/2017/06/26/2996208_trump_razsledvashtite_niamat_zapisi_na_moi_hora_v/", "text": "Президентът на САЩ Доналд Тръмп написа в Туитър, че разследващите имат \"нула броя записи\", които да показват, че негови приближени са заговорничили с Москва в опит да се повлияе на президентските избори през 2016 г., съобщава БТА.Тръмп казва още, че предшественикът му в Белия дом Барак Обама не е предприел \"нищо във връзка с Русия, след като е бил уведомен от ЦРУ за такава намеса\", защото е очаквал Клинтън да спечели. Тръмп изглежда има предвид публикация във в. \"Вашингтон пост\" за начина, по който администрацията на Обама е подходила към руските опити за влияние върху американските избиратели. Обама нареди разследване на руските действия и наложи нови санкции срещу Русия след изборите.В заключение Доналд Тръмп заявява, че след продължило месеци търсене \"под лупа, те имат нула записи как хора на Тръмп заговорничат с руснаците\".\"Няма никакви заговори и никакви обструкции. Аз трябва да получа извинение\", заявява той.", "date": "2017.06.26", "title": "Тръмп: Разследващите нямат записи на мои хора в заговор с Москва за изборите"}
{"url": "http://www.dnevnik.bg/sport/2017/06/26/2996214_jusein_bolt_moje_da_uchastva_na_olimpiiskite_igri_v/", "text": "Световният рекордьор на 100 и 200 метра  не изключва възможността да участва на олимпийските игри в Токио. Това съобщи ямайският спринтьор на пресконференция в Острава, Чехия.Осемкратният златен медалист от игрите в Пекин, Лондон и Рио де Жанейро заяви, че не обича да си прави дългосрочни планове.По-рано Болт обяви, че Рио е последното му участие на олимпийски игри, а световното първенство от 5 до 13 август в Лондон ще е финалният старт в кариерата му.\"Не мога да кажа със сигурност дали ще взема участие на . Те са след три години, а аз не обичам да мисля толкова напред. Ако намеря сили и мотивация може и да участвам. Единственото сигурно е, че няма да съм в качество на треньор\", каза Болт.Ямаецът, който е на 30 години обясни, че в бъдеще иска да бъде телевизионен експерт и да анализира състезанията по лека атлетика.\"Не си представям да имам собствено шоу, просто да съм експерт. Аз обичам да забавлявам хората\".Той каза още, че през 2004 г. е обмислял да сложи край на кариерата си, макар и да е бил прекалено млад.\"Когато не се класирах за Атина исках да сложа край на всичко. Болеше ме заради контузията в кръста, но повече от това, че не се класирах. Моят треньор и баща ми ми вдъхнаха вярата, че мога да спечеля златен медал от олимпийските игри\", обясни спринтьорът.Болт е единственият лекоатлет, печелил спринтовете на 100 и 200 метра в три поредни олимпийски игри. Той държи рекордите в късите спринтове – 9.58 сек. на 100 метра и 19.19 на 200.", "date": "2017.06.26", "title": "Юсейн Болт може да участва на олимпийските игри в Токио през 2020 г."}
{"url": "http://www.dnevnik.bg/sviat/2017/06/26/2996210_osvoboden_e_shved_otvlechen_prez_2011_g_ot_al_kaida_v/", "text": "Шведският гражданин Йохан Густавсон, отвлечен от терористичната организация \"Ал Кайда\" през ноември 2011 г. в северната част на Мали заедно с гражданина на Южна Африка Стивън Малкълм Макгоун, беше освободен, предаде БТА.\"С радост мога да обявя, че Йохан Густавсон беше освободен и може да се върне в Швеция\", се казва в изявление на ръководителката на шведската дипломация Маргот Валстрьом. Тя не даде подробности за съдбата на южноафриканския заложник, нито за начина на освобождаването. В официално съобщение на шведското правителство се говори само за сътрудничество между министерството на външните работи, шведската полиция, шведските и чуждите власти.Густавсон беше отвлечен на 25 ноември 2011 г. в Тимбукту заедно с Макгоун и един холандски гражданин. Четвърти заложник - германец, беше убит при оказване на съпротива срещу похитителите, а холандецът беше освободен от френските сили през 2015 г.Отговорност за отвличането пое Ал Каида в ислямски Магреб.Валстрьом увери, че вече е разговаряла със заложника, който е добре и много развълнуван от случилото се. Тя призова всички да проявят уважение към Густавсон и семейството му и да ги оставят сами да решат дали и кога да говорят публично.", "date": "2017.06.26", "title": "Освободен е швед, отвлечен през 2011 г. от \"Ал Кайда\" в Мали"}
{"url": "http://www.dnevnik.bg/sport/2017/06/26/2996205_ludogorec_napravi_ravenstvo_11_s_olimpiakos/", "text": " завърши наравно 1:1 срещу гръцкия шампион \"Олимпиакос\" в третата си контрола от лагера в Австрия. Двата гола паднаха през първото полувреме, като \"Олимпиакос\" поведе чрез Фортунис, а Марселиньо беше точен за разградчани.Треньорът Георги Дерменджиев за пореден път направи промени в състава си, но ядрото от футболисти в предни позиции се запази. На няколко пъти Вандерсон, Марселиньо, Мисиджан и Кафу комбинираха опасно през първата част, но голът убягваше.\"Олимпиакос\" разчиташе главно на флангови атаки, които носеха сериозна опасност за вратаря Ренан и защитата пред него. Бразилският страж имаше проблеми и с комуникацията, като най-сериозно това се видя при елементарна топка, за която не се разбра с Пластун.В 34-ата минута Фортунис изведе гърците напред, именно след флангова атака. Топката беше върната от аут линията към точката на дузпата и халфът без проблеми реализира.Минута преди почивката \"Лудогорец\" изравни с много хубав гол на Марселиньо. Капитанът на разградчани получи пас от Кафу и от около 20 метра вкара в горния ляв ъгъл на вратаря Капино.След почивката двата отбора си размениха по няколко опасности за гол. Ренан беше стабилен и отрази силен удар в 60-ата минута, а за \"Лудогорец\" най-добрият шанс пропусна Кишада след пас на Кешеру.\"Стана добър мач срещу много силен противник. Може би срещата беше малко по-груба за контрола, но такъв е стилът им. Имаме достатъчно време да се подготвим и съм сигурен, че за \"Жалгирис\" ще сме в добро състояние\", каза след срещата треньорът Дерменджиев.Междувременно стана ясно, че капитанът на \"Лудогорец\" Светослав Дяков няма да бъде на линия за оставащите контроли от лагера на тима. Халфът получи контузия срещу \"Зенит\" през уикенда и ще почива 10 дни.\"Това беше добър тест за нас, полезна контрола. Ще имаме подобни мачове в Европа и в България, затова е важно, че показахме добро лице. Сигурен съм, че ще играем пак в Шампионска лига\", каза след двубоя Кешеру.Следващата контрола на \"Лудогорец\" е в сряда срещу \"Университатя\" (Крайова).", "date": "2017.06.26", "title": "\"Лудогорец\" направи равенство 1:1 с \"Олимпиакос\""}
