{"url": "http://www.dnevnik.bg/regioni/2017/07/02/2999874_gori_smetishteto_na_ihtiman_krai_magistrala_trakiia/", "text": "Пожар гори в района на автомагистрала \"Тракия\" при Ихтиман, предаде агенция \"Фокус\". Подпалило се е сметището на града.Сметището гори от няколко дни, огънят е бил локализиран, но сега заради високите температури се е разгорял наново, обясни комисар Тошко Бързилов от главната дирекция \"Пожарна безопасност и защита на населението\" (ПБЗН).Няма опасност за населението и за движението по магистралата на този етап, смята Бързилов. По думите му на мястото има пожарникари и водоноска, осигурена от община Ихтиман и ще бъдат изпратени два булдозера.По-рано днес друг  край благоевградското село Железница. Димът се вижда от главния път е-79. пожар изпепели 65 дка с жито. Огънят се е разпалил вчера, като са спасени 715 дка с жито.За днес в 12 области е обявен екстремален индекс за опасност от пожари, независимо от лекия спад на температурите в сравнение със събота. На хората се препоръчва да бъдат внимателни, да не палят огън на открито, нито да изхвърлят неизгасени цигари.", "date": "2017.07.02", "title": "Гори сметището на Ихтиман край магистрала \"Тракия\""}
{"url": "http://www.dnevnik.bg/analizi/2017/07/02/2999816_erdogan_razbira_samo_tozi_ezik/", "text": "Редакцията препечатва материала от .Германското правителство прояви ангелско търпение спрямо турския президент. За да не налива допълнително масло в националистическия огън, с който Ердоган се опитва да замаже очите на народа си, Берлин изтърпя редица обиди от неговата уста. Обиди, каквито досега не е изричал нито един съюзник в НАТО, стремящ се и към пълноправно членство в ЕС, какъвто е случаят с Турция.Берлин позволи на Ердоган и неговите пропагандисти да държат речи в спортни зали в различни германски градове. То дори прие забраната, наложена на германски депутати да посещават германски войници в Турция. Освен това германски дипломати бяха принудени дълго време да чакат разрешение да се срещнат със задържани в Турция германски граждани - например с журналиста Дениз Юджел.Берлин изтърпя всичко това, защото бе воден от надеждата, че Ердоган все някога поне малко ще се вразуми и ще осъзнае, че влошаването на двустранните отношения е и в негов ущърб. Турският президент обаче остана верен на своята политическа рационалност и правителството на Меркел, което дори трябваше да се брани срещу обвинения, че се оставяло да бъде изнудвано, беше принудено да промени курса си. Тази промяна започна с решението за изтегляне на войниците от Бундесвера от турската военна база в Инджирлик. А сега на Ердоган му бе забранено да говори на митинг пред свои сънародници в Хамбург.Всичко това маркира новата, най-ниска точка в германско-турските отношения. А имаше времена, в които те бяха толкова добри! Сега обаче това бе неизбежно.Както всеки друг авторитарен лидер, и Ердоган разбира само езика на силата. Управници като него тълкуват отзивчивостта като проява на слабост, която за тях е равносилна на покана. Само че проповедници на омразата, които искат да пренесат своите конфликти и войни в Германия, нямат работа тук - независимо дали идват в Германия като бежанци или като президенти.Дали сега Ердоган ще изпълни заканите си, които отправи? А може би няма да дойде на срещата на Г-20 в Хамбург? Всъщност по-голямо значение имат отговорите на следните стратегически въпроси: Какво означават за НАТО Ердогановите външнополитически залитания? Както знаем, съюзникът Турция се намира в един изключително нестабилен район на света. И как ще постъпи ЕС с Анкара, след като нейният опит да приобщи страната към Запада - в хода на предприсъединителните преговори - се провали?Нима трябва да заровим главата в пясъка и да зачакаме времето на Ердоган да отмине? Тази идея може и да изглежда привлекателна, но Турция е била и все още е прекалено важна за Запада. Затова не бива да гледаме безучастно как Ердоган стъпка по стъпка я превръща в ислямска диктатура.", "date": "2017.07.02", "title": "Ердоган разбира само този език"}
{"url": "http://www.dnevnik.bg/razvlechenie/2017/07/02/2999893_kuentin_tarantino_se_sgodi_na_54_godini/", "text": "Световноизвестният кино режисьор Куентин Тарантино е сгоден за израелската певица Даниела Пик, съобщи в \"Туитър\" изданието The Times of Israel.Тарантино е ерген на 54 години и неведнъж е казвал в интервюта, че е пожертвал любовта и семейния живот в името на кариерата си. В интервю за GQ през 2008 г. казва, че е имал такива възможности и жена, за която е искал да се ожени, но не съжалява, че я е оставил, защото бил убеден, че това ще спъне работата му. \"Не казвам, че в никакъв случай няма да се оженя или да имам дете преди 60, но това е моят избор засега - да вървя сам по пътя си. Защото това е времето ми за филми\", казва тогава режисьорът на \"Криминале\" и \"Глутница кучета\".Затова и новината за годежа му е изненада. Пред израелски медии Пик е потвърдила и заявила, че \"и двамата сме много щастливи и развълнувани\".С певицата Даниела Пик се запознали през 2009 г., по време на премиерата на филма на Тарантино \"Гадни копилета\" в Израел. Оттогава поддържат връзка, която през голяма част от времето е дистанционна, пише \"Израелският таймс\". Според изданието той й предложил в петък в Лос Анджелис.", "date": "2017.07.02", "title": "Куентин Тарантино се сгоди на 54 години"}
{"url": "http://www.dnevnik.bg/citat_na_deniia/2017/07/02/2999885_citat_na_denia_vurvim_v_zatvoren_politicheski_krug/", "text": "Така политологът Страхил Делийски коментира пред БНР случващото се на политическата сцена в България в последната седмица. \"Ние продължаваме да вадим едни и същи акценти. Разговор за корупция и съмнения за корупция по високите етажи на властта в контекста на темата за НДК, разговор, който не е приключвал вече не знам колко години, етническо напрежение в контекста на Асеновград, също едно един разговор който години наред не можем да направим нито крачка напред, нито крачка встрани. Напрежение между институции, което обаче като че ли е на личностно равнище\", добави той.Политологът Даниел Смилов, който също бе в студиото на \"Неделя 150\" коментира, че няма смисъл от парламентарна комисия по случая с НДК, а целта на комисията за изтребителите е да спечели време на кабинета на Бойко Борисов.\"Една такава парламентарна комисия, за \"Грипените\", ако можем така да я наречем, нейният смисъл от моя гледна точка е да се спечели някакво време, явно правителството преосмисля стратегията си по отношение на модернизацията на ВВС. От нея, не ми се струва, че не можем да очакваме някакви революционни резултати, но тя ще постави може би въпроса за това кое е по-доброто решение – дали да закупим Грипен, дали американски Ф-16, или някакъв друг вариант\", смята той. Ще се отнася до напрежението в Асеновград политологът посочи, че то не е единствено на социална основа.", "date": "2017.07.02", "title": "Цитат на деня: Вървим в затворен политически кръг"}
{"url": "http://www.dnevnik.bg/bulgaria/2017/07/02/2999892_borisov_svika_nacionalen_shtab_zaradi_predstoiashto/", "text": "По разпореждане на министър-председателя Бойко Борисов в МВР се свиква националния оперативен щаб, който ще координира действията на институциите предвид очакваните поройни дъждове и градушки, съобщи правителствената информационна служба. \"Премиерът нареди областните управители да бъдат по местата си и докладват във всеки един момент за ситуацията по региони. Министър-председателят разпореди също при утежняване на обстановката поради метеорологични условия, да бъде информиран незабавно за предприемане на допълнителни мерки\", се казва в съобщението.Вчера в страната бяха обявени най-високите две степени за опасност от горещо време, температурите на много места надхвърлиха 40 градуса, а  заради жегите. За утре прогнозата е за дъждове и гръмотевични бури, като в няколко области от Северна България е обявен оранжев код. В останалите части е в сила най-ниската степен за предупреждение - жълт код, а в три области не се очакват проблеми.Премиерът разпореди и в МВР да се събере на щаба за защита при бедствия. След заседанието министърът на вътрешните работи Валентин Радев и директорът на главната дирекция \"Пожарна безопасност и защита на населението\" Николай Николов дадоха кратък брифинг за журналистите. Те не съобщиха какви превантивни мерки са набелязани, освен че са се свързали с областните управители и Агенцията по градушките, и увериха, че ситуацията е под контрол.\"Всичко е под контрол и се опитваме да не се случи това, което се е случило преди това, знаете\", каза Радев. Николай Николов обясни за пожарите, които се разразиха в последните два дни, че днес ситуацията е била \"учудващо спокойна\", а ситуацията в страната е била по-тежка вчера, когато имаше и по-сериозни горещини.Междувременно кметът на София Йорданка Фандъкова съобщи във Фейсбук, че тази вечер се очаква през западните райони на града да премине буря със силни ветрове и градушка.", "date": "2017.07.02", "title": "Борисов свика национален щаб заради предстоящо влошаване на времето (обновена)"}
{"url": "http://www.dnevnik.bg/sport/2017/07/02/2999890_portugaliia_specheli_spora_za_tretoto_miasto_v_kupata/", "text": "Европейският шампион Португалия спечели утешителното трето място в Купата на конфедерациите след инфарктен мач срещу Мексико. Португалците се наложиха с 2:1 след продължения, въпреки че изоставаха в резултата до 91-ата минута.Португалците бяха без голямата си звезда , който напусна турнира след отпадането на полуфиналите, а това се отрази на играта им.Двубоят не започна никак добре за европейските шампиони, които изпуснаха дузпа в 16-ата минута. Андре Силва стреля в долния десен ъгъл, но Гийермо Очоа изби.Това подейства мотивиращо на мексиканския отбор, който започна да играе с доста голямо самочувствие. Латиноамериканците дебнеха за шансовете и дочакаха до 54-ата минута, когато поведоха.Хавиер Ернандес центрира остро от малък ъгъл, а топката изненада централния защитник Нето, отбивайки се от крака му и влизайки в собствената му мрежа.До края на редовните 90 минути Мексико имаше отлични шансове да вкара втори гол, но не го стори и си плати.Времето вече изтичаше когато резервата Куарешма центрира, а Пепе със сетни усилия засече топката в мрежата – 1:1!Португалия натисна в продълженията и обсади вратата на Гийермо Очоа. В 105-ата минута съдията отсъди втора дузпа за европейския шампион след игра с ръка на Лаюн.Този път другият играч с фамилия Силва - Адриен стреля мощно в левия ъгъл на Очоа и беше точен.В края нервите взеха връх, като селекционерът на Мексико Хуан Карлос Осорио беше пратен на трибуните. На терена също беше горещо, като картоните зачестиха, а играчите действаха доста грубо.Срещата завърши и с два червени картона – за Семедо от Португалия и Раул Хименес от Мексико.", "date": "2017.07.02", "title": "Португалия спечели спора за третото място в Купата на конфедерациите"}
{"url": "http://www.dnevnik.bg/politika/2017/07/02/2999876_slavi_binev_politikata_e_zatvorena_stranica_za_men/", "text": "\"Политиката е една затворена страница за мен.\" Това заяви някогашният депутат от \"Атака\", а последните парламентарни избори -  в предаването \"Комбина\" по \"Нова телевизия\".Той обясни, че когато правел нещо, му се отдавал изцяло, а в момента искал да съсредоточи силите си само върху нещата, които го интересуват.Попитан дали остава в ДПС, той бе лаконичен: \"Няма да ви отговоря\" и заяви на водещата, че не иска повече въпроси за политика, защото му били обещали разговорът да бъде съсредоточен върху спорта. \"Аз не съм бил член на ДПС, аз съм бил обществена номинация\", каза още той.", "date": "2017.07.02", "title": "Слави Бинев: Политиката е затворена страница за мен"}
{"url": "http://www.dnevnik.bg/sport/2017/07/02/2999901_marsel_kitel_vze_sprinta_vuv_vtoriia_etap_ot_tur_dyo/", "text": "Марсел Кител от \"Куикстеп\" спечели битката между спринтьорите във втория етап от \"Тур дьо Франс\". Германецът беше най-бърз, преодолявайки разстоянието от Дюселдорф до Лиеж за 4.37:06 часа.Кител изпревари в спринта френския шампион Арно Демар (FDJ) и сънародника си Андре Грайпел от \"Лото-Судал\".Етапът се запомни с непрестанния дъжд, който следваше колоната и голямо падане 30 км преди финала, в което бяха въвлечени доста от претендентите за генералното класиране.Победата е 10-а етапна за Кител в Тура и му помогна да облече зелената фланелка за най-добър спринтьор. Той вече има 63 точки, с 25 повече от Демар. Той се изкачи и на трето място в общото класиране, като има шанс да облече жълтата фланелка при още един успех в следващите дни.Дебютантът в \"Тур дьо Франс\" Тейлър Фини направи всичко възможно феновете да го запомнят при първото му участие. Американецът от състава на \"Канъндейл\" се включви ранното откъсване за етапа заедно с Тома Буда (\"Директ-Енержи\"), Лоран Пишон (\"Фортунео\") и Йоан Офредо (\"Ванти-Гобер\") и остана пред основната група почти до самия финал.Фини спечели спринта между бегълците на двете изкачвания от четвърта категория и става първия носител на фланелката на червени точки за най-добър катерач.Фаворитът за крайната победа в Тура Крис Фрум през целия ден беше зорко пазен от своя отбор \"Скай\", който освен за него се грижеше и за лидера в генералното класиране Герант Томас. Британците стояха неизменно в челото на колоната, но 30 км преди финала не успяха да избегнат голямо падане.Рето Холенщайн от \"Катюша\" изпусна велосипеда си и повлече голяма група колоездачи със себе си на асфалта при преминаване на остров. Фрум се оказа сред падналите, заедно с миналогодишния втори Ромен Барде от AG2R.Все пак с помощта на съотборниците си Кристиан Кнеес и Михал Квятковски, британецът се върна в основната група.Падането в основната група обърка доста сметките и на спринтьорските тимове, които дълго не можаха да се организират и да догонят бегълците. Фини беше застигнат едва 1.3 км преди финала, а нито един отбор не успя да организира извеждането си.В най-добра позиция влязоха Андре Грайпел и Петер Саган, но словакът дълго се оглеждаше и изпусна момента да тръгне.Сони Колбрели (UAE) направи първия ход, а Кител се залепи зад него и използва въздушната му струя. Германецът разви спринта си и с по-голяма скорост задмина без проблем Кавендиш, Грайпел и Демар.\"Първоначалният ни план не се получи. Много късно успях да вляза на добра позиция, за което благодаря на Трентин и Сабатини. Казах си, че няма какво да чакам и просто спртинтирах, колкото мога\", каза Кител, който се разплака след пресичането на финала.Утрешният трети етап вече е изцяло на френска територия – 212.5 км от Вервиер до Лонгви. Той обаче не е за чистите спринтьори, завършвайки на изкачване от трета категория, дълго 1.6 км и с наклон от 5.8%.", "date": "2017.07.02", "title": "Марсел Кител взе спринта във втория етап от \"Тур дьо Франс\""}
{"url": "http://www.dnevnik.bg/citat_na_deniia/2017/07/02/2999896_citat_na_denia_ne_moje_omrazata_da_bude_vuv_vlastta/", "text": "Това заяви председателят на ДПС Мустафа Карадайъ в предаването \"Беновска пита\" по Канал 3. \"Както в целия Европейски съюз националисти и популисти не са толерирани и са ограничавани, би трябвало и България да споделя европейските ценности\", изтъкна той. Според Карадайъ като дясна партия ГЕРБ има писани ценности и призова \"да сравним написаните им ценности и практическите им действия\". Според него освен че \"Обединени патриоти\" трябва да излязат от властта, трябва да се зададе въпросът каква е посоката на България.Председателят на ДПС прогнозира, че ще има предсрочни избори. \"Тази формула на властта е грешна и няма да изкара четири години, нещо повече – опасна е за България\", смята той.Карадайъ коментира частичните кметски избори, които се провеждат на места в страната и каза, че на хората там се обещават разни неща от представители на ГЕРБ. Посъветва водещата да попита премиера \"откъде ги е раздал тези неща, които твърди, че е раздал\". На това Беновска отговори; \"Борисов си говори малко така, сленг собствен си има той. И съгласете се, трети път министър-председател, такова нещо няма в нашата история\". Мустафа Карадайъ репликира: \"И нито веднъж пълен мандат\".", "date": "2017.07.02", "title": "Цитат на деня: Не може омразата да бъде във властта"}
{"url": "http://www.dnevnik.bg/sport/2017/07/02/2999898_muri_obiavi_che_e_vuv_forma_za_uimbuldun_i_razkri_che/", "text": "Световният №1 Анди Мъри обяви, че е готов за игра въпреки контузията си в кръста. Британецът започва защитата на титлата си в  утре, а първият му съперник е Александър Бублик от Казахастан.\"Готов съм да изиграя седем мача и да спечеля трофея. Ако се чувствам, както днес няма да имам никакви проблеми с формата си\", каза Мъри.През седмицата той отказа участие в два демонстративни мача, заради проблеми с кръста. Мъри пропусна общо три дни от тренировките си, като реши да почива и да работи с физиотерапевт.Британецът също така разкри, че очаква второ дете. Мъри и съпругата му Ким вече имат дъщеря на една година, която се казва София и се роди преди година.\"Двамата сме много щастливи и гледаме напред. Това е наистина един много важен момент\", заяви 30-годишният шотландец.Мъри и половинката му сключиха брак през 2015 година, а са заедно от 2005 г.", "date": "2017.07.02", "title": "Мъри обяви, че е във форма за \"Уимбълдън\" и разкри, че чака второ дете"}
{"url": "http://www.dnevnik.bg/bulgaria/2017/07/02/2999905_prez_2020_g_shte_imame_elektronno_upravlenie_kato_v/", "text": "Административните улеснения, , са само част от това, което е предвидено по стратегията за развитие на електронните държавни услуги. Такова електронно управление, каквото има в другите две държави от нашето трио по председателството на ЕС - Австрия и Естония - ще имаме през 2020 г., заяви председателят на новата държавна агенция Росен Желязков в интервю по \"Канал 3\".Желязков обяви, че в агенцията ще бъдат командировани експерти и служители от всички министерства, които имат отношение към електронните административни системи, за да помагат с плановете за промените по тях и в нормативната уредба. Според него до есента ще има резултат.\"Засега това не е електронното управление, така както е планирано да се случи в двете фази на пътната карта към Стратегията за развитие на електронното управление. Такова, каквото има в партниращите ни страни, другите държави от триото по председателството на ЕС - Австрия и Естония, ще имаме през 2020 г. Тогава, когато имаме свързани абсолютно всички базови регистри, имаме изграден държавен частен хибриден облак и целият хардуер, софтуер и платформи бъдат лицензирани, за да имаме икономии от мащаба, и тогава когато имаме действаща електронна идентификация и възможност за плащане на всички административни услуги електронно\", поясни председателят на ДАЕУ.\"До тогава интервенциите ще бъдат по отношение на услуги, които имат възможност за автматичен обмен на данни между регистрите чрез така наречената платформа \"Реджикс\", допълни той. Първо ще е за , после и за още редица други административни услуги, каза Желязков.При промените гишетата на държавната администрация няма да отпаднат, но процесите отзад ще са автоматизирани и на хората няма да им се налага да носят толкова документи със себе си, поясни още ръководителят на Агенцията за електронно управление.В четвъртък  с тържество в  в столицата Талин в присъствието на председателите на Европейския съвет и на Европейската комисия Доналд Туск и Жан-Клод Юнкер. Естония е един от най-ярките примери в Европа за пълна и успешна реформа в електронното управление на държавата.Всъщност достиженията в тази област са днешната  и това е тема, която присъства постоянно в разговорите с политици и предприемачи. Според официалната статистика само въвеждането на електронния подпис в личните карти на естонците пести на държавата с население от 1.3 милиона души по 2% от брутния вътрешен продукт на година - стойност, равна на бюджетите за отбрана на държавите от НАТО през 2024 г., според общите намерения. Информационните технологии осигуряват 7% от БВП на Естония.", "date": "2017.07.02", "title": "През 2020 г. ще имаме електронно управление като в Австрия и Естония, каза Росен Желязков"}
{"url": "http://www.dnevnik.bg/regioni/2017/07/02/2999577_leko_zahlajdane_dnes_no_ostavat_preduprejdeniia_za/", "text": "Днес температурите леко ще се понижат, но все още остава в сила предупреждение за горещини. В 21 области е в сила най-ниската степен на предупреждение - жълт код за високи температури или гръмотевици.Предупреждението за високи температури е в сила за Ловеч, Плевен, Габрово, Велико Търново, Русе, Търговище, Разград, Силистра, Стара Загора, Сливен, Пловдив, Пазарджик, Благоевград, Смолян, Кърджали, Хасково и Ямбол. Очаква се дневните температури там да достигнат 35-38 градуса. В северозападните части предупреждението е за гръмотевични бури, интензивни валежи и градушки. То обхваща областите Видин, Монтана, Враца, София-област, Ловеч и Плевен. От националния метеорологичен институт посочват, че привечер и през нощта срещу понеделник в северните райони ще се развива мощна купесто-дъждовна облачност и на много места ще има гръмотевични бури, интензивни валежи и градушка. Очакват се валежи от 15-25 л/кв.м, на места - до 50 л/кв.м.", "date": "2017.07.02", "title": "Леко захлаждане днес, но остават предупреждения за горещини"}
{"url": "http://www.dnevnik.bg/sviat/2017/07/02/2999908_trump_publikuva_video_kak_prebiva_si_en_en/", "text": "В официалния профил в \"Туитър\" на президента на САЩ Доналд Тръмп бе публикувано пародийно видео, в което той се появява на ринг за кеч, събаря на земята и започва да удря с юмруци мъж, чието лице е покрито с логото на телевизия Си Ен Ен.Към видеото няма публикуван коментар от държавния глава, а само два хаштага - #FraudNewsCNN (измамнически новини Си Ен Ен) и #FNN (Fraud News Network - Мошеническа новинарска мрежа). \"Това е тъжен ден, в който президентът на САЩ окуражава насилието срещу репортери\", реагира говорител на Си Ен Ен и нарече поведението на Тръмп детинско и недостойно за поста, който заема.През последните дни американският президент засили вербалните атаки срещу определени медии. В края на юни трима  заради статия за среща между човек от екипа на Тръмп и шеф на руски инвестиционен фонд, дни преди встъпването в длъжност на американския президент. Тогава от медиата казаха, че при публикацията, която не прерасна в телевизионен репортаж, не са били спазени редакционните изисквания.", "date": "2017.07.02", "title": "Тръмп публикува видео как \"пребива\" Си Ен Ен"}
{"url": "http://www.dnevnik.bg/istorii_na_denia/2017/07/02/2999592_tainoto_putuvane_na_edna_roza_skrita_v_bastun_ot/", "text": "Турският град Испарта се намира на около 150 км от морската столица на Турция Анталия. Но Испарта е не по-малко известен от прочутия морски курорт, дори понякога, най-вече в началото на лятото, го надминава по популярност.Испарта е родно място на една знакова фигура в турската политика - на покойния президент Сюлейман Демирел. В града има гробница и музей на негово име, но градът всъщностХиляди декари земя в областта са заети с розови насаждения, чиито корени тръгват от България.и се предава от поколение на поколение. Датира от 1870 г.Казанлъчанинът Мюфтюзаде Гюлджю Исмаил Ефенди е от известен в града турски род, занимавал се с отглеждане на рози и добиване на розово масло. Но след руско-турската война, подобно на хиляди семейства на български турци, фамилията се изселва в Турция. По дългия изселнически път той нито за минута не се разделя с бастуна си, с бастуна преминава през митницата.Фамилията се заселва в Испарта, град в югозападната част на Турция. И тук Исмаил Ефенди най-сетне изважда от бастуна, с който не се разделял през цялото време, ценния трофей - резници от корени на казанлъшки рози, които скрил в бастуна и така пренесъл тайно през близо 700 км път от Казанлък до Испарта. Розите били от вида Дамасцена, смятана за най-ценния вид, от който се добива розово масло.Сънародникът ще да е бил запознат с благоприятните условия за отглеждане на рози в областта Испарта, защото с пренесените от Казанлък резници засадил малък парцел и започнал да отглежда рози, както в Казанлък. Но той не спрял дотук, а започнал да произвежда и розово масло. С много усилия успял да патентова добива на розовото масло и благодарение на него то се превръща в марката на град Испарта.,започнало преди около век и половина с тайното пренасяне на розовите резници от Казанлък в Испарта. Розата е част от живота на хиляди семейства тук, казва председателят на местния кооператив Гюлбирлик Челик.25 хиляди декара в областта са заети с розови насаждения, в които са ангажирани над 12 хиляди души, от 7 до 70-годишни. Според статистиките в Испарта е.Голяма част от производството се изнася в САЩ, Франция и други страни.Въпреки че с течение на времето техниките на розобера се усъвършенстват, все пак той си остава традиционно ръчен, тъй като не може да се механизира, обясняват специалистите. Розоберът в Испарта е през май и юни. Беритбата започва рано сутрин и приключва до ранния обед. Готовата продукция се предава на производителите или на кооператива.Цената на един килограм розово масло, което се добива от четири тона розов цвят, е 47 хиляди турски лири (12 хиляди евро). Франция е основният купувач на турското розово масло.Според твърденията на някои изследователи розата била пренесена в България от османлиите през 15-16 в. от османските сараи в Одрин.Според легенда, разказвана от старите турци в Казанлък, маслодайната роза е пренесена в града от Тунис от един турчин кадия през 16 в. В знак на благодарност той бил погребан от съгражданите си в двора на най-старата джамия на града - Солак джамиси, махалата наричали \"Кадъмезар махаллеси\" (Кадийската махала), а край гроба му били засадени храсти от розата, която пренесъл в града.Няколко века по-късно друг казанлъчанин, Мюфтазаде Гюлджю Исмаил Ефенди тайно, скривайки розови резници в бастуна си, я връща обратно в Турция.Но благодарение на розата и двата града са прочути в цял свят. България и Турция са двата основни производители на ценното розово масло.", "date": "2017.07.02", "title": "Тайното пътуване на една роза, скрита в бастун, от Казанлък до Испарта"}
{"url": "http://www.dnevnik.bg/istorii_na_denia/2017/07/02/2999606_nai-komentiranoto_v_dnevnik_za_sedmicata_hakerski/", "text": "Хакерската атака в Украйна и рекордната глоба за \"Гугъл\" от Европейската комисия оглавяват класацията за най-коментираните статии в \"Дневник\" тази седмица. С разрастването на атаката в Европа в топ 10 влезе и тази информация, а част от останалите места са запълнени със спора за избора на боен самолет на България. Класират се също и новината, че Сталин изпреварва Путин и Пушкин сред най-великите личности на Русия, както и видеото, разказващо за принципа на петилетките през комунизма и несъвършенството му.1.  - 1728 коментара2.  - 1269 коментара3.  - 448 коментара4.  - 249 коментара5.  - 215 коментара6.  - 208 коментара7.  - 179 коментара8.  - 173 коментара9.  - 168 коментара10.  - 160 коментара", "date": "2017.07.02", "title": "Най-коментираното в \"Дневник\" за седмицата: Хакерски атаки, бойни самолети и гости от миналото"}
{"url": "http://www.dnevnik.bg/sport/2017/07/02/2999668_junosheskite_nacionali_presledvat_purva_pobeda_na/", "text": "С мечти за полуфинал, надежди за силно представяне и реалистична цел поне за една победа, България започва участието си на .Съставът на Ангел Стойков стартира утре, но на пръв поглед това няма да е лесно, защото българският състав попадна  – срещу Англия, Германия и Холандия. В другата група А са тимовете на домакините от Грузия, Швеция, Чехия и Португалия.В група А абсолютен фаворит е Португалия, който макар да няма титла от юношеските надпревари традиционно се представя силно и винаги стига далеч. С надежди за финал пристигна и съставът на Чехия. Швеция е пълен дебютант, а домакините от Грузия участват за втори път след 2013 г.В исторически план България няма успехи на турнирите до 19 години. Съставът участва за трети път на финали, като в предходните два случая (2008 и 2014 г.) отпадна в групите.Нещо повече – до момента България няма нито победа, нито отбелязан гол при предходните си две участия.\"Не мога да кажа кой е най-силен в нашата група, защото това са световни сили. Всеки иска да премине напред, в това число и ние. Имаме достатъчно добър отбор, за да се класираме на полуфинал, но дори самото ни участие на първенството е успех\", коментира селекционерът Стойков.България премина през две квалификации, за да си осигури място на Евро 2017. Отборът завърши първи в група с Португалия, Беларус и Дания, за да продължи в елитиня кръг. И макар да беше избран от четвъртна урна, съставът на Стойков записа още едно първо място.В елитния кръг юношите започнаха с равенство срещу Израел, но победи над  и Босна и Херцеговина ги пратиха напред.Сред най-силните черти на състава на Ангел Стойков е фактът, че голяма част от футболистите му играят редовно в Първа лига със своите клубове. Петко Христов, Андреа Христов и Калоян Кръстев са основни играчи в Славия, а Станислав Иванов и Ивайло Найденов имат не малко мачове за \"Левски\".Ядрото на отбора е съставено от играчи, които участваха на европейското за юноши до 17 години, което се проведе преди две лета в България.Тогава обаче футболистите не успяха да прескочат групата.Надеждите този път са България да успее да се пребори за място на полуфиналите. Напред продължават първите два тима от всяка група.Фаворит на специалистите за турнира в Грузия е съставът на Германия. Бундестима е воден от Франк Крамер и в него няма гръмки имена, но някои от момчетата имат мачове в Бундеслигата.Преди началото на турнира германците видяха и пръста на съдбата, след като за трети път попадат в една група с България на европейски финали.Интереснто е, че и в двата случая досега – през 2008 и 2014 г., немците спечелиха трофея.Подобни турнири винаги вадят на показ и поне една голяма звезда Германия. При титлата през 2008 г. изгря звездата на настоящите национали на Германия братята Ларс и Свен Бендер, а през 2014 г. основни играчи за Бундестима бяха Юлиан Бранд и Йошуа Кимих.", "date": "2017.07.02", "title": "Юношеските национали преследват първа победа на европейски финали"}
{"url": "http://www.dnevnik.bg/sport/2017/07/02/2999914_ludogorec_pobedi_ahmat_s_20_v_nerven_i_grub_mach/", "text": "\"Лудогорец\" спечели последната си контрола по време на лятната подготовка. Шампионите се наложиха с 2:0 над петия в руската Премиер Лига \"Ахмат\" (Грозни). Точни за разградчани бяха Вандерсон и Марселиньо.Двубоят обаче ще се запомни с грубите действия и на двата тима, нервите и мелетата, които си спретнаха футболистите на терена.Георги Дерменджиев заложи на основните си футболисти и избра състав, който почти сигурно ще излезе срещу \"Жалгирис\" в квалификациите на Шампионска лига.По-високата класа на \"Лудогорец\" си пролича от началото, но гол така и не падаше. Все пак в 23-ата минута Сисиньо открадна топката от Беким Балай и намери Вандерсон в наказателното поле, който нямаше проблем да вкара – 1:0!В края на първата част по-активният отбор беше руският, който притисна хората на Георги Дерменджиев. С добри намеси се отличи новият вратар , който записа първи мач.След почивката грубостите зачестиха, а играта на няколко пъти беше спирана заради мелета по терена. Кафу беше ритан от руснаците, като не им остана длъжен и на няколко пъти почти не се стигаше до бой.Това обаче стана след провокация на Моци към Митришев, а последния си позволи да удари румънеца в лицето.След намесата на двата щаба срещата продължи, но грубостите и провокациите не спряха.В 54-ата минута Марселиньо удвои аванса на \"Лудогорец\" след скоростна атака и пас на Вандерсон.\"Получи се хубава контрола, добър мач за нашия отбор. Имаме още време до първия мач, в което трябва да се подготвим. След загубата от \"Динамо\" бях спокоен, защото знам че тя дойде изцяло от наши грешки\", каза след мача Дерменджиев.Той окачестви подготвителния лагер в Австрия като полезен, а футболистите му се на нормално ниво за този етап.\"Спокойствие преди мачовете с  не може да има, защото всеки отбор излиза да побеждава. Те са добър тим, компактен, ако ние не сме на ниво ще страдаме\", добави треньорът на шампионите.Подготовката на \"Лудогорец\" завърши с четири победи – над \"Зенит\", \"Габала\", \"Университатя\" (Крайова) и \"Ахмат\", едно равенство срещу \"Олимпиакос\" и загуба от \"Динамо\" (Москва).Утре отборът се прибира в България, а на 12 юли гостува на \"Жалгирис\" в мач от втория квалификационен кръг на Шампионска лига.", "date": "2017.07.02", "title": "\"Лудогорец\" победи \"Ахмат\" с 2:0 в нервен и груб мач"}
{"url": "http://www.dnevnik.bg/sport/2017/07/02/2999698_valverde_sus_schupena_kapachka_premina_operaciia/", "text": "Падането на Алехандро Валверде още в  доведе до жестока контузия за испанския ветеран. Прегледите в събота късно вечерта в Дюселдорф показаха, че 37-годишният състезател на \"Мовистар\" има две фрактури на крака.Силният удар в предпазните огради е счупил капачката на коляното и е спукал скочната кост (талус).Валверде беше опериран, а според лекарите възможността да кара отново през този сезон е минимална.Испанецът има и дълбока прорязна рана, която стига чак до тибията му. За щастие на колоездача обаче нито един мускул не е бил засегнат.\"Алехандро беше откаран веднага в болница и докторите разбраха, че трябва да се оперира. Беше малко по-сложно, защото първо трябваше да се затвори раната му, а имаше и много кръв\", обяви мениджърът на \"Мовистар\" Еузебио Унсуе. имаше страхотен сезон дотук, като през пролетта спечели пет състезания. Той триумфира в Обиколката на Андалусия, Баския и Каталуня, както и в двете най-престижни Арденски класики - \"Флеш Валон\" и \"Лиеж-Бастон-Лиеж\".\"Много съм тъжен и разочарован да загубим толкова ценен състезател още в първия ден. Той е много важен за нашата стратегия\", коментира лидерът на \"Мовистар\" Найро Кинтана.Много тежка се оказа контузията и на друг от състезателите за генералното класиране Йон Исагире. Лидерът на \"Бахрейн Мерида\" падна на абсолютно същото място като Валверде, буквално пет минути след него.\"Йон беше транспортиран в болница заедно с лекаря на тима Лука Поластри. Първата диагноза е за фрактура на прешлен и той се нуждае от хирургическа намеса\", се казва в съобщение от \"Бахрейн Мерида\".Исагире беше единствената надежда на новосформирания отбор за добро представяне в генералното класиране, след като голямата звезда Винченцо Нибали не участва.", "date": "2017.07.02", "title": "Валверде със счупена капачка, премина операция"}
{"url": "http://www.dnevnik.bg/sviat/2017/07/02/2999213_sivata_ikonomika_na_bulgariia_e_28_mlrd_lv_izchisli/", "text": "Размерът на сивата икономика в България е такъв, че  ѝ отрежда осмо място в света.Според техните изчисления близо 30% от БВП на страната са в сивия сектор. Така е било през 2011г., нивото се запазва и през следващите години и този размер ще остане до 2025г. Приблизително същият размер отчете и изследване на Асоциацията на индустриалния капитал в България - 28.12% през 2016г. и 31.08% през 2015г. Но индексът на българската асоциация не съдържаше прогноза.В парично изражение от ACCA (Association of Chartered Certified Accountants) изчисляват, че през 2016г. българската сива икономика се е равнявала на почти 28 милиарда лева.Основните причини за толкова значителен дял сива икономика в България според авторите са на първо място качеството на администрацията, слабият контрол над корупцията и безработицата.В световната класация за 2016г. водещ по размер сива икономика е Азербайджан - 67% от БВП. Следват го Нигерия (48%), Украйна (46%), Русия (39%), Шри Ланка (38%), Бразилия (35%), Пакистан (32%), а след България са Естония (28%) и Кения (27%).Асоциацията на дипломираните сертифицирани счетоводители определя сивата икономика като икономическа дейност и полученият от нея доход, намиращи се извън системата на държавно регулиране, облагане с данъци или надзор. Най-ниски показатели за 2016г. имат САЩ (7.8%), Япония (10%) и Китай (10.2%).Средният световен показател според АССА за миналата година е 22.66% и в следващите години би трябвало той да намалее - 22.5% през 2017г., 22.1% през 2020 г. и 21.4% през 2025г.Изследването се основава на анкета сред водещи предприемачи и на изводите на две групи експерти.Единият екип се е занимавал с прогнозно проектиране, използвайки метода на т.нар. horizon scanning по отношение на проблеми и фактори, които се очаква да възникнат в бъдеще. Анализирани са научна литература и теоретични изследвания, разговаряно е с експерти за тенденциите в развиването на сивата икономика и са изработвани прогнозни сценарии.Вторият екип е приложил количествен метод и използвайки математически анализ е моделирал отношенията в една икономика и държава, влияещи на сивия сектор. На тази основа членовете му са построили количествени прогнози и са изработили иконометричен моделЗа изчисляване на размера на сивата икономика са използвани и променливи като потребителските разходи, съотношението на инвестициите спрямо БВП, реалният БВП на глава от населението, заетост, размер на данъците спрямо БВП, темп на растеж на БВП и броят на използващите интернет.Работата по доклада разкрила две групи фактори - актуални и формиращи се - определящи развитието на сивата икономика. В първата попадат тези, които ще останат доминиращи до 2025г. - икономически и бизнес, обществено-демографски и държавни фактори. Във втората са добавени и научно-технологични фактори.- рецесия в местната икономика (91%)- сложна данъчна система (91%)- забавяне на световната икономика (88%)- лесно ли е да се работи в неформалния сектор (87%)- остра пазарна конкуренция- увеличаване на независимите работници ", "date": "2017.07.02", "title": "Сивата икономика на България е 28 млрд. лв., изчисли доклад на счетоводители"}
{"url": "http://www.dnevnik.bg/detski_dnevnik/2017/07/02/2998294_otkus_ot_tainata_gradina_na_fransis_burnet/", "text": "След като вдъхна нов живот на два от вълшебните детски романи на Франсис Бърнет –  и , издателство \"Апостроф\" допълва колекцията си от книги на знаменитата английска писателка Франсис Бърнет с \"Тайната градина\".И тук тя се спира на темите за добротата, разбирателството и чудесата и създава вечна история, която присъства в живота на почти всяко дете. Малката Мери се изправя пред редица трудности и несправедливости. Изгубила подкрепа и надежда, тя ненадейно се озовава на различно и далечно място, където за нейна изненада среща своя загадъчен братовчед. Двамата са самотни, тъжни и таят много болка в сърцата си. И когато всичко изглежда обречено, те намират истински приятели, които ги учат на търпение, вяра и разбирателство.Заедно всички те откриват тайната градина и скритите в нея чудеса: \"О, какви неща само се случиха в тази градина! Ако не сте имали градина, не бихте разбрали, а ако сте имали – ще знаете, че цяла книга е нужна, за да се опише всичко, което ставаше там.\" Децата разбират, че вълшебствата наистина съществуват, но и те, както и цветята в природата виреят с помощта на истинска грижа и любов.\"Тайната градина\" е книга, писана за деца, но подходяща за всяка възрастова група от читатели. Искрената история за три деца, стремящи се към магията на доброто е това, от което всички ние имаме нужда понякога.Когато изпратиха Мери Ленъкс да живее в имението Мисълтуейт при чичо си, всички казаха, че тя е най-неприятното дете, което някога са виждали. И това беше вярно. Мери имаше дребно, слабо личице и дребно, слабичко телце, рядка светла косица и кисело изражение. Косата й бе жълтеникава и лицето й бе жълтеникаво, защото тя беше родена в Индия и постоянно боледуваше от нещо. Баща й бе на английска правителствена служба – винаги зает и самият той в недобро здраве, а за майка й разказваха, че била голяма красавица, интересуваща се само от приеми и забавления с весели хора. Тя никак не бе искала да си има малко момиченце и когато Мери се роди, я предаде на грижите на една ая (Ая (англо-инд.) – местна бавачка или прислужница в Индия. – бел. пр.), която накараха да разбере, че за да бъде мемсахиб (Мемсахиб (урду) – господарка (обръщение, използвано в Индия и Пакистан за хора от висок ранг, особено европейци). – бел. пр.) доволна, трябва да държи детето колкото може по-далеч от нея. Така че по времето, когато Мери беше болнаво, раздразнително бебе, я държаха настрани, а когато проходи и стана болнаво, раздразнително, спъващо се същество, продължиха да я държат настрани. Тя не си спомняше да е видяла отблизо нещо друго освен мургавите лица на нейната ая и на другите местни слуги. Те винаги й се подчиняваха и й позволяваха да налага волята си, защото мемсахиб щеше да се сърди, ако плачът я обезпокои. Затова, докато навърши шест години, Мери бе станала най-тираничното и егоистично хлапе, което някога е живяло. Гувернантката й, млада англичанка, която дойде да я учи на четене и писане, толкова много я намрази, че напусна след три месеца. Всички останали гувернантки, които се опитаха да заемат мястото, се задържаха още по-малко. Затова, ако Мери сама не бе решила, че наистина иска да чете книги, никога нямаше да научи буквите.Една ужасно гореща утрин, когато беше на около девет години, тя се събуди много сърдита и се разсърди още повече, като видя, че прислужницата до леглото й не беше нейната ая.– Защо си дошла? – попита тя непознатата жена. – Не те искам тук. Изпрати ми моята ая.Жената, изглежда, се уплаши и заеквайки, каза, че ая не може да дойде. Мери побесня и започна да я рита и удря, а тя само все по-уплашено повтаряше, че не е възможно ая да дойде при миси сахиб (Миси сахиб – госпожица, господарка. – бел. пр.). Имаше нещо тайнствено във въздуха онази сутрин. Нищо не се случваше по обичайния ред. Няколко от местните прислужници, изглежда, ги нямаше, а тези, които Мери видя, бяха забързани, с пепеляви от страх лица.Никой обаче не искаше да й каже нищо, а и нейната ая не се появи. Всъщност я оставиха сама цялата сутрин. Накрая тя излезе в градината и се заигра под едно дърво близо до верандата. Представяше си, че прави градинка, и забождаше големи алени цветове от ибискус (ибискус – тропически храст с ярки цветове. – бел. пр.) в купчинки пръст, като през цялото време ставаше все по-сърдита и си мърмореше думите, с които ще нарече Саиди, и нещата, които ще й наговори, щом се върне.– Свиня! Свиня! Дъщеря на свине! – говореше си тя, защото знаеше, че най-силната обида за местните жители бе да наречеш някого \"свиня\".Мери скърцаше със зъби и си повтаряше това, когато чу, че майка й излиза с някого на верандата. Придружаваше я млад рус мъж и двамата си говореха нещо тихо, с особени гласове. Мери познаваше русия младеж, който имаше вид на момче. Беше чула, че е съвсем млад офицер, току-що пристигнал от Англия. Впери поглед в него, но всъщност наблюдаваше майка си. Винаги правеше това, когато я видеше, защото мемсахиб – така Мери я наричаше най-често – бе толкова висока, стройна и красива и тъй добре облечена! Къдриците й бяха като копринени, малкото й нежно носле сякаш изразяваше презрение към всичко, а очите й бяха огромни и засмени. Винаги носеше тънки и ефирни дрехи. Мери казваше, че са \"пълни с дантели\". Тази сутрин изглеждаха с повече дантели от всякога, но очите й не се смееха. Разширени и изплашени, те бяха обърнати умолително към младия рус офицер.– Наистина ли е толкова лошо? О, наистина ли? – чу я Мери да пита.– Ужасно – отговори младежът с треперещ глас. – Ужасно, мисис Ленъкс. Трябваше да заминете за планината още преди две седмици.Мемсахиб кършеше ръце.– О, зная, че трябваше! – разплака се тя. – А останах само за да отида на онази досадна вечеря. Каква глупачка съм била!В този момент откъм постройките за прислугата се понесе силен вой и тя се вкопчи в ръката на младия мъж, а Мери цялата се разтрепери. Воят звучеше все по-диво.– Какво става? Какво става? – задъхано попита мисис Ленъкс.– Някой е умрял – отвърна младият офицер. – Вие не ми казахте, че има случаи и сред прислугата ви.– Аз не знаех! – проплака мемсахиб. – Елате с мен! Елате с мен! – Тя се обърна и тичешком влезе в къщата.След това се случиха ужасяващи неща и Мери си обясни тайнствеността на онази сутрин. Избухнала беше епидемия от холера в най-страшната й форма и хората измираха като мухи. Ая се бе разболяла през нощта и смъртта й беше причината за воя, който се носеше от сградите за прислугата. Същия ден умряха още трима прислужници, а другите, ужасени, избягаха. Паниката беше обхванала всички, във всяка от ниските постройки умираха хора.По време на бъркотията и безредието на втория ден Мери се криеше в детската стая, забравена от всички. Никой не се сети за нея, никой не я потърси и се случиха странни неща, за които нищо не научи. Часове наред плачеше, заспиваше, после отново плачеше. Тя знаеше само, че хората са болни, и чуваше тайнствени страшни звуци. Веднъж се промъкна в трапезарията и не намери никого. На масата имаше сервирано ядене, а чиниите и столовете бяха разбутани, сякаш тези, които са се хранили, бяха станали набързо по някаква причина. Детето хапна малко плодове и бисквити и понеже беше жадно, изпи една почти пълна чаша вино. То беше сладко и Мери не знаеше колко е силно. Много скоро виното я замая и тя се върна в детската си стая. Затвори се там, изплашена от виковете, които се чуваха от ниските постройки, и от тропота на забързани стъпки. Толкова й се спеше от виното, че едва държеше очите си отворени. Легна на кревата си и после вече нищо не помнеше.Много събития се случиха в часовете, през които тя спа дълбоко, необезпокоявана от стенанията и от шума, причинен от внасянето и изнасянето на неща от къщата.Когато се събуди, Мери продължи да лежи с втренчен в стената поглед. Навсякъде бе съвсем тихо, както никога досега. Не се чуваха нито гласове, нито стъпки и Мери се чудеше дали всички са оздравели от холерата и бедата е отминала. Чудеше се и кой ще се грижи сега за нея, щом ая е умряла. Сигурно щеше да дойде някоя нова, която може би знае нови приказки. Старите й бяха омръзнали. Мери не плачеше за бавачката си, понеже не беше мило дете и никого не обичаше. Шумът на хората, които сновяха наоколо, и риданията, причинени от холерата, я бяха изплашили, а и беше сърдита, че са я забравили. Паниката беше толкова голяма, че никой не помисли за малкото момиченце, което не обичаха. Пък и когато човек е болен от холера, навярно не се сеща за нищо освен за себе си. Но ако всички бяха оздравели, все някой щеше да се сети да я потърси.Никой обаче не дойде и докато Мери лежеше в очакване, в къщата ставаше все по-тихо. По едно време се чу шумолене по рогозката и като погледна нататък, тя видя малка змия, която се плъзгаше и я гледаше с очи като скъпоценни камъни. Мери не се уплаши, защото това не беше отровна змия, а малко, безобидно същество, което нямаше да я ухапе и, изглежда, бързаше да излезе от стаята. Видя я как се шмугна под вратата.\"Колко е странно и тихо – си каза Мери. – Сякаш освен мен и змията у дома няма никого.\"Почти в същия миг тя чу стъпки на двора, а след това – на верандата. Бяха стъпките на няколко души, които влязоха в къщата и приказваха тихо. Никой не ги посрещна, нито заговори и те започнаха да отварят вратите и да надничат в стаите.– Колко е безлюдно! – чу се глас. – Тази красива жена! Предполагам, че и детето... Чух, че имало и дете, макар никой да не го е виждал.Когато след няколко минути отвориха вратата, Мери беше застанала в средата на стаята си – грозновато, сърдито момиченце, при това намръщено, защото беше започнало да огладнява и да се чувства позорно изоставено. Най-напред влезе един висок офицер, когото беше виждала веднъж да говори с баща й. Изглеждаше уморен и разтревожен, но като я видя, така се стресна, че едва не отскочи назад.– Барни! – извика той. – Тук има дете. Само на такова място! Кое ли е то?– Аз съм Мери Ленъкс – каза момиченцето, като се изпъчи неприветливо. Реши, че човекът е много невъзпитан, щом нарича дома на баща й \"такова място\"! – Заспах, когато всички бяха болни от холера, и едва сега се събудих. Защо никой не идва?– Това е детето, което никой не е виждал! – възкликна мъжът, обръщайки се към другарите си. – Те всъщност са го забравили!– Защо са ме забравили? – попита Мери и тропна с крак. – Защо никой не идва?Младият човек, който се казваше Барни, я изгледа тъжно. Дори й се стори, че примигна с очи, за да прогони сълзите си.– Бедното дете! – рече той. – Никой няма да дойде, защото никой не остана.По такъв странен и внезапен начин Мери разбра, че е останала без баща и без майка, че те бяха умрели и отнесени през нощта, а малцината останали живи слуги също бяха напуснали къщата колкото може по-бързо, без някой от тях да си спомни, че там е миси сахиб. Ето защо беше толкова тихо. Истината бе, че освен нея и малката шумоляща змия къщата беше пуста.", "date": "2017.07.02", "title": "Откъс от \"Тайната градина\" на Франсис Бърнет"}
{"url": "http://www.dnevnik.bg/sport/2017/07/02/2999757_durjavata_otpusna_500_hil_lv_za_osvetlenie_na_stadiona/", "text": "Министерството на младежта и спорта откри обществена поръчка за реконструкция на осветителната система на стадион \"Ивайло\" във Велико Търново. Прогнозната стойност на проекта е 416 627 лева без ДДС, а срокът за подаване на оферти е 10 юли.\"Етър\" (Велико Търново) ще играе в елита на българския през новия сезон, след като . От миналата година едно от задължителните изисквания за участие в новосъздадената Първа лига е наличието на осветление.Новият сезон ще започне на 14 юли, а в първия кръг \"Етър\" посреща пловдивския \"Локомотив\". Докато бъде поставено осветление на стадион \"Ивайло\", тимът от Велико Търново най-вероятно ще играе домакинските си мачове на стадиона в Ловеч.Ремонтът предвижда демонтаж на сегашната инсталация, подмяна или ремонт на корозиралите мачти и поставянето на 168 броя нови прожектори. Срокът за завършването на строително-монтажните дейности е минимум 45 и максимум 60 календарни дни.Участниците в наддаването трябва са изпълнявали идентични или сходни с тези на поръчката дейности през последните пет години от датата на подаване на офертата на минимум един обект.", "date": "2017.07.02", "title": "Държавата отпусна 500 хил. лв. за осветление на стадиона на \"Етър\""}
{"url": "http://www.dnevnik.bg/sviat/2017/07/02/2999038_kataluniia_niama_da_otpuska_subsidii_na_izdaniia_koito/", "text": "Каталунският парламент официално препоръча на местното правителство да не финансира медии, които отказват да публикуват съобщения за референдума за независимост, предаде испанският вестник \"Ел Паис\". В документа, който беше изпратен на лидерите в Барселона, се казва, че електронните медии, вестниците и интернет изданията \"се задължават да приемат всички кампании, които осъществява правителството, включително свързаните с всичко необходимо за доброто функциониране на референдума на 1 октомври\".Каталунците отново , а централното правителство в Мадрид отказва да признае вота като легитимен. Проучванията показват, че много каталунци искат допитването да се проведе, но са разделени по въпроса как ще гласуват.Първоначално документът на каталунските депутати беше замислен като начин изразходването на публични средства от частни медии да стане по-прозрачно. В момента кабинетът предлага субсидии единствено на издания и медийни продукти, които използват само каталунски език. На практика с новото решение Барселона ще предложи икономическа помощ на онези издания, които публикуват или излъчват позициите на , включително тези за референдума, отбелязва \"Ел Паис\".Текстът не срещна подкрепата за всички депутати, а единствено на управляващото мнозинство, което подкрепя независимостта. Негови представители настояваха, че документът регламентира \"форма на търговски договор\" и ще гарантира плурализъм в кампанията за референдума и по други въпроси.Въпреки това не всички спорни предложения в документа бяха приети. Управляващата коалиция първоначално предлагаше каталунските медии да се ангажират с \"подхранване\" на гражданското участие. Вместо това условието, което се поставя на субсидираните издания, е да се задължат да отразяват кампанията за референдума, ако искат да поемат ангажимент и към следващи кампании на правителството.", "date": "2017.07.02", "title": "Каталуния няма да отпуска субсидии на издания, които не агитират за референдума"}
{"url": "http://www.dnevnik.bg/sviat/2017/07/02/2999508_gotvachut_na_putin_posiaga_kum_petrolni_zaleji_v/", "text": "Компания, свързана с определяния като \"главен готвач\" на президента Владимир Путин Евгений Пригожин, може да получи договор за добива на една четвърт от нефта и газа на ключови находища в Сирия срещу задължението да ги освободи от \"Ислямска държава\" и да ги охранява. Това гласи меморандум, сключен с представителите на сирийското правителство, според информация на петербургското издание \"Фонтанка\".Фирмата \"Евро Полис\" трябва да брани находищата и от други групировки, които се сражават срещу режима на Башар Асад, .Договорът за срок от пет години е подписан през декември 2016 г. по време на посещение на сирийския петролен министър Али Ганем в Москва за среща с руския му колега Александър Новак. В момента меморандумът няма юридическа стойност, тъй като за целта в Сирия трябва да се приеме специален закон, който да го направи възможен. Когато обаче това се случи, документът ще има обратна сила и за охраната ще се плати и за времето до датата на меморандума според лица, близки до руското енергийно министерство.Заедно с \"Фонтанка\" съобщава и за ролята на частната военна компания (ЧВК) \"Вагнер\" в охраната на нефтени и газови залежи в Сирия, срещу което се очакват значителни приходи. Източници от \"Вагнер\" на двете издания потвърждават интереса на Пригожин, санкциониран от Съединените щати, към разработката на находищата.Компании на Пригожин, известен като \"главния готвач на Путин\", попаднаха под обхвата на  заради кризата в Украйна. Бизнесменът, който отдавна се познава с руския президент още от времената му на зам.-кмет на Санкт Петербург, стана мултимилионер основно благодарение на поръчки за изхранване на армията, администрацията, детски градини и училища. Освен това името на Пригожин се свързва с т.нар. , превърнала се в национално-патриотичен медиен холдинг, по-четен от държавната агенция РИА \"Новости\". Той вече е в списъка със санкции от декември 2016 г., но като физическо лице.В новия списък на Вашингтон беше и ЧВК \"Вагнер\", която проявява интерес към охрана на други енергийни залежи в страната.\"Евро Полис\" е създадена през 13 юли 2016 г. и до началото на 2017 г. няма никаква значима дейност, а уставният ѝ капитал е около 10 000 рубли (170 долара) - минималният размер, предвиден в закона за дружества с ограничена отговорност. На същия адрес са регистрирани още няколко десетки компании.През януари 2017 г. има промяна в ръководството на компанията. Смея се генералният директор на \"Евро Полис\" - поста заема Олег Ерохин, който някога е старши следовател по особено важни дела в оперативно-разследващия отдел на вътрешното министерство към Северозападния федерален окръг (от който е част и Санкт Петербург). Заедно с известния частен военен специалист и герой от операцията в Сирия Андрей Трошев (когото \"Фонтанка\" по-рано определя като един от най-близките сътрудници на предполагаемия шеф на  Дмитрий Уткин) той е учредител на лига за защита на интересите на ветераните от локални войни и военни конфликти. Ерохин според изданието поддържа контакт и с Евгений Гуляев, бивш негов колега от МВР, който сега оглавява службата за сигурност на Пригожин.През същия месец \"Евро Полис\" преминава в непубличното акционерно дружество \"Нева\", оглавявано от генералния директор и собственик на петербургската компания \"Коллектив-Сервис\" Валери Чекалов. Номерът на последната компания съвпада с контактите на други две дузини свързани с Пригожин компании. Не на последно място е промяната в икономическата дейност - тя вече не е търговия на едро и дребно, а е добив на нефт и газ, както и сондаж и други съпътстващи дейности. През май уставният ѝ капитал нараства 300 пъти - до 3 млн. рубли, или над 50 000 долара.Открива се и официален филиал на \"Евро Полис\" в сирийската столица Дамаск, а служителите работят в качеството си на лица, които помагат да се възстанови нефтеното производство, строители и шофьори, както и като пожарникари. Компанията вероятно ще получи и задължението да води военни действия на територията на друга страна в интерес на местното правителство и държавните корпорации, ако подписаният в Москва меморандум бъде подкрепен или вече е подкрепен със съответните документи, отбелязва \"Фонтанка\".С охрана на нефтени залежи в Сирия вероятно ще се занимава и ЧВК \"Вагнер\", свързан с бившите собственици на \"Евро Полис\" и с шефа на службата за безопасност на Пригожин Евгени Гуляев, твърди генералният директор на частната военноконсултантска компания \"РСБ-Групп\". Според Олег Кринцин, който оглавява компанията, \"самият Уткин (смятан за шеф на \"Вагнер\") не приема такива решения\" и изпълнява техническа работа, а решения по планирането и развитието на компанията \"се взимат на най-високо ниво\".По-рано РБК съобщи, че няколко фирми, близки до Пригожин, са участвали в търгове за техническо обслужване на база на \"група Вагнер\" - организацията, прототип на частната военна компания. Данни на изданието от бивши бойци на \"Вагнер\" и източници във Федералната служба за сигурност (ФСБ) сочат, че обектът се намира в Молкино в Краснодарския край, където се разполагат и сили на спецназа към военното разузнаване ГРУ. В няколко търга за обслужване на базата са участвали фирмите \"Мегалайн\", \"Теплосервиз\" и \"Ресторансервиз Плюс\", свързани с известния петербургски ресторантьор.Служител на \"Вагнер\" разказва, че Пригожин има инвестиции в компанията с идеята, че ще има дивиденти от воденето на военни действия, но \"основният акцент\" е свързан със сирийските нефтени находища. Според него ресторантьорът получава \"значителни заповеди от правителството\", свързани с охраната на важни инфраструктурни обекти в Сирия. \"Освен това там сирийското правителство подписа за пет години договор с една от Пригожинските нефтени компании. Имам приятел, който работи там\", твърди източникът с уговорката, че става дума за находище в централните части на Сирия.РБК цитира и източник от обкръжението на Пригожин, според когото става дума и за газовите полета на Палмира. По думите му \"Вагнер\", след като \"Ислямска държава\" се върнала в Палмира през декември 2016 г., \"освободила и завзела\" находищата. С министерството на петрола в Сирия е сключен меморандум, в който \"става дума за десетки милиони долари на месец\" за услугите на \"Вагнер\", твърди източникът.От руското енергийно министерство отказват да коментират съдържанието на меморандума, тъй като то се явява \"корпоративна тайна\". След публикацията прессекретарят на президента Владимир Путин Дмитрий Песков обяви, че в Кремъл не знаят за бизнес интереси на свързани с Пригожин фирми в Сирия.Песков, цитиран от РИА \"Новости\", обясни, че Кремъл не следи предприемаческата дейност на руските компании в чужбина и \"няма никаква информация\" по този въпрос.Междувременно Главното управление за геологията и минералните ресурси на Сирия , че компанията \"Стройтрансгаз\" с мажоритарен собственик близкият до Путин Генадий Тимченко е започнала възстановяването на работата в най-големите фосфатни залежи недалеч от Палмира и се готви да добива от тях. Сирийската институция пише още, че президентът Башар Асад е ратифицирал подписания между институцията и \"Стройтрансгаз\" договор (сключен в края на миналата година) на 23 април. Според него компанията на Тимченко ще добива фосфати в находищата \"Аш Шаркия\" и \"Хнейфис\", съответно на 45 и 60 км южно от Палмира. Работата на компанията в момента се охранява от ЧВК \"Вагнер\".До началото на войната Сирия е сред петте най-големи износители на фосфати, необходими за производството на фосфорни торове, .През април тази година, преди началото на операцията по освобождаването на залежите, осъществена от сирийската армия с поддръжка от Русия и Иран, в пристанището в Тартус се появили руски съдове, оборудвани за добива и производството на фосфати.Досега \"Стройтрансгаз\" е единственият известен руски инвеститор в Сирия и развива там газова инфраструктура, включително в района на Ракка. Първата информация за това се появи през 2014 г.Тимченко също е санкциониран от САЩ заради конфликта в Украйна, макар и за разлика от Пригожин още в първите месеци на конфликта. Неговата \"Стройтрансгаз\"  на българската отсечка на газопровода \"Южен поток\", но след притеснения, изразени от тогавашната опозиция  и след блокирането на проекта от София, руският бизнесмен .", "date": "2017.07.02", "title": "\"Готвачът на Путин\" посяга към петролни залежи в Сирия, твърди разследване"}
{"url": "http://www.dnevnik.bg/regioni/2017/07/02/2999752_jitelite_na_antonovo_izbirat_kmet_dnes_obnovena/", "text": "Жителите на търговищката община Антоново днес гласуват на частични местни избори. До вота се стигна, след като кметът Танер Али бе избран за народен представител.5121 души избират между трима кандидати - Али Алиев от ГЕРБ, Хайредин Мехмедов от ДПС и Цветелина Станкова от БСП.Към 13 часа избирателната активност е 36%, предаде БТА. Изборният ден преминава в спокойна обстановка, каза пред държавната информационна агенция секретарят на Общинската избирателна комисия Марко Марков.В провеждането на изборите са ангажирани 279 членове на секционните избирателни комисии.", "date": "2017.07.02", "title": "Жителите на Антоново избират кмет днес (обновена)"}
{"url": "http://www.dnevnik.bg/sport/2017/07/02/2999685_kaloian_krustev_-_futbolistut_s_visokite_celi/", "text": "Незабравимо. Това вероятно е първата дума, която може да опише усещането за един млад футболист, получил възможността да се докосне до звездите на световния футбол. Благодарение на поканата на Димитър Бербатов нападателят Калоян Кръстев беше част от благотворителното шоу на 14 юни в София.Този жест на Бербатов дойде в много важен момент в кариерата на 18-годишния футболист на \"Славия\". От понеделник заедно със съотборниците си в националния отбор за юноши до 19 години .Отделно емоцията от звездния мач ще подкрепи амбициозния нападател и ще му даде допълнителна увереност по пътя към големите цели, които си поставя.Юношата на \"Славия\" се превърна в ключов играч в юношеския отбор на България. Той имаше много важна роля за класирането на европейското, като вкара три гола.Българските футболисти опровергаха скептиците и поднесоха много приятна изненада. В двата етапа на квалификациите те победиха Португалия и Франция. Сега пред тях е голямото предизвикателство - да се справят с класните съперници и традицията. Съставът е в група с Англия, Германия и Холандия. Това е третото участие на България във финали на европейско първенство в тази възрастова група, като в предишните две отборът не успя да спечели точка, нито да вкара гол.Кръстев обаче е уверен, че сега ще е различно. \"Да, мисля, че сме готови. Всички футболисти се разбираме, чувстваме се добре и ще се опитаме да постигнем нещо. Целта е да се представим добре и да излезем от групата\", каза той пред \"Дневник\".По думите му отборът винаги има високи цели. \"Не отиваме като аутсайдер, а като печеливш отбор\", заяви нападателят. И посочи, че важна роля в този процес има селекционерът Ангел Стойков. \"Треньорът изисква много от нас. Не ни е отписал, има нужното доверие към нас.\"Футболистът на \"Славия\" смята, че ключът към успехите е именно добрият колектив. \"Според мен затова печелим, защото няма изявен лидер, играем задружно. Като едно семейство сме и няма завист помежду ни.\" И все пак посочва, че човекът за трудните моменти, който действа като обединител и лидер, е вратарят Даниел Наумов.По думите му друг важен фактор е упоритата работа. \"Когато тренираме, тренираме здраво и няма шеги. Извън тренировките е друго.\"Кръстев казва, че за хората може класирането за европейското да е било изненадващо, но не и за самите играчи. \"Ние знаехме на какво сме способни. Спечелихме тежка група и ги опровергахме. Вече имаме фенове и това ще ни подейства положително. Ще играем и за тях. Целите ни са постижими заради това, че вече победихме силни отбори като Португалия и Франция.\"\"Няма опасност да се пренавием, защото познаваме качествата си\", допълва нападателят.Юношата на \"Славия\" е наясно, че европейското \"е най-голямата сцена, на която могат да ни забележат\". Въпреки това посочва, че на първо място ще играе за отбора и доброто му представяне, а едва след това ще мисли за собствената си кариера.Голямата му цел е да заиграе в силен европейски клуб. В момента обаче смята, че е малък и че трябва да изчака подходящия момент.\"Искам да се наложа в мъжкия отбор\", казва Кръстев. Миналия сезон той изигра над 1100 минути в 27 мача на \"Славия\" в Първа лига. През пролетта вкара и първия си гол.Има мнение и по болния за българския футбол въпрос за използването на млади играчи. \"Добре е да се дава възможност на юноши, за което благодаря на \"Славия\". Младите могат да дадат много на България и националния отбор\", казва Кръстев. Но е наясно и каква е цената за спечелване на място в мъжкия отбор: \"Нужно е да се влагаме два пъти повече и да не се скатаваме, за да имаме шанс.\"Описва се като амбициозен и посочва, че вярва в себе си. \"Искам да успея като футболист, да съм добър човек и да надграждам себе си.\" Затова се е посветил на футбола. Кръстев учи в художествена паралелка, но признава, че не е редовен заради тренировките. \"Не рисувам много, а повече гледам и се наслаждавам на това, което правят съучениците ми.\"\"Харесва ми това, че във футбола всяка ситуация е различна и опитът е много важен. Зарежда ме публиката\", казва той. Много хубав спомен му е мачът от Лига Европа между \"Славия\" и \"Заглембе\" в София. \"За първи път видях толкова слависти.\"Любимият му футболист е Златан Ибрахимович заради това, че \"винаги се е борил и никога не се е отказвал\". \"Все още не притежавам неговите качества, но ме впечатлява с това как гърдира, как запазва топката, има и усет да вкарва. Добрият нападател е лидер и се нагърбва. Любимата ми схема е с два нападатели.\"На въпросите в кой мач би искал да участва като футболист и на кой мач би присъствал като запалянко, отговорът му е един - \"класико\" между \"Реал\" (Мадрид) и \"Барселона\". \"Това дерби има най-големият заряд и най-добрите футболисти.\" Кръстев предпочита Кристиано Роналдо пред Лионел Меси заради хъса и това, че винаги играе за победа.", "date": "2017.07.02", "title": "Калоян Кръстев - футболистът с високите цели"}
{"url": "http://www.dnevnik.bg/bulgaria/2017/07/02/2999762_asenovgrad_se_gotvi_za_goliam_protest_tazi_vecher/", "text": "За неделя вечер е обявен най-големият протест в Асеновград в отговор на , когато група роми нападна с камъни и колове състезатели и треньори на базата по гребане на язовира. Оттогава всяка вечер се организират мирни шествия, насочени към ромската махала с настояване за строги наказания за нападателите, събаряне на незаконните постройки в гетото и създаване на общинска полиция.Местните организатори на протестите дават заявка, че днес ще е най-големият протест от понеделник досега, затова в града има засилено полицейско присъствие и жандармерия, снабдена с водно оръжие, предаде кореспондентът на място на \"Нова телевизия\".В сряда и четвъртък протестите започнаха мирно, но след края им хората се насочиха към ромската махала в града, като полиция и жандармерия препречиха пътя им. В петък и събота не се стигна до такива сблъсъци с полицията и протестите бяха по-малобройни и спокойни, припомня Би Ти Ви.За тази вечер обаче има заявки за участие на хора и от други градове и привърженици на футболни клубове и рокери, съобщава телевизията. Протестът ще започне около 20 ч. и шествието - около 21 ч.Заради амбицията за мащабност на днешния протест, кметът на Асеновград Емил Караиванов призова да няма ексцесии. \"Нека не допускаме провокациите да бъдат сред нас. Защото онези, които ще ги донесат, ще си тръгнат, а ние ще продължим да живеем тук и да искаме обща сигурност, спокойствие и гаранция за ред и закон\", написа той в профила си във \"Фейсбук\".В петък . Съдията по делото подчерта, че с категоричност в него има и още участници, които тепърва трябва да се установяват. В съдебната зала задържаните разказаха, че една част от тях изобщо не са били на язовира, а другите са си правили пикник там със семействата си и предложили помощ на едно от момичетата от отбора по гребане, чията лодка се е обърнала. В този момент били нападнати от момчета от отбора, които държали в ръцете си гребла.В събота в напрежението около случая в Асеновград се включи и евродепутатът Ангел Джамбазки, който публикува снимка във \"Фейсбук\" на обвиняемите роми и като коментар отдолу написа \"еватназия\". На въпроса в сутрешното студио на Би Ти Ви дали наистина би им дал такава присъда, той отговори: \"Това е мнение и сложих тази снимка, за да видите всички вие лицата на тези, които искат да убият деца. Това е коментар към снимка, защото ми омръзна от фалшива, сълзлива съпричастност към хора, които искат да убиват деца с лопати. Това е социална мрежа и аз не съм нито съдия, нито прокурор\".Председателят на парламентарната група на \"Обединени патриоти\"  - че етническото напрежение се създава от чужди сили и фондации нарочно. \"Това е последователна политика и тя не е от България, тя е отвън. Аз съветвам тези млади хора, които днес се събират, да си насочат праивлно гнева, да отиидат на точния адрес – дали ще е Хелзинкският комитет (БХК), дали ще бъде американското посолство, фондациите на Сорос или пък има едно чалга шоу, което години наред обясняваше, че аз ще правя циганите на сапун... е, аз ги осъдих за това. Тези формации и общности създадоха тази анархия\", заяви Сиеров по БНТ.", "date": "2017.07.02", "title": "Асеновград се готви за голям протест тази вечер"}
{"url": "http://www.dnevnik.bg/sviat/2017/07/02/2999770_izdirvan_ot_30_godini_narkobaron_e_arestuvan_v/", "text": "Издирваният от 30 години наркобарон Луис Карлос да Роша, по прякор Бялата глава, е арестуван при операция на бразилската полиция в щата Мато Гросо, предаде БТА.В акцията са участвали около 150 полицаи, издадени са били 24 заповеди за арест и са били извършени 9 обиска. Освен Да Роша е задържан негов приближен, иззети са скъпи автомобили, самолети и други ценности на стойност над 10 млн. долара.За да се скрие от властите, Да Роша си е направил пластична операция и си е сменил името.Той е обвиняван в създаването на голяма мрежа за производство и разпространение на кокаин. Според полицията наркотиците се произвеждали в Колумбия, Боливия и Перу, а после били прекарвани с лекомоторни самолети до западната част на Бразилия, откъдето се отправяли към САЩ и Европа.", "date": "2017.07.02", "title": "Издирван от 30 години наркобарон е арестуван в Бразилия"}
{"url": "http://www.dnevnik.bg/politika/2017/07/02/2999803_siderov_posuvetva_protestirashtite_v_asenovgrad_da/", "text": "Председателят на парламентарната група на коалиционния партньор \"Обединени патриоти\" Волен Сидеров (Атака) заяви, че етническото напрежение в страната се създава от чужди сили и фондации и даде насоки на протестиращите в Асеновград накъде да насочат недоволството си.\"Това е последователна политика и тя не е от България, тя е отвън. Аз съветвам тези млади хора, които днес се събират, да си насочат правилно гнева, да отидат на точния адрес – дали ще е Хелзинкският комитет (БХК), дали ще бъде американското посолство, фондациите на Сорос или пък има едно чалга шоу, което години наред обясняваше, че аз ще правя циганите на сапун... е, аз ги осъдих за това. Тези формации и общности създадоха тази анархия\", заяви Сидеров по БНТ.Наскоро  по повод протестите и сблъсъците, при които бе ранен лидерът на опозицията Зоран Заев. В позиция на руското външно министерство тогава се казваше, че случващото се е било планирано с негласното знание на \"външните куратори\" на македонската опозиция\" и има груба намеса във вътрешните работи на страната.Днес Сидеров увери, че е против сблъсъците и кръвопролитията. Решението на проблемите по думите му било в държавната политика, но тя \"не беше допускана отвън\".Според Сидеров , а членството на България в ЕС и НАТО трябва да се подложи на анализ. Добави, че \"отношенията на България с Турция трябва да са прагматични, защото тя е геополитическа сила\".Попитан дали партия \"Атака\" е предала идеите си след влизането в коалиция с ГЕРБ, той каза, че обещаното в програмата на формацията било само при положение че тя спечели избори, а той стане министър-председател.\"Няма никакво извъртане на идеи. Влизаме в управлението, защото такъв е вотът на избирателите и заради това ГЕРБ е най-голямата политическа сила. Когато трябва да се свърши някаква работа, неконструктивната политика не помага. В коалиция с ГЕРБ сме, защото така каза суверенът\", заяви той.", "date": "2017.07.02", "title": "Сидеров посъветва протестиращите в Асеновград да отидат пред американското посолство"}
{"url": "http://www.dnevnik.bg/politika/2017/07/02/2999814_cvetanov_komisiiata_za_iztrebitelite_ne_e_ataka/", "text": "Председателят на парламентарната група на ГЕРБ Цветан Цветанов увери, че създаването на комисията, която да провери избора на изтребителите \"Грипен\" и участието на президента, не е атака срещу Румен Радев. В предаването на БНР \"Неделя 150\" обаче той изтъкна, че имало промяна на позицията на Радев до 2013 г., когато като военен защитавал избора на Ф16, и след това, когато започнал да говори за \"Грипен\".\"Притесненията, че това ( - бел.ред.) е атака към президента, са безпочвени\", каза зам.-председателят на ГЕРБ, който преди дни заяви, че решението на служебното правителство било взето \"под политическата роля на президента Радев\". Днес Цветанов увери, че управляващите нямали никакъв интерес да се атакува която и да било българска институция. Той добави, че има две европейски страни, които са и членки на НАТО, които ползват шведските изтребители. \"И в двата случая винаги е имало съмнения за корупция. Ф16 са на въоръжение в повече държави – 11 от тях са членки на НАТО, и никъде не е имало някакви скандали или съмнения за корупция\", заяви Цветанов.\"Ако погледнем реално, експертизата, която президентът е давал в качеството му на експерт, той изцяло се е придържал и е убеждавал ръководството на Министерството на отбраната за Ф16. От 2014 г., ако проследите внимателно всяко интервю, което е давал, тогава ще видите как завива рязко в друга посока и започва да дава за пример \"Грипен\", добави той.Цветанов коментира и отнемането на НДК от министъра за българското председателство на Съвета на ЕС Лиляна Павлова, след като тя уволни директора на двореца Мирослав Боршош, а Той посочи, че резултатите от одита в НДК по поръчка на Павлова са й дали основание да отстрани Боршош. Според Цветанов обаче нямало абсолютно никакъв проблем в последвалото му връщане. От думите му се разбра, че е преценено, че с преминаването на НДК към Министерството на културата \"ще могат  да бъдат отстранени\".\"С г-н Борисов си говорим непрекъснато. (...) Комуникацията е изключително добра, тя е добра между министър-председателя и всички министри в Министерския съвет\", увери Цветанов.", "date": "2017.07.02", "title": "Цветанов: Комисията за изтребителите не е атака срещу президента"}
{"url": "http://www.dnevnik.bg/sport/2017/07/02/2999799_avstraliec_pobedi_mani_pakiao_za_svetovnata_titla/", "text": "Австралиецът Джеф Хорн победи Мани Пакиао в мач за световната титла на  в средна категория.Сблъсъкът се проведе на \"Ланг парк\" в Бризбейн пред 50 хиляди зрители. Бившият учител Хорн, който е на 29 години, подобри рекорда си в професионалния бокс до 17-0-1. Той спечели срещу Пакиао със съдийско решение при 117:111, 115:113 и 115:113.\"Още от малък вярвах, че ще бъда шампион\", каза Хорн в интервю след мача, след което прие предизвикателството някой ден да даде реванш на сенатора във филипинския парламент.Пакиао отнесе много удари от по-високия и по-тежък австралиец в първите няколко рунда, но на по-късен етап укроти Хорн и привидно държеше контрол над мача. Филипинецът дори отвори аркада над дясното око на своя съперник във втория рунд и в последните три доминираше изцяло на ринга, а съдийското решение беше крайно изненадващо.\"Неочаквано труден мач, но това е част от играта. Съдиите отсъдиха в негова полза и аз уважавам тяхното решение\", каза той.Пакиао, който е с баланс 59-7-2 през кариерата си, се надяваше на победа, за да затвърди позициите си на претендент за втори двубой с Флойд Мейуедър. Преди това обаче той ще трябва да победи Хорн в реванша между двамата.Австралиецът също има претенции за мач срещу 40-годишния американец, който преди това .", "date": "2017.07.02", "title": "Австралиец победи Мани Пакиао за световната титла"}
{"url": "http://www.dnevnik.bg/kultura/2017/07/02/2989761_otkus_ot_smisulut_ot_vsichko_tova_na_richard_fainman/", "text": "Ричард Ф. Файнман е един от най-забележителните американски физици на ХХ век, наричан \"най-великият ум след Айнщайн\". Участник в проекта \"Манхатън\" в Националната лаборатория в Лос Аламос за създаване на атомната бомба на САЩ през Втората световна война. През 1965 г. получава Нобелова награда за физика заедно с Шиничиро Томонага и Джулиан Швингър за работата си в областта на квантовата електродинамика.Освен физик, в различни моменти от живота си Файнман е бил радиотехник, касоразбивач, художник, танцьор, свирач на бонго и дори дешифратор на йероглифите на маите.Мнозина ценят високо приноса на Ричард Файнман към физиката, но малцина са тези, които осъзнават колко дълбоко обвързан е бил той с проблемите на своето време. Тази кратка книга – основаваща се на три непубликувани досега лекции, които той изнася във Вашингтонския университет през 1963 г. – разкрива точно тази страна на Файнман и неговите виждания върху различни обществени проблеми като конфликта между наука и религия, липсата на доверие към политиците и нашето неизчерпаемо влечение към летящите чинии, лечение чрез вяра и телепатията.Тук виждаме Файнман в най-добрата му светлина – преливащ от остроумие, играещ си с езика, но винаги проникновен и честен.1.Несигурността на наукатаИскам да започна направо с влиянието на науката върху формирането на идеи в други области – тема, която г-н Джон Данз пожела специално да бъде обсъдена. В първата си лекция от тази поредица ще говоря за естеството на науката и ще наблегна по-конкретно върху съществуването на съмнение и несигурност. Във втората лекция ще се спра на влиянието на научните възгледи върху политическите схващания, особено на въпроса за националните врагове, както и на религиозните проблеми.В третата лекция ще опиша как обществото гледа на мен – би могло да се каже как гледа на учения, но ще говоря единствено за мен самия – и ще разгледам въпроса как бъдещите научни открития могат да се отразят върху социалните проблеми.Какво разбирам аз от религия и политика? Неколцина приятели от катедрите по физика в този и други университети се засмяха и ми казаха: \"Бихме желали да дойдем и да чуем какво ще кажеш. Никога не сме предполагали, че се интересуваш от такива неща.\" Имаха предвид, разбира се, че се интересувам от тези неща, но не бих се решил да говоря публично за тях.Когато става въпрос за влиянието на идеите в една сфера върху идеите в друга сфера, винаги сме изложени на риска да станем за смях. В епохата на тясна специализация малцина са хората, които имат представа от повече от една област на човешкото познание и биха поели риска да се изложат в която и да е от тях.Идеите, които ще представя, не са нови. На практика едва ли нещо от това, което ще кажа тази вечер, не би могло да бъде казано от философите на XVII век. Защо трябва да го повтаряме? Защото се раждат нови поколения. Защото в хода на човешката история възникват велики идеи, но те умират, ако не се предават целенасочено и ясно от поколение на поколение.Много от някогашните идеи са придобили такава широка популярност, че няма нужда да ги обсъждаме и разясняваме отново. Но идеите, свързани с развитието на науката, доколкото мога да преценя, не се осъзнават от всеки. Вярно е, че има доста широк кръг хора, които действително ги оценяват, особено в университетските среди, и в този смисъл може би съм сбъркал аудиторията.И така, заемайки се с нелеката задача да говоря за влиянието на идеите от една област върху идеите в друга област, ще подхвана темата оттам, откъдето я познавам.Аз познавам науката. Познавам нейните идеи и методи, отношението ѝ към знанието, двигателите на нейния прогрес, интелектуалната ѝ страна. Ето защо в първата лекция ще говоря за добре известната ми наука, а ще оставя по-нелепите си твърдения за следващите две лекции, на които, предполагам, по всеобщия закон, ще присъстват по-малко хора.Какво представлява науката? Думата обикновено се използва, за да обозначи едно от три неща или комбинацията от тях. Не мисля, че трябва да сме прецизни – невинаги е полезно да си прекалено точен. Наука понякога означава специален метод за правене на открития. В друг случай означава съвкупното познание от вече направените открития.Понякога означава нововъведенията, които можем да правим благодарение на откритията или самия процес на прилагане на новостите. Последното обикновено наричаме \"технология\". Но ако погледнете секцията за наука на списание \"Тайм\", ще видите, че половината е посветена на откритията, а другата половина представя различни възможности за нововъведения или за приложение на откритията. Така че популярната дефиниция на \"наука\" донякъде включва и \"технология\".Иска ми се да обсъдим тези три аспекта на науката в обратен ред. Ще започна с нововъведенията, тоест технологията. Най-очевидната характеристиката на науката е практическата ѝ приложимост, фактът, че благодарение на науката човек се сдобива с мощ да променя света. Даже няма нужда да споменаваме последствията от тази мощ.Цялата индустриална революция би била невъзможна без развитието на науката. Днешните възможности да произвеждаме храна в количества, достатъчни за огромното население, да побеждаваме болестите, фактът, че хората са свободни и няма нужда от робство за осъществяване на пълно производство – всичко това е резултат от прилагането на научни методи.Силата да променяме света обаче не върви с инструкции за употреба. Тя може да породи както добро, така и зло в зависимост от това как я прилагаме. Харесва ни подобряването на производителността, но имаме проблеми с автоматизацията. Доволни сме от напредъка на медицината, но започваме да се тревожим от ръста на раждаемостта, защото никой вече не умира от елиминираните болести. Може да сме много напреднали в познанията си за бактериите, но съществуват секретни лаборатории, в които учени работят усърдно, за да отгледат бактерии, за които никой не ще може да намери лек.Радваме се на развитието на авиацията и сме впечатлени от огромните самолети, но същевременно тръпнем пред неописуемите ужаси на въздушната война. Възползваме се от напредъка на международните комуникации, но се притесняваме, че можем да бъдем шпионирани с такава лекота. Вълнуваме се, че космосът е достъпен, но и там без съмнение ще се сблъскаме с трудности. Най-крещящо сред тези противоречия е развитието на атомната енергия.Ценност ли е науката?Мисля, че силата да променяш света е ценна. Резултатът може да е нещо добро или нещо лошо в зависимост от начина, по който се прилага тази сила, но тя самата е ценна.Веднъж в Хавай ме заведоха в будистки храм. Ето какво чух от един човек в храма: \"Ще ти кажа нещо, което никога няма да забравиш. На всеки човек е даден ключ за райските порти. Същият ключ отваря и вратите на ада.\"Така е и с науката. Посвоему тя е ключ за рая, който отключва и портите на ада, а ние нямаме упътване коя врата коя е. Дали да изхвърлим ключа и да се лишим вовеки веков от достъп до рая? Или да положим усилия, за да разберем кой е най-добрият начин да използваме този ключ? Това, разбира се, е много сериозен въпрос, но мисля, че никой няма да отрече ценността на ключа към рая.Всички значими проблеми в отношенията между общество и наука са в една и съща област. Когато на един учен се казва, че трябва да е по-отговорен към последиците от работата си за обществото, се има предвид именно приложението на науката. Ако работиш за развитието на ядрената енергия, трябва да си наясно, че тя може да се използва и по зловреден начин.Следователно редно е да очаквате това да е водещата тема за учения в дискусия от този вид. Аз обаче няма да говоря повече по нея. Смятам за преувеличено да се твърди, че това са научни проблеми. В много по-голяма степен са хуманитарни проблеми. Фактът, че сме наясно как да произведем тази енергия, но не сме наясно как да я контролираме, е нещо, което не принадлежи на научната сфера и не е област, в която учените са достатъчно компетентни.Нека ви дам пример защо не ми се говори по тази тема. Преди време, около 1949 или 1950 г., заминах за Бразилия да преподавам физика. Тогава съществуваше програмата \"Пойнт Фор\"1, която бе много вълнуваща – трябваше да помагаме на слаборазвитите държави. Те се нуждаеха, разбира се, от технологично ноу-хау.В Бразилия живеех в град Рио.Там има хълмове, по които са построени къщи от дъски от стари табели и други такива. Хората са изключително бедни. Нямат канализация и течаща вода. Вода си докарват в стари бензинови туби, които носят на главите си надолу по хълмовете. Ходят до някой строеж на нова сграда, където има вода, защото бъркат бетон. След това се катерят с пълните туби нагоре по хълмовете. Не след дълго виждаш водата да се стича надолу по баира като помия. Тъжна гледка.Недалеч от тези хълмове са прекрасните сгради на плажа Копакабана, красиви апартаменти и т.н.Попитах моите приятели от програмата \"Пойнт Фор\": \"Това проблем на технологично ноу-хау ли е? Не знаят как да монтират тръба нагоре по хълма ли? Не знаят как да пуснат тръбопровод до най-високата част на хълма, така че хората поне да ходят с празните туби нагоре по хълма, а с пълните – надолу?\"1 Букв. \"Точка четвърта\" – кампания по време на управлението на Хари Труман в САЩ. Идеята е Щатите да помагат на слаборазвити държави. \"Точка четвърта\" идва от факта, че кампанията е четвъртата точка, отнасяща се до външната политика, в обръщението при встъпване в длъжност на Труман. – Б.р.Така че не е проблем на технологично ноу-хау. Със сигурност не е, защото съседните апартаменти си имат и тръби, и помпи. Разбираме го чак сега. Вече си мислим, че е въпрос на икономическа помощ, но не знаем дали ще има полза, или не. А проблемът колко би струвало да се монтират тръби и помпи до върха на всеки хълм не заслужава обсъждане според мен.Макар и да не знаем как да решим проблема, бих желал да изтъкна, че пробвахме две неща – технологично ноу-хау и икономическа помощ. Разочаровани сме и от двете и опитваме нещо друго. Както ще видите по-късно, намирам го за окуражително. Смятам, че изпробването на все по-нови и нови решения е начинът за постигане на напредък.И така, това са практическите аспекти на науката, нововъведенията. Те са толкова очевидни, че няма смисъл да говорим повече за тях.Следващият аспект на науката е нейното съдържание – направените вече открития. Това е урожаят. Това е златото. Това е въодушевлението, отплатата, която получаваш за дисциплинираното мислене и упоритата работа. Това не е работа, която вършиш с мисълта за евентуалното ѝ приложение. Вършиш я заради вълнението да откриваш. Вероятно усещането е познато на мнозина от вас.Но на онези, които не са го изпитвали, е почти невъзможно да предам в лекция този така важен аспект, тази най-вълнуваща част, истинската основа на науката. Не го ли разберете, ще пропуснете найсъщественото. Не бихте могли да разберете науката и връзката ѝ с всичко останало, докато не разберете и не оцените най-голямото приключение на нашето време.Не принадлежите на съвремието, ако не схващате какво невероятно, необуздано и вълнуващо приключение е това.Може би мислите, че това са глупости? Не, не са.Най-трудно е да го обясниш на другите, но ще се опитам да ви създам поне бегла представа. Нека започнем с нещо, с някаква идея.Например в древността са смятали, че Земята е гръб на слон, стъпил върху костенурка, която плува в бездънно море. Върху какво се крепи морето е отделен въпрос, чийто отговор древните не знаели.Въпросното вярване е било резултат на въображение. Било е една прекрасна поетична представа.Как виждаме нещата днес? Днешната представа поумна ли е? Земята е кълбо, което се върти, а хората са прилепени по повърхността му от всички страни, някои с главите надолу. Въртим се като шиш пред голям огън.Обикаляме около Слънцето. Е, колко по-романтично, по-вълнуващо. А какво ни държи? Силата на гравитацията, която е нещо, свойствено не само на Земята; тя е причината Земята да е кръгла, Слънцето да не се разпадне, а ние да се въртим около него в един нескончаем опит да сме колкото се може по-далеч. Гравитациятадържи в обятията си не само звездите, но и пространствата между тях; тя ги свързва в огромни галактики на мили и мили във всички посоки.Тази вселена е описвана многократно, но опитите не престават, и краят ѝ е толкова неизвестен, колкото и дъното на бездънното море от другата представа – той е също толкова загадъчен и предизвикващ страхопочитание, също толкова неведом, колкото и поетичните картини от древността.Но вижте, въображението на природата е неизмеримо по-велико от човешкото въображение. Никой, освен хората, които са го прозрели – макар и бегло – по времена изследвания, не може изобщо да си представи какво чудо е природата.Или да вземем Земята и времето. Чели ли сте някъде нещо за времето от който и да е поет, което може да се сравни с реалното време, с дългия и бавен процес на еволюцията?Но нека не бързаме толкова. В началото е била Земята без нищо живо върху нея. Милиарди години кълбото се е въртяло със своите залези, океани, вълни и шума на прибоя, без да има жива дуща наоколо, която да им се радва. Можете ли да си въобразите, да разберете, да вместите в своите представи значението на един святбез нищо живо в него?До такава степен сме свикнали да възприемаме света от гледната точка на живи същества, че не можем да разберем какво значи да не си жив. При това през по-голямата част от съществуването на света в него не е имало нищо живо. А и на повечето места в днешната вселена навярно също няма нищо живо.Или да вземем живота сам по себе си. Вътрешният му механизъм, взаимодействието на неговите части, е нещо прекрасно. Освен другото се оказва, че всеки жив организъм е взаимносвързан с всички останали живи организми. Хлорофилът, съществен компонент в кислородните процеси при растенията, съдържа в себе си шестоъгълна структура;тя представлява един доста красив пръстен, който се нарича бензеново ядро.Доста отдалечени от растенията са животните, каквито сме и ние, но хемоглобинът, чиято основна функция в организма е преносът на кислород, също е изграден от интересни и специфични пръстеновидни структури. В техния център обаче вместо магнезий има желязо и затова те не са зелени, а червени, но са принципно същите пръстени.Протеините на бактериите и протеините на хората са едни и същи. Всъщност неотдавна бе установено, че механизмът за образуване на белтък в бактериите може да бъде програмиран с материал от червени кръвни клетки, за да започне да произвежда протеини на еритроцити.Толкова близки са различните форми на живот. Универсалността в дълбинната химия на живите организми е нещо прекрасно и фантастично. През цялата ни история обаче ние, хората, сме прекалено горделиви, за да признаем дори родството си с животните.Или да вземем атомите. Красота – миля след миля, едно кълбо след друго кълбо в повтарящ се модел изграждат структурата на кристала. В обекти, които изглеждат тихи и спокойни – например неподвижна чаша с вода, покрита от няколко дни – всъщност кипи непрестанна активност; атоми се отделят от водната повърхност, подскачат насам-натам и се връщат пак обратно. Нещо, което за нашето невъоръжено око изглежда спокойно, всъщност е див и вихрен танц.И тъй, установено е, че светът е изграден от едни и същи атоми, че звездите са съставени от същите елементи, от които сме изградени и ние самите. Тогава изниква въпросът откъде идват атомите. Не просто откъде идва животът или откъде идва Земята, а откъде идват съставните елементи на живота и на Земята.", "date": "2017.07.02", "title": "Откъс от \"Смисълът от всичко това\" на Ричард Файнман"}
{"url": "http://www.dnevnik.bg/sport/2017/07/02/2999809_federer_ne_otpisvaite_goliamata_chetvorka_na_uimbuldun/", "text": "Носителят на 18 титли от Големия шлем Роджър Федерер се завръща на кортовете след кратка почивка. Швейцарецът пропусна сезона на клей, за да бъде готов за \"Уимбълдън\".Федерер загря по обичайния начин за любимата си надпревара, като .Швейцарският ветеран обяви, че Голямата четворка, както са наричани той, Рафаел Надал,  и Анди Мъри, не бива да бъде отписвана за \"Уимбълдън\" въпреки въпросителните около всеки от тях.Формата на Джокович не е блестяща през сезона, а Мъри се бори с контузия в кръста.\"Ако Анди е близо до своите 100% на физическо състояние, аз го смятам за един от фаворитите. Същото важи за Новак и Рафа\", каза Федерер.Той сподели мнението си и за друга група от тенисисти като Александър Зверев и Ник Кирьос, които могат да изненадат всеки.Според Федерер  попада в графата на тези, които могат да стигнат далеч на \"Уимбълдън\".\"Григор, Милош Раонич и Кей Нишикори се намират в много добър етап от своите кариери. Никой няма да бъде изненадан, ако те стигнат далеч. Те, заедно с нас четиримата, са големите фаворити за титлата\", завърши Федерер.", "date": "2017.07.02", "title": "Федерер: Не отписвайте голямата четворка на \"Уимбълдън\""}
{"url": "http://www.dnevnik.bg/tehnologii/2017/07/02/2999817_samsung_puska_popravena_versiia_na_samozapalvashtiia/", "text": "Технологичният гигант Samsung обяви, че отново пуска за продажба смартфона Galaxy Note 7, след като миналата година се наложи да го изтегли от пазара заради . Обновената версия е с различни и безопасни батерии, казват от компанията.Новият апарат ще се предлага на по-ниска цена в опит да привлече клиенти въпреки неуспешния си дебют. Освен това е с ново име, залагащо на лоялността на любителите на \"Самсунг\" - Galaxy Note 7 Fan Edition (FE).За втория опит устройството ще бъде пуснато в ограничен брой от около 400 хил. бр. на 7 юли, засега само на родната почва на производителя - Южна Корея. Цената ще е 700 хиляди южнокорейски вона или малко над 600 долара, което е отстъпка от около 25% от първоначалната му цена.Galaxy Note 7 беше замислен като един от най-скъпите смартфони на \"Самсунг\", но масовият технически проблем, който причиняваше подпалване на устройствата,  и накърни репутацията й. Първоначално тя се опита да подмени устройствата, а след това обяви, че . Сега обаче изглежда, че ще се опита да преобърне гафа в своя полза и да придаде колекционерска стойност на новия стар продукт.", "date": "2017.07.02", "title": "Samsung пуска поправена версия на самозапалващия се Galaxy Note 7"}
{"url": "http://www.dnevnik.bg/sport/2017/07/02/2999823_levski_shte_produlji_napred_v_liga_evropa_siguren_e/", "text": "Халфът на \"Левски\" Васил Панайотов е уверен, че отборът ще преодолее първия квалификационен кръг на Лига Европа. Новото попълнение на сините остава оптимист след  преди няколко дни, която оставя добри шансове на тима.Панайотов, който е юноша на \"Левски\", се завърна на \"Герена\" със свободен трансфер в средата на миналия месец.\"Доволен съм от представянето си. Мисля, че като за първи официален мач всички се справихме добре. В състава има много нови момчета и естествено е трудно след само две седмици подготовка заедно да бъдем на топ ниво. С всеки изминал ден тренировки се сработваме по-добре и мисля, че сме на прав път\", коментира Панайотов. гостува в Черна гора за реванша следващия четвъртък, а Панайотов твърдо вярва, че \"сините\" ще продължат напред.\"Взехме аванс, което беше важно. Радващо е, че всички момчета са здрави, и смятам, че в следващите дни ще се подготвим отлично за реванша. Ние сме \"Левски\", нормално е да сме фаворити срещу черногорците и не мисля, че ще имаме особени проблеми да ги елиминираме. Видя се, че сме по-класният отбор. Още повече че в първия мач те играха по-защитно, а сега очаквам да се поотворят, което да ни даде още пространства\", каза Панайотов.", "date": "2017.07.02", "title": "\"Левски\" ще продължи напред в Лига Европа, сигурен е Васил Панайотов"}
{"url": "http://www.dnevnik.bg/analizi/2017/07/02/2999815_vijte_kakvo_se_sluchva_s_bulgariia/", "text": "От България напоследък има и добри новини, констатира авторът в материал, посветен на един от най-динамично развиващите се сектори в страната - туризма. Либералната икономическа политика на премиера Бойко Борисов, според ФАЦ, бележи успехи: БВП на страната нараства от няколко години насам: с 1.3% през 2014, с 3.6 на сто през 2015 и с 3.4 процента през миналата година - по данни на Евростат. За текущата година отново се очаква сериозен икономически ръст. Авторът на публикацията отбелязва и това, че доброто състояние на обществените финанси и ниският държавен дълг са накарали американската рейтингова агенция \"Фич\" да обмисли ново повишаване на кредитния рейтинг на страната.Друга добра новина от България е спадът на безработицата: от 13% през 2013 на 7,6% през 2016, а през настоящата година се очаква безработните да са още по-малко, посочва Мартенс, отново позовавайки се на Евростат.Независимо от тези успехи обаче България си остава най-бедната страна в ЕС с най-ниските средни доходи. Още преди 2007 г. много българи се отправяха на Запад, а след приемането на страната в ЕС тенденцията дори се засили, поради легалните възможности за пътуване. Но не са само българските ромски кланове, които масово се възползват от правото на свободно придвижване, и за които в пресата редовно се появяват критични публикации. До голяма степен незабелязани остават безбройните медицински сестри, болногледачи, строителни работници, готвачи, шофьори на камиони, инженери, лекари и други специалисти, изучили професията си в България, които сега работят навън и плащат там данъци и социални осигуровки, четем по-нататък в публикацията на ФАЦ.Този масов отлив на работна ръка от България създава огромни проблеми на българската икономика, последиците от него се усещат особено силно и в туризма, пише Михаел Мартенс. Сезонът се очертава като много добър, но недостигът на персонал в хотелите и ресторантите по Черноморието спъва развитието. Голям брой български камериерки, рецепционисти или спасители на плажа предпочитат да работят в западните курорти.Един готвач, който изкарва на остров Рюген в Германия пет пъти повече от онова, което печели в България, трудно може да бъде задържан в родината му. Част от бизнес модела, който прави Черноморието привлекателно за определени туристи, са тъкмо евтините цени. Но тази евтиния има своята цена, констатира авторът М. Мартенс и пояснява: Ако не бяха ниските заплати, България нямаше да запази предимството си пред другите туристически държави, се казва още в статията, озаглавена \"Евтиното излиза скъпо\".Недостигът на персонал в бранша не е нищо ново, но проблемът се задълбочава. Още преди три години БНР алармира в свой репортаж за това, че браншът изпитва глад за кадри, припомня авторът на статията във \"Франкфуртер алгемайне цайтунг\" и допълва: \"Затова звучи странно оплакването на българския премиер Борисов пред френския президент Макрон. Според Макрон Борисов му бил казал по време на една среща на върха на ЕС в Брюксел, че страната му страда от \"евтината работна ръка от други държави\", която отнемала работата на местните хора, докато в същото време българите работели из ресторантите на Франция.Оплакването от \"евтините чужди работници\", които се стичат към най-бедната страна от ЕС, звучи странно, защото в началото на юни българското правителство облекчи режима за наемане на сезонна работа на чужденци от страни извън ЕС - например украинци или молдовци. Някой би могъл да си помисли, че от страната с най-високата младежка безработица в ЕС – Гърция, - също ще идват кандидати за работа в България. Точно обратното е вярно, констатира Михаел Мартенс и посочва, че дори през деветата година от началото на кризата в Гърция много българи търсят и намират сезонна работа в южната съседка - като берачи на плодове и зеленчуци или в туризма – откъдето печелят повече, отколкото у дома.Всичко това допълнително изостря проблемите на България, където човек може да види какво се случва, когато отливът на кадри е съчетан с много ниска раждаемост.Увеличава се единствено ромското население, което само след 3 години ще съставлява 25% от трудоспособното население на страната, е цитирана да казва бившата българската еврокомисарка Меглена Кунева. Дори само това показва колко е важно ромите да бъдат интегрирани в системата на образованието. Това важи с особена сила за България, чието население намалява с по-бързи темпове, отколкото това на останалите балкански държави: от почти 9 милиона в края на комунизма днес в страната живеят под 7 милиона, а след няколко години населението ще спадне и до малко над 6 милиона души.България се топи. Това се усеща особено силно и в туризма.", "date": "2017.07.02", "title": "Вижте какво се случва с България"}
{"url": "http://www.dnevnik.bg/razvlechenie/2017/07/02/2999825_dnes_e_posledniiat_shans_da_uchastvate_v_igrata_az/", "text": "Днес, 2 юли до 23:59 ч., е последният шанс да участвате в , свързана с едноименния филм.За разлика от друг път тя е се състои от три . Дори да не сте участвали в първите й две нива, все още имате възможност да ги решите, а това на свой ред ще включи името ви три пъти в жребия за томболата, който ще бъде изтеглен утре.Той ще разпредели цели 22 награди с палавите миньони и други герои от филма: 4 броя ключодържатели, една колекционерска кутия с миньон, 2 плюшени играчки, една настолна игра с миньони Face Game, 7 броя кутии за обяд и 7 броя ученически комплекти.Филмът \"Аз, проклетникът 3\" тръгна по кината в петък.", "date": "2017.07.02", "title": "Днес е последният шанс да участвате в играта \"Аз, проклетникът 3\""}
{"url": "http://www.dnevnik.bg/sport/2017/07/02/2999802_iguodala_ostava_v_goldun_steit_za_oshte_tri_godini/", "text": "Шампионът в Националната баскетболна асоциация (НБА) \"Голдън стейт уориърс\" успя да задържи един от ключовите си играчи в последните няколко години Андре Игуодала. Новината идва само ден след като стана ясно, че  за пет години.Ветеранът, който стана свободен агентq след края на сезона се съгласи на нов договор с \"воините\" за срок от три години. Игуодала ще вземе 48 млн. долара за този период.Макар да не е част от стартовата петица, Игуодала е сред най-важните играчи в , като е уважаваният шести човек.Крилото се доказа като един от най-добрите защитници на \"Голдън стейт\", а през 2015 г. спечели приза \"Най-полезен играч\" във финалната серия, когато напълно обезвреди Леброн Джеймс.Игуодала, който е на 33 години, предпочете да остане в настоящия си тим, от който е част от 2013 г. Към него имаше оферти от \"Сан Антонио спърс\", \"Лос Анджелис лейкърс\" и \"Сакраменто кингс\".В кариерата си Игуодала има едно участие в \"Мача на звездите\", два пъти е селектиран в \"Идеалния отбор на защитниците\", а също така е печелил световната и олимпийската титла с тима на САЩ.", "date": "2017.07.02", "title": "Игуодала остава в \"Голдън стейт\" за още три години"}
{"url": "http://www.dnevnik.bg/sviat/2017/07/02/2999821_novi_sankcii_groziat_katar_v_spora_s_arabskite_durjavi/", "text": "Катар е заплашен от нови санкции от арабските държави, които прекъснаха дипломатически отношения с него, обвинявайки го, че подкрепя тероризма, съобщава БТА.Саудитска Арабия, Обединените арабски емирства, Бахрейн и Египет дадоха срок до довечера Катар да изпълни исканията им за уреждане на спора. Четирите страни проучват списък с възможни санкции срещу Катар, след като той отхвърли исканията им, включващи снижаване на нивото на отношенията с Иран, прекратяване на подкрепата за ислямистки групировки и .Катарският външен министър Мохамед бин Абдулрахман ал Тани казва, че исканията нарушават суверенитета на неговата страна, но призовава за диалог, посочва телевизия \"Ал Арабия\".", "date": "2017.07.02", "title": "Нови санкции грозят Катар в спора с арабските държави"}
{"url": "http://www.dnevnik.bg/biznes/2017/07/02/2999824_vuzmojno_e_namalenie_na_cenata_na_prirodniia_gaz_prez/", "text": "Имаме основание да считаме, че ако се запази тенденцията на международните пазари, през септември ще има намаление на цената на природния газ, каза по БНР председателят на Комисията за енергийно и водно регулиране Иван Иванов.Това обаче не означава непременно, че ще има намаление и на цените на парното и топлата вода. То би било възможно, ако цената на суровината падне значително - с повече от 5%, поясни Иванов. Не уточни каква е очакваната промяна за газа.Освен това , са зададени със срок от една година, така че корекции по тях не се предвиждат освен при драстични изменения на световния пазар, уточни още Иванов. По думите му увеличението от 1 юли е в най-щадящия си вариант за гражданите.  за понижаване на енергийните цени наесен.Председателят на КЕВР коментира още, че е против идеята държавата да субсидира електроенергията от АЕЦ Белене, ако проектът бъде реализиран.\"Ще се противопоставя категорично на такова държавно участие, което да доведе до повишаване на добавката \"задължение към обществото\". Не трябва да допуснем българският потребител в следващите десетилетия да изплаща едно неразумно решение, което да ги натовари. В никакъв случай ангажимент за дългосрочно изкупуване на енергията на преференциални цени. Това е недопустимо за българските потребители в дългосрочен план\", каза той.", "date": "2017.07.02", "title": "Възможно е намаление на цената на природния газ през есента, но едва ли ще се отрази на сметките"}
{"url": "http://www.dnevnik.bg/sviat/2017/07/02/2999868_jertvite_na_epidemiiata_ot_holera_v_iemen_sa_veche_1500/", "text": "За два месеца - от края на април до края на юни - броят на починалите от холера в Йемен е достигнал 1500. Епидемията се разпространява с бързи темпове, като заразява по 5000 човека на ден и засяга вече над 200 хиляди души в страната. \"Ситуацията е извънредно сериозна\", предупредиха в пресконференция представителите на Световната здравна организация и на УНИЦЕФ за Йемен, цитирани от световните агенции.Това е , посочиха от СЗО и УНИЦЕФ. Според последни статистики вероятните нови случаи на холера в арабската държава нарастват с около 5000 инфектирания дневно, като голяма част от тях са деца. На всяка една минута се съобщава за болно дете със симптоми на болестта, посочиха от службата на ООН за закрила на децата.Близо 8 млн. души в Йемен живеят в района на епидемията от холера и са застрашени от нея, но над една трета от тях вече са напуснали страната заради военните конфликти в нея. Епидемията е пряк резултат от състоянието на гражданска война от пролетта на 2015 г., в което е държавата, защото за гражданите е ограничен достъпът до здравни услуги, чиста питейна вода и санитарни условия - все фактори, помагащи на бактериалната инфекция да се разпространява, уточниха специалистите.", "date": "2017.07.02", "title": "Жертвите на епидемията от холера в Йемен са вече 1500"}
{"url": "http://www.dnevnik.bg/sviat/2017/07/02/2999859_hiliadi_protestiraha_v_hamburg_dni_predi_sreshtata_na/", "text": "Десетки хиляди демонстранти се събраха в Хамбург на протестно шествие срещу глобализацията, броени дни преди срещата на върха на Г-20 на 7 и 8 юли, предаде БТА.Демонстрацията е напълно мирна, заяви говорител на полицията пред агенция Франс прес. В пристанището на Хамбург активисти на \"Грийнпийс\" демонстрираха днес пред товарен кораб с въглища, за да настояват за спирането на използването на въглища за производство на електричествоОрганизаторите на протестите очакват над 100 хил. демонстранти да участват в шествия преди и по време на срещата на Г-20. За форума на лидерите на 20-те най-големи световни икономики в града ще бъдат разположени 21 хил. полицаи от цялата страна. Властите се опасяват от насилие поради присъствието на леви екстремисти сред протестиращите.Германският канцлер Ангела Меркел днес заяви, че участниците в срещата на Г-20 ще трябва да се съсредоточат върху устойчивия и инклузивен икономически растеж, вместо върху собственото си благоденствие. В седмичното си обръщение в интернет тя изтъкна, че този година срещата ще се задълбочи и върху проблеми, издигани от протестиращите, като разпределението на богатствата и потреблението на ресурсите, едновременно със свързани теми като климатичните промени, свободната търговия, защитата на потребителите и поддържането на социалните стандарти.", "date": "2017.07.02", "title": "Хиляди протестираха в Хамбург, дни преди срещата на върха на Г-20"}
{"url": "http://www.dnevnik.bg/sport/2017/07/02/2999869_mark_markes_prevze_zaksenring_za_osma_poredna_godina_v/", "text": "Световният шампион по мотоциклетизъм Марк Маркес спечели състезанието за Голямата награда на Германия на пистата \"Заксенринг\". Испанецът не остави никакви шансове на конкурентите си и за осма поредна година спечели на немска земя.Втори след Маркес се нареди Йонас Фолгер, а подиумът допълни Дани Педроса.\"Йонас беше много, много бърз. Той настискаше много силно, но след това успях да го изпреваря. В края направих няколко много силни обиколки и се откъснах, но беше трудно състезание\", каза след финала испанецът.Невероятната серия на Маркес започва още от 2010 г., когато спечели в клас 125 кубически см, а следващите две години беше първи в Moto2. От влизането си в кралския клас през 2013 г. той неизменно печели на \"Заксенринг\".Пилотът на \"Репсол Хонда\" тръгна от първа позиция и се изстреля на старта, а зад него се нареди съотборникът му Дани Педроса.Епизодично в битката се намеси Хорхе Лоренсо с \"Дукати\", който стартира с меки гуми, но след това темпото му спадна и той потъна назад в класирането.Страхотно каране направи местният любимец Йонас Фолгер. Пилотът на частния тим \"Тех3 Ямаха\" изскочи втори и притисна Маркес, като дори излезе на първа позиция за радост на немската публика.По-късно обаче гумите на Фолгер прегряха и Маркес си върна лидерството, а немецът не успя да го следва.Битката за четвъртото място беше ожесточена между звездите на \"Ямаха\"  и Маверик Винялес, а освен тях се намесиха още Андреа Довициозо и Алваро Баутиста.Пилотите на \"Ямаха\" стартираха съответно девети и 11-и, но с много добро темпо си пробиха път напред.В крайна сметка Винялес изпревари Роси за четвъртото място. Довициозо пък изостана и завърши осми.Победата на Маркес го изстреля на първо място във временното класиране със 129 точки. Само преди 2 седмици пилотът на \"Репсол Хонда\" изоставаше от Винялес с 37 точки, а сега води с пет.Досегашният лидер  вече е трети със 123. Разликата между първите четирима в шампионата е само 10 точки, като Валентино Роси е със 119.В MotoGP предстои лятна пауза, като следващият десети старт за сезона е на 6 август в Бърно, Чехия.", "date": "2017.07.02", "title": "Марк Маркес превзе \"Заксенринг\" за осма поредна година в MotoGP"}
{"url": "http://www.dnevnik.bg/sviat/2017/07/02/2999848_atentat_s_tri_koli_bombi_vze_21_jertvi_v_damask/", "text": "В експлозии на три коли бомби в столицата на Сирия днес са загинали най-малко 21 души, съобщават световните агенции, позовавайки се на Сирийския център за наблюдение на правата на човека и сирийската национална телевизия.Сред загиналите са били 7 войници от правителствените сили и съюзническите паравоенни формирования, както и трима атентатори самоубийци, които са шофирали натоварените с експлозиви автомобили, пише ДПА, цитирана от БТА. Предполага се, че останалите жертви са цивилни.Първият атентатор се е взривил рано сутринта, след като бил обграден от силите за сигурност. Според сирийските медии властите са успели да проследят другите две коли бомби, което подсказва, че взривяването им е било контролирано, предава Асошиейтед прес.По-рано през деня кадри по сирийската телевизия показваха мястото на една от експлозиите в югоизточната част на Дамаск, по пътя към летището, на които се виждат най-малко два овъглени автомобила и повредени сгради в близост. Улицата е отцепена и осеяна с отломки, а в района обикалят служители на силите за сигурност.Другите две коли бомби са били засечени от силите на реда на един от входовете на града. По информация на местната телевизия е бил осуетен планът им за атакуване на оживени места в първия работен ден след дългия мюсюлмански празник след свещения месец рамазан.Подобни нападения са рядкост в Дамаск - центъра на властта на сирийския президент Башар Асад. Проправителствените сили водят сражения за изтласкване на бунтовниците от Айн Терма - една от последните им крепости в предградията на столицата, припомня БТА.", "date": "2017.07.02", "title": "Атентат с три коли бомби взе 21 жертви в Дамаск"}
{"url": "http://www.dnevnik.bg/politika/2017/07/02/2999919_purvanov_moje_bi_niakoi_misli_da_se_stigne_do_izbori_3/", "text": "Срещу президента Румен Радев се води една \"измислена атака\", която е лишена от основание, заяви президентът от 2002 до 2012 г. Георги Първанов пред \"Нова телевизия\". Първанов коментира предстоящата сделка за нов изтребител за нуждите на българската армия, създадената парламентарна комисия и между зам.-председателя на ГЕРБ Цветан Цветанов и президента Радев.\"Това е по-скоро някакъв морален импийчмънт, това е опит да се дискредитира президентът\", каза Първанов. \"На този етап това намирисва на зараждане на война между институциите. Твърде рано е да го свалят (Румен Радев – бел. ред.), но аз не изключвам една такава хипотеза. Може би някой мисли рано или късно да се стигне до варианта избори 3 в 1 – местни избори, които ще са редовни, предсрочни парламентарни избори и предсрочни президентски избори и да се направи Големия шлем\", добави той.Първанов припомни, че държавният глава не подлежи на парламентарен контрол и посочи, че остава президентът да отговори на атаката със серия от вето върху закони. По повод  за честванията на 140-ата годишнина от освобождението на България, Първанов каза, че в това няма нищо по-естествено. \"Това сме го правили 2003-а, 2008 година, от това небето не е паднало, по-скоро бяха дадени шансове на редица проекти в икономиката, в енергетиката, изобщо, създадоха се друг тип отношения, равноправни отношения\", смята той.Според него България ще бъде силна, когато има американски военни бази и руски енергийни проекти, в което \"е майсторлъкът\". Той е на мнение, че енергийните проекти ще се осъществят, макар и не в мащаба, който се предвиждаше при неговото управление.", "date": "2017.07.02", "title": "Първанов: Може би някой мисли да се стигне до избори 3 в 1"}
{"url": "http://www.dnevnik.bg/regioni/2017/07/02/2999922_hiliadi_uchastvaha_v_protestno_shestvie_v_asenovgrad/", "text": "Хиляди хора се включиха в протестното шествие в Асеновград тази вечер. Според агенция \"Фокус\" в шествието са участвали над 5 хил. души, а в последвалия протест са се включилиоколо 10 хиляди. БТА информира за 3 хил. участници в демонстрацията.По информация на БНТ протестиращите са били подкрепени от мотористи и футболни агитки. \"Фокус\" посочва, че шествието е преминало по централната улица до църквата \"Св. Атанас\", като полицията не е позволила на рокерите да го придружат на моторите си и е трябвало да ги оставят.Полицейското присъствие бе изключително засилено, като жандармерията блокира с тежки машини пътя на шествието на по-малко от километър от ромската махала. Жандармеристите останаха на мястото и след края на протеста.Държавната телевизия съобщи, че протестиращи са се блъскали в жандармерията, за да пробият към махалата. \"Фокус\" информира, че част от протестиращите са замеряли жандармеристите с бутилки от минерална вода и запалки, а силите на реда не са отвърнали. На място са главният секретар на МВР Младен Маринов и зам.-директорът на Националната полиция Тодор Гребенаров.На протеста в Асеновград е бил и , който стана известен покрай т.нар. \"граждански патрули\", които обикаляха района на границата с Турция за да ловят нелегални мигранти. Перата е нападнал оператора на Би Ти Ви Петър Джанаваров, съобщи телевизията. Нападението е станало докато протестиращите опитвали да нахлуят в ромската махала, като Низапов обвинил оператора, че му е блъснал телефона.Повод за напрежението в Асеновград стана . При масовото сбиване в понеделник 7 души пострадаха а деветима от нападатели бяха арестувани.", "date": "2017.07.02", "title": "Хиляди участваха в протестно шествие в Асеновград (обновена)"}
{"url": "http://www.dnevnik.bg/sport/2017/07/02/2999830_koloezdach_stana_jertva_na_grabej_dokato_se_sustezava/", "text": "Първият етап в \"Тур дьо Франс\" не се оказа много успешен за Тони Галопен. Състезателят на \"Лото-Судал\" беше  по дъждовните улици на Дюселдорф, но все пак успя да завърши.След етапа Галопен се оплака, че денят му е започнал кошмарно още преди да стартира. Оказа се, че домът на колоездача е бил разбит и той е станал жертва на грабеж.За капак спортният кабриолет на Галопен е бил задигнат от неговия гараж.Съпругата на колоездача Марион Рузе, която е бивш състезател и настоящ журналист във френската телевизия, коментира инцидента.\"Специален ден в  - обраха дома ни, задигнаха колата и Тони падна. Утре ще спя цял ден\", написа съпругата на Галопен в социалните мрежи.Иначе данните след първия етап в Тура показаха, че французинът е състезателят с най-ниска средна скорост в бягането по часовник. Галопен е с контузия в левия глезен, но все пак стартира във втория етап.", "date": "2017.07.02", "title": "Колоездач стана жертва на грабеж, докато се състезава в Тура"}
{"url": "http://www.dnevnik.bg/sport/2017/07/02/2999945_germaniia_triumfira_v_kupata_na_konfederaciite/", "text": "Световният шампион Германия триумфира с Купата на конфедерациите за първи път в историята. Бундестима се наложи над Чили с 1:0 във финалния мач, като единственото попадение вкара Ларс Щиндъл.Чили започна във вихрено темпо, но пропусна купища изгодни ситуации да вкара гол, а при първата си възможност Германия наказа грешките на южноамериканците.Световният шампион Германия триумфира с Купата на конфедерациите за първи път в историята. Бундестима се наложи над Чили с 1:0 във финалния мач, като единственото попадение вкара Ларс Щиндъл.Чили започна във вихрено темпо, но пропусна купища изгодни ситуации да вкара гол, а при първата си възможност Германия наказа грешките на южноамериканците.Титлата на състава идва само няколко дни след като младежката формация спечели европейското първенство. Показателно е и, че голяма част от футболистите на Йоахим Льов са още в младежка възраст.Финалът в Санкт Петербург предложи здрава битка между двата отбора, които отново не изневериха на собствените си стилове. Чилийците заложиха на емоцията, а немците на прагматизъм и търпелива игра.Двата тима се срещнаха за втори път на турнира в Русия, като в груповата фаза завършиха наравно 1:1.Чили започна много по-агресивно двубоя и до 10-ата минута изпусна няколко отлични шанс да вкара гол чрез Алексис Санчес, Варгас и Артуро Видал.Южноамериканците пресираха немците буквално пред наказателното им поле и не ги оставиха да дишат, което доведе и до някои грешки при изнасянето на топката.Вместо да падне гол в мрежата на Тер Щеген обаче, се случи точно обратното. В 20-ата минута опитният Марсело Диас сбърка пред собственото си наказателно поле, Тимо Вернер открадна и достави на Щиндъл на празна врата, който откри.До края на първата част Чили се хвърли още по-здраво в атака, но това само остави празни пространства за контраатаки на германците.След почивката от качествената игра не остана и помен, като нервите на терена взеха връх.Първо съотборниците от \"Байерн\" (Мюнхен) Артуро Видал и Йошуа Кимих се сдърпаха, а немецът усети гнева на целия състав на Чили. Малко по-късно Гонсало Хара се отърва от червен картон, въпреки че удари с лакът в лицето Вернер.В края срещата заприлича повече на двубой по ръгби, като играчите се скупчваха едни в други в непрестанни мелета.Най-добрият шанс за Чили изпусна Сагал, който от 5 метра стреля над вратата.Победата на Германия в турнира прави Бундестима едва втория състав, който печели световното първенство, европейското и Купата на конфедерациите, след Франция.Чили пък пропусна шанс да вземе трофей в трето поредно лято. През 2015 и 2016 г. Ла Роха тримфира в Копа Америка.", "date": "2017.07.02", "title": "Германия триумфира в Купата на конфедерациите"}
