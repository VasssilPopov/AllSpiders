{"url": "http://www.dnevnik.bg/sport/2017/11/18/3080975_purvoto_madridsko_derbi_na_uanda_zavurshi_bez_golove/", "text": "Атлетико\" и \"Реал\" завършиха без победител и без голове в мадрдското дерби. Това беше първият двубой между големите градски съперници на новия стадион на \"дюшекчиите\" - \"Уанда метрополитано\". След нулевото равенство двата състава остават с по 24 точки. Те изостават с десет от  водача \"Барселона\", който победи с 3:0 \"Леганес\" . За пръв път от май 2005 г. дербито на Мадрид приключи при нулево равенство в първенството. \"Атлетико\" беше по-активният отбор в началото на двубоя. В четвъртата минута Анхел Кореа се възползва от грешка в защитата на \"Реал\" и излезе сам срещу вратаря Кико Касия. Нападателят на домакините обаче стреля встрани от вратата. Първите искри на напрежение между футболистите на двата отбора се появиха в средата на полувремето. Хуанфран извърши нарушение срещу Карим Бензема в центъра на терена. Нападателят на \"Реал\" беше на земята, когато Кореа изрита силно топката в главата му. До края на полувремето \"Реал\" наложи контрол в центъра на терена и изнесе играта в по-предни позиции. Шампионите владееха топката продължително, като организираха постепенно атаките си. В 32-ата минута Тони Кроос размени двойно подаване с Кристиано Роналдо в наказателното поле на \"Атлетико\". Германският полузащитник шутира, но ударът му премина близо до дясната греда на Ян Облак. Няколко минути по-късно Стефан Савич извърши грубо нарушение срещу Кроос на около 30 метра пред собствената си врата. Роналдо изпълни прекия свободен удар, но Облак спаси с лекота. В 36-ата Марсело центрира в наказателното поле към Каземиро, който свали топката за Серхио Рамос. Капитанът на \"Реал\" опита удар с глава от неудобна позиция, но не уцели вратата отблизо. При ситуацията бранителят получи тежък удар в носа и беше сменен на почивката от Начо. Втората част започна с натиск на \"Реал\". Футболистите на белите достигаха лесно до наказателното поле на \"Атле ико\", но не успяваха да завършат атаките си с удар към Облак. Играчите на домакините прибягваха до груби нарушения, за да спрат съперника. В 79-ата минута влезлият като резерва Кевин Гамейро можеше да отбележи с едно от първите си докосвания. Нападателят на \"Атлетико\" прехвърли Касия, но топката беше изчистена от голлинията от защитник на \"Реал\". При последвалия ъглов удар домакините имаха претенции за дузпа за игра с ръка на Роналдо. В края на двубоя натискът на \"Реал\" се усили, но до гол така и не се стигна.", "date": "2017.11.18", "title": "Първото мадридско дерби на \"Уанда\" завърши без голове"}
{"url": "http://www.dnevnik.bg/photos/2017/11/18/3080281_fotogaleriia_dobre_doshli_v_bibliotekata_na_budeshteto/", "text": "Почти никой не обича да го гледат, докато чете книга. Но всеки един от тези хора ще направи изключение, след като посети зашеметяваща нова библиотека в китайския град Тиендзин.", "date": "2017.11.18", "title": "Фотогалерия: Добре дошли в библиотеката на бъдещето"}
{"url": "http://www.dnevnik.bg/sport/2017/11/18/3080882_cska_dopusna_greshna_stupka_s_botev_v_mach_beliazan_ot/", "text": "ЦСКА допусна грешна стъпка в първенството и върна топката в полето на шампиона \"Лудогорец\", който може да увеличи аванса си. След като  победиха разградчани като гост в предния кръг , сега червените стигнаха само до точка у дома срещу \"Ботев\" (Пловдив) - 1:1. Тимът на Стамен Белчев не игра добре и беше по-близо до втора загуба от началото на сезона. Срещата се запомни със спорните съдийски отсъждания на рефера Волен Чинков, който даде спорна дузпа на \"Ботев\", чрез която гостите откриха. Тодор Неделев беше точен от 11-те метра, а автогол на Лазар Марин донесе точката на червените. Червените пропуснаха да се изкачат на върха в класирането, а при успех на \"Лудогорец\" срещу \"Локомотив\" (Пловдив) разликата може да стане пет точки. \"Не спечелихме, защото не можахме да наложим нашия начин на игра, не бяхме търпеливи и не търсихме слабите страни на \"Ботев\". Те са силен отбор на контраатака, където също не се противопоставихме в голяма част от мача. За всяка победа се дават по три точки, така че сега обезличихме постигнатото в Разград\", каза след двубоя Стамен Белчев. Според него отсъствието на Каранга се е усетило, но за пореден път обясни, че ЦСКА не е зависим от бразилския нападател. \"Казаха ми, че няма дузпа за \"Ботев\", но аз не съм гледал повторение и сега няма смисъл да говоря празни приказки. На почивката казах на момчетата, че ако продължаваме така нищо добро не ни чака. Подобрихме малко играта си, но нямахме чисти голови положения. За отбор като ЦСКА това е малко\", добави треньорът. ЦСКА подходи мудно и през първата част нямаше толкова положения на сметката си. При отсъствието на наказания Фернандо Каранга, Кевин Кубемба поведе червената атака, но той остана прекалено изолиран. Домакините опитаха най-вече чрез флангови атаки и изстрели от дистанция на Тиаго Родригес, но това не им носеше успех. На няколко пъти \"Ботев\" организира опасни атаки, а при една от тях получи право да изпълни и дузпа. В 23-ата минута Виана падна в наказателното поле след контакт с Николай Бодуров, а след кратко забавяне реферът Волен Чинков посочи бялата точка. Тодор Неделев беше точен от 11-те метра, след като стреля в долния ляв ъгъл на Витаутас Черниаускас, откривайки резултата. Повторенията обаче показаха, че Виана откровено търси контакт с Бодуров в ситуацията, а защитникът на ЦСКА не прави нищо извън правилата, без дори да посяга за топката. Едва в края на първата част ЦСКА се сети да атакува по-масирано, но защитата на \"Ботев\" се справи с опасностите, които червените създадоха. В заключителните минути домакините също поискаха дузпа, след като Лазар Марин задържа Манолев с ръце в наказтелното поле, но реферът остана безмълвен. През втората част отборът на ЦСКА излезе променен и подходи много по-агресивно. Червените диктуваха случващото се на терена, но срещнаха добре организиран съперник, който много рядко допускаше грешки. Това доведе до сериозно оголване в защитата на домакините и на няколко пъти \"Ботев\" стигаше до опасни контраатаки, които обаче не бяха реализирани. Десетина минути преди края на маа ЦСКА все пак стигна до изравняването, благодарение на автогол. Густвао Кулма проби отдясно и опита прострелно центриране, а Лазар Марин опитвайки да изчисти топката я прати в собствената си мрежа. В края ЦСКА опита всичко, за да стигне до трите точки, но вместо това можеше да остане с празни ръце след сериозен пропуск на Тодор Неделев в продължението. \"Мисля, че се получи добър двубой и двата отбора търсеха победата до самия край. На нас ни попречи това, че получихме много лек гол, освен това направихме няколко пропуска. Мисля, че последният пас ни убягваше, но на стадиони като \"Армията\" няма как да победиш, ако не вкараш поне два гола\", каза след двубоя треньорът на гостите Николай Киров.", "date": "2017.11.18", "title": "ЦСКА допусна грешна стъпка с \"Ботев\" в мач, белязан от спорна дузпа и автогол"}
{"url": "http://www.dnevnik.bg/bulgaria/2017/11/18/3080893_s_moratoruima_za_novi_lekarstva_zdravnata_kasa_si_dava/", "text": "Забраната да се финансират нови лекарства от Националната здравноосигурителна каса в рамките на следващата година, ще даде време на системата \"да отдъхне\". Защото в момента здравеопазването е като развален автомобил, който буташ по баир. \"Единият вариант е да спрем и да поправим колата – това предлагаме ние\", коментира управителят на НЗОК Камен Плочев по \"Дарик радио\" днес. Другите варианти са \"да продължим да бутаме, но ще издъхнем\", или \"да си купим нова кола, т.е. да направим нова здравна система, което е много трудно\", продължи Плочев. Коментарът му е в отговор на въпрос за една от най-големите ограничения и промени в работата на касата досега, която  залегна в бюджета за догодина - мораториум за плащането на новите терапии , които излизат на пазара в рамките на следващата година. По думите на управителя на здравната каса,достъпът до адекватно лечение е право на населението, но в никакъв случай не ставало въпрос за \"луксозно лечение\". \"Трябва да има дисциплина при финансирането на новите лекарства\", заяви той. Плочев посочи, че само за тази година касата трябва да финансира 62 нови болници и попита защо институцията да е длъжна да работи с всички, а да не може да избира на пазарен принцип, както беше заложено в реформата на бившия здравен министър Петър Москов, но беше отменена от съда. \"Това е изкривена философия на пазарния механизъм, философия на хаоса, да няма ред, за да се въртят 4 млрд. лева под масата незаконно\", заяви управителят на НЗОК. \"Москов го сатанизират, но той е добре мислещ човек. Имаше лоша администрация, която го подведе и неправилно организира реализацията на идеите му\", допълни той. Не смята обаче, че пръстовият отпечатък е бил широко приложим за регистрация в болница, а \"най-добрият вариант е въвеждането на електронното здравеопазване и входът за достъп в системата да е например чрез дебитната карта\".", "date": "2017.11.18", "title": "С мораторуима за нови лекарства здравната каса си дава една година \"да отдъхне\""}
{"url": "http://www.dnevnik.bg/politika/2017/11/18/3080892_ninova_shte_stane_suvnositel_na_promenite_na_gerb_za/", "text": "Лидерът на БСП Корнелия Нинова получи мандат от партията си да се подпише като съвносител на предлаганите от ГЕРБ промени в конституцията, свързани с разследването на приватизационните сделки, за които давността е изтекла. Едновременно с това лявата партия няма да ги подкрепи в пленарната зала, защото според нея противоречат на принципите на европейското право. Това решение взе на неколкочасово заседание националният съвет на БСП. Членовете на широкото ръководство на БСП са решили, че не подкрепят предложението на ГЕРБ за допълнение на конституцията като противоречащо на принципа на правовата държава и на европейското право, непригодно да постигне реално възмездие, а целящо да подведе българските граждани и да отклони вниманието от актуалните прояви на корупция, се казва в съобщение от пресцентъра на партията. . На заседанието е взето решение изпълнителното бюро на БСП и ръководството на парламентарната група да поискат разговори с други партии за резултатите от приватизацията, реституцията, концесиите, обществените поръчки и ролята на силовите групировки в годините на прехода. На тази основа да се направят предложения за предприемане на необходимите мерки за преразглеждане на определени скандални сделки, за отговорност на тези, които са съпричастни към тях и за промяна на досегашната икономическа политика. Пленумът възлага на парламентарната група да предложи: изслушване на министъра на икономиката за стойността на приватизираните активи, за постъпилите средства и за резултатите от следприватизационния контрол; изслушване на главния прокурор за броя на наказателните производства, свързани с приватизацията, за осъдителните присъди по тях и за броя на погасените по давност дела. Депутатите от БСП ще поискат председателят на Народното събрание Цвета Караянчева да възложи на Законодателния съвет към парламента да даде становище по направеното предложение за промяна на конституцията. От друга страна обаче пленумът даде мандат на председателя на партията Корнелия Нинова да подпише като съвносител предложението за допълнение на конституцията във връзка с отпадане на давността за престъпленията при или по повод на приватизацията. В БСП смятат, че инициативата на ГЕРБ е насочена лично срещу Нинова заради участието й в приватизацията на \"Техноимпекс\" след  намеци от управляващите, че тя персонално е замесена в корупционен процес. .   Преди днешното заседание депутатът Стефан Данаилов коментира пред медиите: \"Аз съм сигурен в едно: Корнелия Нинова трябва да подкрепи задължително, защото акцията е срещу нея. Не го ли усещате?\" Георги Гергов, който е собственик на Пловдивския панаир - компания, посочена от Цветан Цветанов в телевизионно интервю като  пример за нечестна приватизация , беше на мнение, че предложението на ГЕРБ не трябва да се приема. В репортаж на Нова телевизия той каза, че са възможни изненади в пленарната зала докато се приемат конкретните текстове.", "date": "2017.11.18", "title": "Нинова ще стане съвносител на промените на ГЕРБ за приватизацията, но БСП няма да ги подкрепи"}
{"url": "http://www.dnevnik.bg/sport/2017/11/18/3080898_gofen_shokira_federer_i_shte_igrae_na_final_v_london/", "text": "Давид Гофен постигна сензационна победа срещу шесткратния шампион Роджър Федерер и се класира за финала на заключителния турнир на АТП. Белгиецът загуби тежко първия сет, но направи впечатляващ обрат и спечели с 2:6, 6:3, 6:4 след 1.45 часа игра. Гофен, който в рамките на седмица победи първите двама в световната ранглиста, ще се изправи срещу Григор Димитров или Джак Сок в битката за трофея в Лондон.  Българинът и американецът се срещат във втория полуфинал  тази вечер от 22.00 часа. Гофен беше сочен за абсолютен аутсайдер преди двубоя с Федерер. 26-годишният белгиец имаше шест загуби в шестте си мача с 36-годишния швейцарец и беше загубил 14 от изиграните 16 гейма помежду им. Двубоят започна с маратонски гейм, в който бяха разиграни цели 14 точки. Гофен спаси четири възможности за пробив, но при петата се пропука. Федерер затвърди предимството си с бърз сервис гейм за 2:0. При 3:1 швейцарецът поведе с 40:0 и стигна до три поредни точки за втори пробив. Гофен отрази първите две. При третата обаче шесткратният шампион изкара съперника от корта с блестящ форхенд по обратния къс диагонал, след което завърши с бекхенд по опразнената права. Федерер затвърди с лекота и втория пробив. При 5:1 той имаше точка за спечелване на първия сет. Гофен успя да я спаси и да измъкне подаването си. Белгиецът обаче отново не получи никакъв шанс при сервис на Маестрото. Гейм на нула, гарниран с ас за финал, сложи точка на първия сет след 33 минути. Мачът изглеждаше твърдо в ръцете на рекордьора по титли от надпреварата. Гофен обаче се върна от стола за почивка с коренно различна нагласа. Той стана много по-агресивен, започна да пласира много по-силни и дълбоки удари и все по-често започна да навлиза в корта. Постепенно и сервисът на белгиеца заработи. Гофен стартира втория сет с комфортен сервис гейм, след което стигна до първата си точка за пробив в мача и я реализира. Играещият с все по-голямо самочувствие белгиец спечели следващото си подаване на нула и затвърди пробива - 3:0. Федерер получи само една възможност да се върне в сета. Тя дойде в седмия гейм, но швейцарецът я пропиля с 15-ата си непредизвикана грешка от форхенд. Гофен обърна гейма, изигра прекрасно следващото си подаване и с четвъртия си ас прати мача в трети сет. Сензацията започна да изглежда все по-реална, когато Федерер изостана с 15:40 в третия гейм на решителната част. Той спаси първия шанс за пробив, но Гофен се възползва от втория благодарение на страхотен бекхенд. Федерер имаше шанс веднага да върне пробива, след като белгиецът допусна двойна грешка при 40:40. Две брилянтни волета обаче осигуриха на световния №8 точка за 3:1, а непредизвикана грешка на шесткратния шампион сложи край на гейма. Гофен показа железни нерви, много смела игра и успя да удържи аванса си. Той спечели следващите си три подавания, като в тях не даде нито един шанс на Федерер да върне пробива. Гофен сложи край на серията на Федерер от 13 поредни победи във всички турнири. Белгиецът нанесе едва пета загуба на швейцареца през 2017 г. Той влезе в компанията на Андрей Рубльов, Томи Хаас, Александър Зверев и Хуан Мартин дел Потро, които единствени този сезон спечелиха мач срещу Маестрото. Гофен завърши двубоя с осем уинъра по-малко - 20 срещу 28, но направи и по-малко непредизвикани грешки - 27 срещу 36. Федерер имаше 11 точки за пробив и реализира само две. Девет от тези шансове обаче дойдоха в първия сет. Гофен от своя страна показа страхотна ефективност. Той имаше три шанса за пробив - един във втория и два в третия сет, и оползотвори два от тях.", "date": "2017.11.18", "title": "Гофен шокира Федерер и ще играе на финал в Лондон"}
{"url": "http://www.dnevnik.bg/ot_vas/novini_ot_vas/2017/11/18/3079971_dvorecut_na_dojite/", "text": "Този дворец е резиденция на дожите (управителите) на Венецианската република до нейния крах през 1797 година при завладяването ѝ от Наполеон. На балкона дожите са излизали и говорили на своя народ.", "date": "2017.11.18", "title": "Дворецът на дожите"}
{"url": "http://www.dnevnik.bg/sport/2017/11/18/3080903_levandovski_izravni_postijenie_na_gerd_mjuler_pri/", "text": "Байерн\" (Мюнхен) постигна пета поредна победа след завръщането на Юп Хайнкес начело на тима и увелии аванса си на върха в Бундеслигата. Баварците надиграха с 3:0 гостуващия \"Аугсбург\" и грешните стъпки на  \"Борусия\" (Дортмунд)  и \"Лайпциг\", вече са шест точки пред най-близкия си преследвач. След пристигането на Хайнкес \"Байерн\" е вкарал 14 гола срещу само един допуснат в мрежата си за този период. Тимът ознаменува и победа №500 за  Хайнкес  в Бундеслигата. Той има 174 успеха като футболист и вече 326 като треньор. Успехът на \"Алианц арена\" не дойде толкова лесно, след като в първите 30 минути гостите оказаха сериозен отпор и дори имаха две опасности на сметката си. Все пак в 31-ата миута баварците откриха резултата след продължително разбъркване в наказателното поле на своите гости. Удари на Хумелс и Левандовски бяха блокирани, но накрая Видал успя да прати топката в мрежата – 1:0. Попадението до голяма степен обърка плановете на гостите от \"Аугсбург\", които доста бързо след това пуснаха и втора го. Това се случи в 38-ата минута, когато точен беше Левандовски. Полякът получи хубав пас от Видал и с удар по тревата удвои аванса на домакините. В началото на втората част \"Байерн\" довърши съперника си с трети гол, дело отново на Левандовски. Той засече центриране от десния фланг на Йошуа Кимих и вкара своя 11-и гол за кампанията в 12-ия си мач. При това за 44-и път в кариерата си Левандовски вкара повече от един гол в мач от Бундеслигата. Освен това полякът се разписа във всеки един от шестте домакински двубоя на баварците. Подобно нещо е правил единствено великият Герд Мюлер през сезон 1972-73. \"Байерн\" вече има 30 отбелязани гола през кампанията, което прави по 2.5 средно на мач.", "date": "2017.11.18", "title": "Левандовски изравни постижение на Герд Мюлер при убедителна победа на \"Байерн\""}
{"url": "http://www.dnevnik.bg/sport/2017/11/18/3080911_manchestur_siti_vze_deseta_poredna_pobeda_vuv_visshata/", "text": "Лидерът във Висшата лига \"Манчестър сити\" продължава с прекрасната си форма и записа 10-а поредна победа. \"Гражданите\" минаха безпроблемно през анонсираното като трудно препятствие от мениджъра Гуардиола и надделяха с 2:0 над \"Лестър\". Гостуването на \"Кинг пауър стейдиъм\" можеше да завърши и с по-убедителен успех на гражданите, ако не беше големият брой пропуски. Головете за \"Сити\" отбелязаха Габриел Жезуш и Кевин Де Бройне. Те паднаха в рамките на по-малко от четири минути. Бразилецът откри секунди преди почивката, а белгиецът удвои малко след поднодяването на играта. Гуардиола направи две промени в състава си, като Венсан Компани се завърна след лечение на контузия, заменяйки наказания Отаменди, а Серхио Агуеро седна на пейката след проблемите си от здравословен характер. Така атаката на \"гражданите\" поведе Жезуш. Още във втората минута \"лисиците\" поискаха червен картон на Компани, който извърши нарушение срещу откъсващия се Варди. След тази ситуация домакините играха доста концентрирано и създадоха сериозни проблеми на лидера във Висшата лига. Футболистите на Клод Пюел на няколко пъти бяха близо до гол, но Едерсон беше на мястото си. В 44-ата минута \"Сити\" поведе след прекрасна многоходова атака. Тя тръгна от комбинация между Стърлинг и Де Бройне, който намери Давид Силва. Испанецът впечатли с движение си без топка, освободи се, нахлувайки в пеналта, където подаде на непокрития Жезуш и бразилецът откри. До тази минута футболистите на \"Лестър\" не бяха направили нищо грешно, но рухнаха пред класата на съперника си. Упражнението се повтори в началото на второто полувреме при една контраатака. В 49-ата минута \"Лестър\" изпълни корнер, но Едерсон предотврати опасността. Де Бройне организира атаката, топката премина през Сане на левия фланг, а той върна за белгийския си съотборник. Тогава с бомбен шут от около 25 метра Де Бройне не остави шансове на Шмайхел – 0:2. С попадението си белгиецът записа знаменито постижение. Той вече е бил замесен точно в 50 гола във Висшата лига (отбелязал е 16 и е дал 34 асистенции), при това в едва 76 мача. Нито един друг футболист в историята на Лигата не го е постигал по-бързо от него. До края на двубоя \"Сити\" можеше да направи победата си и по-изразителна, но с пропуски се отчетоха Сане и Жезуш. В Северозападна Англия \"Ливърпул\" надигра с 3:0 гостуващия \"Саутхемптън\". Червените срещнаха сериозен отпор на своя \"Анфийлд\", но благодарение на индивидуалната класа на своите звезди стигнаха до успеха. В 31-ата минута Мохамед Салах откри резултата с красив диагонален удар с левия крак и подаване на Вайналдум. Десетина минути по-късно египтянинът отново беше в прегръдките на своите съотборници, удвоявайки преднината на червените. Той получи прекрасен пас от Коутиньо, изскочи очи в очи с Фрейзър Форстър и реализира за 2:0. Крайното 3:0 оформи Филипе Коутиньо в 68-ата минута след подаване на друг бразилец Роберто Фирмино. В друг интересен мач кръга шампионът \"Челси\" разгроми \"Уест Бромич албиън\" с 4:0 като гост. Сините зарадваха своя мениджър Антонио Конте в неговия 50-и мач от Висшата лига начело на сините. До 38-ата минута шампионите поведоха с 3:0 и обезсмислиха второто полувреме. Още в 17-ата Алваро Мората откри, след като се възползва от лошо избиване на вратаря Бен Фостър. Стражът парира изстрел на Азар, но топката отиде право на пътя на испанеца, който нямаше как да сгреши. Шест минути по-късно Мората и Азар размениха ролите си и белгиецът удвои. Мората изработи попадението намирайки съотборника си, Азар преодоля Фостър и на празната врата вкара втория гол в двубоя. До края на първата част \"дроздовете\" не успяха да създадат нищо интересно и единствено инкасираха трети гол, който беше вкаран от Маркос Алонсо. Той се разписа след подаване на друг испанец в състава на шампионите Сеск Фабрегас. Плеймейкърът центрира от свободен удар, а на далечната греда Алонсо нямаше проблем да вкара с левия си крак. Крайното 0:4 оформи отново Азар в 62-ата минута. Фабрегас даде втората си асистенция в двубоя, а белгиецът отбеляза своя пети гол в кариерата си срещу \"Уест Бромич\". \"Дроздовете\" са и любимата жертва на напдателя.", "date": "2017.11.18", "title": "\"Манчестър сити\" взе десета поредна победа във Висшата лига"}
{"url": "http://www.dnevnik.bg/sport/2017/11/18/3080916_ludogorec_se_spravi_s_lokomotiv_pd_i_povede_s_chetiri/", "text": "Шампионът \"Лудогорец\" се възползва от  грешната стъпка на ЦСКА по-рано през деня  и възстанови увеличи аванса си пред червените в подреждането на Първа лига. Разградчани спечелиха с 3:0 гостуването си на \"Локомотив\" в Пловдив, за да дръпнат с четири точки пред преследвача си. Тимът на Димитър Димитров отговори след  поражението от ЦСКА в миналия кръг . \"Локомотив\" пък записа втора поредна загуба при  новия си треньор Бруно Акрапович , след като преди това отстъпи и на \"Левски\". За черно-белите тежката серия продължава с домакинство на ЦСКА след седмица. \"Лудогорец\" реши всичко още преди почивката, в рамките на три минути, благодарение на голове на Кешеру и Марселиньо. Те се разписаха между 14-ата и 17-ата. В края на срещата точен беше и Жоао Пауло, който влезе от пейката. Шампионите бяха водени от помощниците на Димитър Димитров Петър Колев и Георги Чиликов, след като специалистът  изтърпяваше втория си мач санкция . \"Локомотив\" започна със самочувствие и подходи доста агресивно, което определено стъписа шампионите. Поне в началните минути \"Лудогорец\" трудно разиграваше и футболистите в зелено нямаха толкова време да обработват топката. Все пак по-опитният отбор на \"Лудогорец\" се ориентира и започна да разиграва доста по-бързо топката, а рискованият подхдо на домакините им донесе и доста картони. В 14-ата минута Кешеру откри резултата след подаване на Вандерсон. Румънецът получи пас около дузпата, завъртя се и не остави шанс на вратаря Диао – 0:1. Това беше 55-и гол на сметката на румънеца, откакто пристигна в Разград, а само на ниво Първа лига той вече има 45 гола. Три минути след попадението на Кешеру се разписа и  Марселиньо . Капитанът на шампионите се оказа най-съобразителен при статично положение и вкара с глава. Двата бързи гола бяха достатъчни на тим на \"Локомотив\" да свали гарда. До края на първата част черно-белите не можаха да стигнат до нищо опасно пред вратата на Ренан. След подновяването на играта, появилият се на терена Симеон Райков раздвижи малко играта и на няколко пъти тестваше рефлекса на бразилския вратар. Интересните положения обаче лиспваха, а за капак в 66-ата минута домакините останаха с човек по-малко след червен картон на Пламен Николов. Малко след тази ситуация токов удар изключи осветлението на стадиона в парк \"Лаута\" и това доведе до 5-минутно прекъсване. След подновяването на играта \"Лудогорец\" стигна и до трети гол. Лукоки напредна отдясно, намери Жоао Пауло и бразилецът вкара първия си гол за новия сезон. С трите отбелязани попадения пък шампионите вече имат 37 от началото на сезона и вече са с най-силното нападение.", "date": "2017.11.18", "title": "\"Лудогорец\" се справи с \"Локомотив\" (Пд) и поведе с четири точки пред ЦСКА"}
{"url": "http://www.dnevnik.bg/sviat/2017/11/18/3080912_livanskiiat_premier_v_ostavka_obiavi_che_shte_se_vurne/", "text": "Ливанският премиер в оставка Саад Харири обяви днес в Париж, че ще отиде в Бейрут за националния празник на 22 ноември и ще се изкаже тогава за политическата ситуация в своята страна и оставката си, предаде \"Франс прес\", цитирана от БТА. Той обяви изненадващо на  4 ноември, че напуска поста и се страхува за живота си , по време на посещение в Саудитска Арабия. Той и семейството му останаха в Рияд до днес, когато бяха посрещнати в Елисейския дворец. \"Ще отида в Бейрут идните дни, ще участвам в честванията на националния празник и там ще обясня позицията си, след като разговарям с президента Мишел Аун\", каза той в кратко изявление пред медиите в Париж, след срещата и обяда си с президента Еманюел Макрон. Харири благодари на Макрон за подкрепата му. \"Той доказа, че е верен приятел и аз няма да го забравя никога. Франция показа още веднъж колко значима роля има в света и в региона. Тя доказа подкрепата си за Ливан и неговата стабилност\", каза ливанският политик. Френският държавен глава не направи никакво изявление, след като придружи Харири заедно със съпругата си Брижит, с неговата съпруга и големия му син до стълбището на Елисейския дворец. Харири бе приет с всички почести, полагащи се на премиер, се казва в съобщение на френското президентство. Източни от Елисейския дворец, цитиран от \"Ройтерс\" твърди, че Франция обмисля дали да бъде домакин на среща на Международната група за подкрепа на Ливан, на която да бъде обсъдена политическата криза в близкоизточната страна, но не е ясно и няма официална информация дали ще има такава среща и на какво ниво ще е. Групата включва петте постоянни членки на Съвета за сигурност на ООН - Великобритания, Китай, Франция, Русия и САЩ.", "date": "2017.11.18", "title": "Ливанският премиер в оставка обяви, че ще се върне в Бейрут следващата седмица и ще обясни позицията си"}
{"url": "http://www.dnevnik.bg/sport/2017/11/18/3080920_gofen_ako_igraia_s_grigor_na_finala_shte_opitam_neshto/", "text": "Давид Гофен заяви, че няма предпочитан съперник за финала в Лондон. Белгийският тенисист  постигна шокираща победа срещу Роджър Федерер  и в неделя ще се изправи срещу Григор Димитров или Джак Сок в битката за трофея във финалите на АТП. Гофен по традиция играе много трудно срещу българина. Двамата се срещнаха в груповата фаза в Лондон и белгиецът  записа тежка загуба с 0:6, 2:6 . Това беше петото му поражение от шест мача срещу Димитров на ниво \"АТП\". Те имат още три двубоя в турнирите от сериите \"Фючърс\" и \"Чаланджър\", като и трите са спечелени от българския тенисист. \"Мачът в групите беше тежък. Определено не беше моят мач. Но утре предстои финал. Ако играя с Григор, се надявам да бъде по-различно. Ще бъде нов мач, нова въпросителна пред мен, нов шанс да се изправя срещу Григор, ако е той. Надявам се да играя тениса, който показах днес\", каза Гофен на пресконференцията след първата си победа срещу Федерер в седмия мач помежду им. \"Ще опитам да бъда по-агресивен, да търся завършващите удари и да спечеля трофея. Ще видим какво ще се случи. Ще опитам нещо различно от това (което показах срещу Григор) в груповата фаза. Но определено няма да е трудно да играя по-добре, отколкото в сряда\", допълни белгиецът. Въпреки че не изрази предпочитания за съперник на финала, Гофен определено се чувства много по-комфортно в мачовете срещу Сок. Белгиецът има три победи в трите мача помежду им. Последната им среща беше при сходни условия с тези в Лондон - на четвъртфиналите на турнира в зала \"Санкт Якобшале\" в Базел. Гофен се наложи със 7:6 (6), 6:3. \"Беше добър мач. Играхме късно вечерта, след полунощ, не беше лесно. Но, да, знам, че имам играта, за да го победя. Срещу него мога да взимам топката рано, да го накарам да тича доста. Той обича да бяга от бекхенд, за да пласира мощни форхенди. Аз обаче играя бързо, взимам топката рано и той трябва да играе доста бекхенди. Сигурен съм, че Джак не обича да играе срещу мен. Но ще видим. Това е финал, така че срещу когото и да се изправя, ще бъде трудно\", заяви Гофен. В рамките на една седмица белгиецът победи първите двама в световната ранглиста. В понеделник той спечели  тежка битка със световния №1 Рафаел Надал . Тогава Гофен каза, че това е най-голямата победа в кариерата му. Той беше попитан дали поставя днешната срещу Федерер по-високо, като се има предвид настилката, на която срещна двамата. \"Мисля, че да. Но и двете са много специални. Победих Рафа за пръв път. Днес, в първия ми полуфинал тук, победих и Роджър. Да го направят на такава голяма сцена, в такъв голям турнир, това беше перфектния момент. Да, днешната победа със сигурност е най-добрата в кариерата ми\", каза Гофен.", "date": "2017.11.18", "title": "Гофен: Ако играя с Григор на финала, ще опитам нещо различно"}
{"url": "http://www.dnevnik.bg/sport/2017/11/18/3080922_suares_prekusna_sushata_si_ot_pet_macha_bez_gol_a/", "text": "Барселона\" записа четвърта поредна победа и общо 11-а за сезона в  Ла Лига , след като надигра с 3:0 \"Леганес\" като гост. Каталунците затвърдиха тенденцията да не допускат грешка след прекъсванията в шампионата, след като беше спечелил последните си пет мача след паузите за националните отбори. Луис Суарес се разписа на два пъти и прекъсна сушата си от пет срещи без отбелязан гол. Уругваецът нямаше по-продължително прекъсване, в което да не е вкарвал, откакто пристигна на \"Камп ноу\". Третото попадение беше дело на Паулиньо. Блестящият старт на \"Барселона\" е още по-значим и от факта, че в първите си 12 шампионатни мача каталунците са допуснали само четири гола. Това е най-добрият старт в историята на клуба по този показател. В историята на Ла Лига само един отбор е допускал по-малко попадение в първите си 12 мача. Това е \"Атлетико\" (Мадрид) от шампионския си сезон 1995-96. Срещата на стадион \"Мунисипал де Бутарке\" предложи доста интересни моменти, а преди почивката \"Барселона\" не игра никак добре. Футболистите на Ернесто Валверде отправиха едва три удара и вкара с единствения си точен. Това се случи в 28-ата минута, след като Куеяр не успя да изчисти топката, тя отиде на крака на Суарес и уругваецът откри резултата. Веднага след гола Жерар Пике получи жълт картон, който е пети за него през сезона и той няма да бъде на линия за гостуването на \"Валенсия\" след седмица. Час след началото на мача Суарес вкара и втория си гол, който дойде след нова грешка в защитата на домакините от \"Леганес\". Първо топката беше изчистена след удар от въздуха на Пако Алкасер, но последва странична ножица на Суарес. Вратарят можеше и да избие топката, но на пътя му се изпречи Рубен Перес и така двамата си попречиха взаимно. За пети път през 2017 г. Суарес се разписа на два пъти в един мач. Единствено  Лионел Меси  го е правил повече пъти за годината - 11. В края на двубоя остана време да се разпише и Паулиньо, който оформи крайното 0:3. Бразилецът отбеляза четвъртото си попадение за сезона. Любопитното е, че Паулиньо има голове, колкото тримата нападатели на  \"Реал\" (Мадрид)  дотук през кампанията – Гарет Бейл (2), Карим Бензема (1) и Кристиано Роналдо (1).", "date": "2017.11.18", "title": "Суарес прекъсна сушата си от пет мача без гол, а \"Барселона\" спечели срещу \"Леганес\""}
{"url": "http://www.dnevnik.bg/sviat/2017/11/18/3080923_penis_v_nebeto_razveseli_edin_grad_v_sasht_no_ne_i/", "text": "Летци на Военновъздушните сили на САЩ бяха наказани да не летят, след като със самолета си изрисуваха пенис в небето над Оуканоган, щата Вашингтон. Много от местните 2500 жители са снимали и публикували фигурата в социалните мрежи със забавни описания, но шегата не се възприе добре от шефовете на \"художниците\", пише \"Гардиън\". \"Действията на този въздушен отряд са напълно неприемливи и неетични за ценностите на ВВС\", пише в официалната позиция на ръководството на местната база в Уитбей айлънд. \"Заземихме летците и провеждаме подробно разследване по случая, като ще търсим отговорност на виновните\", пише още в съобщението. \"ВВС се извинява за тази безотговорна и детинска постъпка на всеки, който се е почувствал засегнат от това недопустимо поведение\", срами се ръководството на звеното. Генерал-лейтенантът на отряда Майк Шумейкър също се извини на публичността и добави, че \"нецензурните и незрели образи от сексуално естество вече нямат място във Военновъздушните сили\".", "date": "2017.11.18", "title": "Пенис в небето развесели един град в САЩ, но не и шефовете на \"художниците\" (видео)"}
{"url": "http://www.dnevnik.bg/politika/2017/11/18/3080926_dps_shte_sledi_dali_karaiancheva_shte_se/", "text": "ДПС ще следи дали като председател на Народното събрание Цвета Караянчева ще се противопоставя на всяка форма на омраза, ксенофобия, противопоставяне и разделение. Това каза пред журналисти в Кърджали лидерът на движението Мустафа Карадайъ, цитиран от пресцентъра си. Караянчева е депутат от същия град. \"Още по време на разискванията в нашата декларация ние посочихме основните характеристики на институцията председател на Народното събрание и нашите изисквания, без да знаем кой ще бъде предложен за председател, каза Карадайъ и допълни \"Оттук нататък, ние ще следим дали се изпълняват тези изисквания, които са към институцията председател на Народното събрание. Ние няма да останем безкритични, но ще бъдем обективни в нашите оценки, в нашите критики, ако има нужда от такива. Ние няма да позволим да има отстъпление от парлемнтаризма и демокрацията в нашата страна.\" Той напомни, че това са ценности и на Европа. \"Всяка личност е свободна в правова и демократична държава и носи отговорност за личните си действия, но институциите имат своите изисквания и те по един или друг начин задължават личността да покрива техните изисквания. Затова личността Караянчева не е толкова от значение, колкото изпълняването на критериите, характеристиките и изискванията на институцията председател на Народното събрание\", обобщи Карадайъ.", "date": "2017.11.18", "title": "ДПС ще следи дали Караянчева ще се противопоставя на омразата и разделението"}
{"url": "http://www.dnevnik.bg/sviat/2017/11/18/3080932_partiiata_na_makron_izbra_negov_veren_poddrujnik_za/", "text": "Кристоф Кастанер, говорителят на френското правителство и верен поддръжник на президента Еманюел Макрон, бе избран начело на френската партия \"Република, напред\", предаде БТА. Кастанер ще ръководи партията в идните три години. Той нямаше конкуренция в битката за поста. Изборът се проведе в град Лион на първото заседание на управителния съвет на партията. Кристоф Кастанер, който е на 51 години, е бивш член на Социалистическата партия и допреди година беше до голяма степен неизвестен в политиката. Членовете на партията на Макрон се надяват, че неговото избиране за лидер, ще даде нов стимул на движението и ще спре оттеглянето на негови членове. Партията на Макрон спечели изборите за парламент през юли. Впоследствие подкрепата за нея намаля, но тя си остава водеща политическа сила.", "date": "2017.11.18", "title": "Партията на Макрон избра негов верен поддръжник за лидер"}
{"url": "http://www.dnevnik.bg/sport/2017/11/18/3080648_borusiia_dortmund_produlji_propadaneto_si_s_treta/", "text": "Борусия\" (Дортмунд) продължи серията слаби резултати с трета поредна загуба. Жълто-черните, които преди месец бяха начело в Бундеслигата, отстъпиха с 1:2 срещу \"Щутгарт\". Отборът от Дортмунд няма победа в последните си пет срещи, в които допусна общо четири загуби. Тимът остава трети с 20 точки и е на шест от водача \"Байерн\", който в събота приема \"Аугсбург\". \"Щутгарт\" взе петата си победа за сезона и е 11-и с 16 точки. Проблемите за \"Борусия\" в защита продължиха и това беше в основата на загубата. Жълто-черните удължиха серията от мачове, в които допускат поне по два гола. Още в четвъртата минута те допуснаха много груба грешка. Тогава Марк Бартра върна много лошо към вратаря, който не успя да изчисти и Аколо се възползва от подаръка, като на празна врата вкара. В добавеното време на първата част \"Борусия\" изравни. Шурле изпълни дузпа, която беше спасена от Цилер, но Филип беше на подходящото място и отбеляза за 1:1. Още в началото на втората част резервата Брекало върна преднината на \"Щутгарт\". При бърза атака той напредна отдясно, задържа в наказателното поле и стреля, като след рикошет топката влезе във вратата на съперника.", "date": "2017.11.18", "title": "\"Борусия\" (Дортмунд) продължи пропадането си с трета поредна загуба"}
{"url": "http://www.dnevnik.bg/sport/2017/11/18/3080653_grigor_dimitrov_v_momenta_mechtaia_samo_za_oshte_edin/", "text": "Григор Димитров заяви, че в момента изобщо не мисли за шансовете си да спечели титлата във финалите на АТП в Лондон. Той сподели, че мислите му са насочени изцяло към предстоящия полуфинал с  Джак Сок . Българинът и американецът излизат на корта в събота от 22.00 часа, за да определят вторият финалист в зала \"О2 арена\". Първият полуфинал, който започва в 16.00 часа, противопоставя шесткратния шампион Роджър Федерер и Давид Гофен. \"В момента мечтая за още един добър мач. И след това за още един. Когато си в такава фаза на турнира, това те дърпа напред. Такива мисли като искам да играя финал, искам да спечеля титлата, изцяло отпадат. Играта те води напред\", каза Димитров на пресконференцията след  победата срещу Пабло Кареньо Буста . Българинът постигна впечатляващ успех с 6:1, 6:1, за който му бяха нужни едва 60 минути. Това беше втори пореден мач, в който той даде само два гейма на съперника. В предишната си среща Димитров победи  Давид Гофен с 6:0, 6:2 за 74 минути. \"Целта ми е да задържа това ниво колкото се може по-дълго. Това е най-трудната част в тениса. Разбира се, че не съм очаквал (такива убедителни победи). Но играта говори сама за себе си. Хубаво е да имаш такива дни, такива мачове. Затова се трудиш толкова много и прекарваш толкова много време на корта\", каза още Димитров. Българинът очаква труден мач срещу Сок. Той определи американеца като много опасен съперник. \"Сок не е обикновен играч. Той наистина използва много добре своите силни страни. Видно е колко много неща в играта си е подобрил. Играе страхотно през цялата година, спечели титла от сериите \"Мастърс\" и прави наистина много, много силен край на сезона. Личи си колко уверен е в момента.\" Димитров каза, че изобщо не мисли за мача си с американеца в Индиън Уелс, когато пропусна няколко мачбола и загуби. \"Предстои различен мач, в различна обстановка. Като цяло всичко е много различно. Мачът си зависи от мен.\" Той няма намерение да променя нещо в играта си за мача в събота. \"Не мисля да опитвам нищо по-различно. Защо да го правя, след като всичко работи добре до момента. Мисля, че той също няма. Той има своята игра, аз имам моята. Предстои битка на корта\", завърши Димитров.", "date": "2017.11.18", "title": "Григор Димитров: В момента мечтая само за още един добър мач"}
{"url": "http://www.dnevnik.bg/politika/2017/11/18/3080436_bsp_reshava_za_promenite_v_konstituciiata_za/", "text": "Националният съвет на БСП ще заседава по организационни въпроси на \"Позитано\" 20 днес. На заседанието се очаква да се вземе решение дали парламентарната група на \"БСП за България\" да подкрепи или не  предложението на ГЕРБ за промени в конституцията , с които да отпадне давността за престъпления, свързани с приватизацията. Във вторник Корнелия Нинова обяви, че това е половинчато предложение и че в него трябва да бъде добавена и масовата приватизация. Тя поиска \"мутрите на прехода на напуснат управлението на страната\". Това е първият пленум на социалистите след извънредния конгрес миналия месец, където Нинова овладя вътрешната опозиция. Един от проблемите бе, че на заседанията на Националния съвет трудно минаваха предложенията на лидера.", "date": "2017.11.18", "title": "БСП решава за промените в конституцията за приватизацията днес"}
{"url": "http://www.dnevnik.bg/sport/2017/11/18/3080663_grigor_dimitrov_sreshtu_djak_sok_sblusuk_na_debjutanti/", "text": "За пръв път от десет години дебютант ще играе във финала на заключителния турнир на АТП. Григор Димитров и Джак Сок се изправят един срещу друг в двубой, който може да им осигури възможност да се борят за най-голямата титла в кариерите им. Българинът и американецът излизат на централния корт в \"О2 арена\" в 22.00 часа. Двубоят може да проследите на живо с \"Дневник\". В България срещата ще бъде излъчена пряко по \"Мтел спорт 1\". Другият полуфинал противопоставя шесткратния шампион в турнира Роджър Федерер и Давид Гофен. Мачът между 36-годишния швейцарец и 26-годишния белгиец започва в 16.00 часа. Димитров и Федерер преминаха през груповата фаза с три победи от три мача. Гофен и Сок загубиха срещу българина и швейцареца, но спечелиха решителните битки с  Доминик Тийм  и  Александър Зверев , за да оформят една неочаквана финална четворка. Един срещу друг Димитров и Сок ще се изправят един срещу друг за пети пъти. 26-годишният българин е сочен за фаворит от букмейкърите и специалистите. 25-годишният американец обаче спечели последните три срещи помежду им. Двамата по традиция правят изключително оспорвани и драматични мачове. Tази година те се срещнаха в третия кръг на мастърса в Индиън Уелс. Американецът спаси цели четири мачбола и спечели инфарктен успех с 3:6, 6:3, 7:6 (7). Не по-малко драматичен беше предишният им двубой - на мастърса в Монреал през 2015 г. Сок отново направи обрат, след като Димитров пропусна шансове да спечели - 5:7, 7:6 (5), 7:5. По-рано същата година те се срещнаха в първия кръг на \"Ролан Гарос\". Американецът се наложи със 7:6 (7), 6:2, 6:3 в най-неравностойния мач помежду им. Единствената победа на Димитров беше по пътя към първата титлата в кариерата му - 5:7, 6:4, 6:3 в четвъртфиналтие на турнира в Стокхолм. \"Успях да спечеля няколко мача с Григор. Според мен обаче той е по-различен играч в сравнение с последната ни среща. Мисля, че Григор наистина успя да намери играта си, да открие точно това, което трябва да прави на корта. Показва го през цялата година. Той стига далеч в турнирите почти всяка седмица, утвърди се в топ 10, сега може би дори в топ 5\", коментира Сок. Димитров заяви, че очаква здрава битка. \"Сок не е обикновен играч. Той наистина използва много добре своите силни страни. Видно е колко много неща в играта си е подобрил. Играе страхотно през цялата година, спечели титла от сериите \"Мастърс\" и прави наистина много, много силен край на сезона. Личи си колко уверен е в момента\", каза българинът след  успеха срещу Пабло Кареньо Буста в петък . Димитров обаче няма намерение да променя нищо в играта си за предстоящия мач. \"Защо да го правя, след като всичко работи добре до момента. Мисля, че и двамата няма да опитваме да правим нещо различно. Той има своята игра, аз имам моята. Предстои битка на корта.\" Пътят към Лондон Двамата имаха много различен път до турнира в Лондон. Българинът беше в челната осмица на годишната ранглиста през целия сезон, докато американецът неочаквано се прокрадна до финалите след титлата от мастърса в Париж.  Сезонът им до момента обаче доста си прилича с изключение на представянето в турнирите от Големия шлем. Те спечелиха по три титли през 2017 г. и за пръв път в кариерата си завоюваха трофей от сериите \"Мастърс\". И двамата стартираха отлично сезона, преминаха през колебливи изяви на червени кортове и правят много силен финал на годината. Димитров спечели титлата в Бризбейн през януари. След това стигна до полуфиналите на Australian Open, където беше спрян от Рафаел Надал в епичен петсетов мач. Българинът пренесе силните си изяви на родна земя и вдигна трофея в София. Сезонът му на клей беше белязан от загуба срещу Кареньо Буста в третия кръг на \"Ролан Гарос\" и ранни отпадания в мастърсите - първи кръг в Рим, втори кръг в Монте Карло и трети кръг в Мадрид. На \"Уимбълдън\" Димитров имаше нещастието да срещне Федерер още в четвъртия кръг. Така се стигна до триумфа в Синсинати, който даде дон за чудесен финал на годината. \"Имаше моменти, в които не играх добър тенис. Особено през сезона на клей. Имах възможности, които не използвах. Спомням си пропуснатите мачболи срещу Сок в Индиън Уелс, срещу Тийм в Мадрид. Можеше много по-рано нещата да се случат, както са в момента, но... шанс\", заяви Димитров в хода на финалите в Лондон.  Сок спечели титлата в Окланд през януари, след което стигна до третия кръг на Australian Open. Последва нов трофей - в Делрей Бийч през февруари, а след това чудесно представяне в първите два турнира от сериите \"Мастърс\" - полуфинал в Индиън Уелс и четвъртфинал в Маями. В първия случай беше спрян от Роджър Федерер, а във втория - от Рафаел Надал. Началото на сезона на клей обаче беляза драстичен и продължителен спад във формата му. Между мача с Надал в Маями и турнира в Париж Сок записа 15 загуби в 28 мача. Част от тях бяха доста неочаквани - срещу Джордан Томпсън, Никола Маю, Иржи Весели, Себастиан Офнер, Кайл Едмънд, Юичи Сугита, Александър Долгополов и др. \"След страхотното начало се поставих под голямо напрежение. Имах големи очаквания към себе си, очаквах да се представям толкова добре всяка седмица. Но все пак ние сме хора. Това няма как да се случи, освен ако не си Роджър (Федерер) или някое от тези момчета (смее се). Ясно е, че ще загубиш някои мачове, ще имаш лоши седмици. Това е част от спорта\", обясни Сок. \"Мисля, че тези очаквания доведоха до спада ми. Психически не бях на същото ниво, на което бях в началото на годината. Преди последната седмица от сезона (мастърса в Париж - бел. авт.) говорихме с треньора ми (Джей Бергер). Казахме си, че трябва да се освободя от напрежението и отново да се забавлявам на корта. С всички тези очаквания, с които се натоварвах, не се забавлявах така, както в първата част от сезона. В момента, в който свалих напрежението от себе си, започнах да играя по-добър тенис\", каза още той. Програмата за деня Райън Харисън/Майкъл Винъс - Лукаш Кубот/Марсело Мело (в 14.00 ч.) Роджър Федерер - Давид Гофен (най-рано в 16.00 ч.) Джейми Мъри/Бруно Соареш - Хенри Континен/Джон Пиърс (в 20.00 ч.) Григор Димитров - Джак Сок (най-рано в 22.00 ч.) Виртуалната ранглиста 1. Рафаел Надал (Испания) - 10 645 точки 2. Роджър Федедер (Швейцария) - 9605 3. Александър Зверев (Германия) - 4610 4. Григор Димитров (България) - 4250 5. Доминик Тийм (Австрия) - 4015 6. Марин Чилич (Хърватия) - 3805 7. Давид Гофен (Белгия) - 3375 8. Джак Сок (САЩ) - 3165 9. Стан Вавринка (Швейцария) - 3150 10. Пабло Кареньо Буста (Испания) - 2615", "date": "2017.11.18", "title": "Григор Димитров срещу Джак Сок: Сблъсък на дебютанти за място на финала в Лондон"}
{"url": "http://www.dnevnik.bg/zdrave/2017/11/18/3080052_vegetariancite_sa_po-bolni_i_po-neshtastni_ot_horata/", "text": "Сравнение между физическото и психическото здраве на равни групи вегетарианци и хора, чието меню включва различни количества месо, показва, че сред вегетарианците има повече болни и по-често се нуждаят от лечение срещу алергии, онкологични и психични заболявания, остеопороза, мигрена и други хронични болести, отколкото месоядните хора. Това обаче не означава, че вегетарианството повишава риска от тези болести, защото при сравнението не са отчетени фактори като медицинската история или дългосрочните хранителни навици на участниците в него, съобщава \"Индипендънт\". Изследването , направено от Медицинския университет в Грац, Австрия, представлява   на здравето на четири равни по брой и сходни по възраст, полово разпределение, стандарт и начин на живот групи хора: -  , които не консумират месо и имат ограничен прием на наситени мазнини и холестерол и завишен прием на плодове, зеленчуци и пълнозърнести продукти. -  , които освен месо ядат и много плодове и зеленчуци -  , но все пак го имат - и такива, които   в менюто си Използвани са официални данни и анкети на австрийската здравна служба за общо   - по 330 във всяка група, подбрани така че да са съпоставими помежду си по всички други показатели освен по предпочитанията си за месо. Оказало се, че освен че не ядат месо, като цяло вегетарианците консумират и по-малко алкохол, пушат по-малко и са по-физически активни от останалите групи, но въпреки това статистиката извежда точно тях като най-често боледуващи и най-често търсещи  . Сред групата на вегетарианците има най-висок дял на хората с  , като са засегнати над 30%, докато при двете групи на редовните месоядци този дял е под 20%, а при хората с ограничена консумация на месо - малко над 20%. При   се отчитат близо три пъти повече случаи в групата на вегетарианците спрямо две от другите групи, като тези заболявания засягат 4.8% от тях. За     като депресия и тревожност статистиката показва почти двойно надвишаване над останалите групи, засягайки 9.4% от хората. Вегетарианците се класират по-добре от другите единствено по показателя за заболявания на пикочните пътища и проблема с  . Общият извод от анализа е, че \"австрийците, които са възприели вегетарианството, са в по-лошо физическо здраве, имат по-лошо качество на живота и по-често се нуждаят от медицинска помощ\". Изследването е посрещнато с остра критика и обвинения към авторите в . От Медицинския университет в Грац обаче отричат подобни връзки пред медиите и изрично поясняват, че  а показва статистика. \"Открихме, че вегетарианците страдат по-често от някои болести като астма, рак и психически заболявания, но не можем да кажем каква е причината и какъв е ефектът\", коментира ръководителят на изследването Натали Бъркерт. Възможно е например заради отдавна възникнало заболяване вегетарианците, попаднали в статистиката, да са изключили месото от хранителния си режим наскоро като допълнителна мярка за лечението си. Защото според други нови проучвания,  намаленият прием на калории и месо са фактор за здраве и дълголетие .", "date": "2017.11.18", "title": "Вегетарианците са по-болни и по-нещастни от хората, които ядат месо, показва статистически анализ"}
{"url": "http://www.dnevnik.bg/analizi/2017/11/18/3080389_zashto_sa_nujni_poveche_sredishtni_uchilishta_v/", "text": "Европейската комисия (ЕК) публикува годишния си доклад за 2017 г. за образователната система в България. Прегледът на случващото се в страната отново показва традиционните слабости и проследява развитието на основните образователни показатели, които не се подобряват през последните няколко години и изостават значително от средноевропейските въпреки ниската база. ниският дял на участие на възрастните в процеса на учене. По-интересно наблюдение е, че докато в другите европейски държави се говори за   (Австрия, Белгия),   (Естония, Испания, Франция),   (освен в лидерите като в Германия и Австрия, сега и във Франция, Латвия, Румъния, Словения),   (Унгария), в България тези мерки все още остават в бъдещето. Заявката за някаква реформа в образователната система в България засега се изчерпва със закъснялото вдигане на учителските заплати и очакваната система за измерване на качеството на образованието. И двете мерки не водят автоматично до резултати, но могат да са първите стъпки към подобряване на училищното образование и поне отлепяне на България от дъното. Поглед към данните на МОН на резултатите от външното оценяване по български език и литература по населени места ясно показва, че учениците в малките населени места показват по-слаби знания. Има и изключения, но те са породени от малкия брой явяващи се - не са рядкост случаите, при които от едно училище се явяват по двама-трима ученици. Все още обаче няма ясен знак как ще се осъществи тази така нужна промяна, а и тук трябва да чакаме написването въвеждане на критерии за създаване, закриване и сливане на образователни институции. Истинската оптимизация, основно чрез създаването на повече средищни училища и събиране на учениците в по-големи училища, е нужда заради по-доброто образование. Още повече, ако се обвърже тясно с резултатите от бъдещата система за оценка на качеството. Поддържането на множество малки училища, чиято издръжка е неоправдано висока (превозването на учениците би било в пъти по-евтино) и в които често няма учители по всички предмети, материалната база е незадоволителна, а резултатите са слаби, на практика обрича децата на некачествено образование, което се вижда и от данните по населени места. Спънка в това начинание би могло да бъде рязкото повишаване на защитените училища, например. Подобно безсмислено упражнение се случи и при висшето образование. Когато се реши университетите да се финансират основно според реализацията на завършилите студенти, 70% от специалностите станаха \"приоритетни\", т.е. отново масово ще се финансират специалности без оглед на нуждите на пазара на труда и на реализацията на студентите. По-интересното е, че \"приоритетните\"специалности са такива със сравнително ниска реализация и включват например \"Изобразително изкуство\", \"Философия\", \"Религия и теология\".", "date": "2017.11.18", "title": "Защо са нужни повече средищни училища в България"}
{"url": "http://www.dnevnik.bg/analizi/2017/11/18/3077526_hibridna_li_e_demokraciiata_na_es/", "text": "Все повече се усилват и разпространяват съмненията за демократичното функциониране на Европейския съюз. Въпросът вълнува активните граждани и елитите (интелектуални, политически и т.н.). Има и безразлични, които не са малко. Това е друг много важен проблем. Недоволството от функциониращата демокрация се адресира най-често към \"брюкселска бюрокрация\", клише, наподобяващо митологична фигура, виновна за щяло-и-нещяло. Ако въпросната бюрокрация е проблемът, нещата не са чак толкова трудно поправими в условията на добре функциониращата демокрация. Но работата е тъкмо в демокрацията. При демократичните режими е обичайно тези, които са получили властта, да се оправдават за неудачите си с избирателите, които според тях искат повече от това, което фактически дават, а управляваните таксуват бедите в обществото за сметка на управляващите, забравили за предизборните си обещания. В много комплексните общества, обаче, проблемът стои по различен начин. Принципът на модерната демокрация е  , което е чисто количествено: един глас е един глас, равен на всеки друг, нищо повече и нищо по-малко. При вземането на колективно обвързващи решения, а тъкмо това е същността на политическата власт, на първо място излиза принципът на  . Качеството излиза на преден план. Демокрацията може да сътвори умопомрачителни беди. Подобни примери сякаш илюстрират смразяващата народолюбивото съзнание мисъл на Хегел за народа като онова всеобщо, което не знае какво иска. Но в голямата теория и в масовото съзнание се смята, че тъкмо народът знае какво иска и неговата воля има осево значение за функционирането на демокрацията. На референдума гледат като на литургия. Тая политическа болест е разпространена у нас. Но политиката и литургията са несъвместими. Съмненията и отказът от демократичните ценности са опасна съблазън, но е необходимо да мислим върху цитираното заклинание на философа. Не случайно демокрацията остава най-предпочитания между всички изпробвани в историята на човечеството политически режими.  Политическата история на Европа има светли, но и мрачни страници. И едните, и другите са свързани с демокрацията. Работата е там, че сме във времена на непрестанни социални промени, и, както вече са казали други, като че ли Уроците от миналото са станали безполезни в настоящето. Това е безпрецедентна в историята на човечеството ситуация. Да мислим с категориите на миналото не е просто старомодно, а твърде, твърде опасно. Настъпва влудяващ разпад на времената, който все още не е осъзнат и осмислен. Миналото е безполезно, бъдещето става все по-непрозрачно.  Според класическата теза за   би трябвало функциониращата демокрация да се усъвършенства с натрупването на колективен опит, като резултат на поуки от неудачите, от една страна, и на политическа креативност, от друга страна, но фактическите резултати пораждат скептицизъм и разочарования. Началният красив проект за ЕС е едно, а реализацията му се оказва нещо друго. Демокрацията е в нарастваща зависимост от късно модерната меритокрация. Потънали сме до гушата в амалгама на две разнородни социално-политически конструкции. Мериторкацията елиминира, понякога безцеремонно и неудържимо, демократичните ценности, стандарти и механизми като неефективни: превръща демокрацията във фасада. Това се вижда от публиките, което не означава, че се разбира действителната ситуация. Понякога разбирането е криворазбиране, което е видно за външния наблюдател, от гледна точка на критическото мислене и критическата публичност. Публиката предпочита да борави с \"това да\", \"това не\", но в условията на нарастваща комплексност на социалните отношения такова \"подреждане\" произвежда хаос. Хаосът е утробата на несигурността. Най-голямата вина е наша – на учените, експертите, интелектуалците. След това са политиците.  Най-важно в политиката са колективно обвързващите решения, а в ЕС те се вземат фактически на основата на меритокрацията. В модерния си смисъл понятието меритокрация означава йерархия на позициите в политическото общество според признати заслуги (качества), приписвани не по наследство, а на основата на рационални, писани правила и стандарти за оценка. Когато експертът казва нещо по въпрос, по който не сме компетентни се смята за разумно да го слушаме. Ето една социологическа теорема за любителя на социалната геометрия:  . И наистина, противното може да се окаже безумие, катастрофа, кошмар, за който сами сме си виновни. Това е в основата на възхода на меритокрацията. За хората, свикнали да се уповават на здравия смисъл разказът за меритокрацията изглежда много убедителен. Но какво става в такъв случай с демокрацията? Тя става хибридна. Хибриди има, както в природата така и във всяка социална сфера. От овощарството, зеленчукопроизводството и текстила до епистемологията (хибридни знания) и манипулациите на общественото мнение(пропагандата). Има преднамерено и непреднамерено  , което се нарича  . В категориите на  и   се говори за чисти видове и такива, които са нечисти. Не винаги нечисто е в морален или някакъв друг ценностен смисъл. Във връзка с нашумелите в последните години хибридни войни и не само по тази причина се налага негативният смисъл на понятието хибрид. При хибрида от какъвто и да е род се вижда  . Нещо работи, функционално е, но не се знае в какво се състои вътрешната връзка на разновидностите, образуващи нов и различен като цяло вид. Хибридното знание (епистемологически въпрос) наподобява техническите знания. Срастването на демокрацията и меритокрацията в ЕС е типичен социално-политически хибрид. Това срастване поражда подозрението, че има нещо нередно с демокрацията и основание да се определи тя като  .  Меритокрацията не е узурпация на власт. Узурпацията е до болка позната в политическата история на Европа. Развитието на демокрацията в късномодерната епоха и специално при реализацията на проекта за обединена Европа (ЕС) е Тенденцията поражда тревоги. Ребром поставеният въпрос е дали не настъпва наистина залезът на демокрацията, а заедно с нея и изпепеляването на констелация от европейски социални, политически и екзистенциални ценности. Не, модерната демокрация претърпява трансформация. Всяка дълбока трансформация преминава през криза. Демокрацията в чист вид и модерната меритокрация се намират в  . Това означава, че противоположностите се свързват в едно и в това е хибридът. За да стане разбираем сложният проблем, можем да си послужим с аналогия. Има фундаментални научни открития, чиито последици са много рискови. Става дума за  , когато последиците са непоправими и не могат да бъдат компенсирани по никакъв начин . В такъв случай не може да се приеме за единствено меродавно мнението на учените и експертите. На първо място се поставя информираното съгласие на всички, които евентуално биха понесли вреди. По аналогичен начин стоят нещата и с хибридната демокрация. Избирателите имат последна и решаваща дума, тоест Някои хора биха възроптали, че тук се прекалява с теорията. Ситуацията на съвременния свят обаче е такава, че всеки член на обществото е необходимо да се чувства, както би казал Кант, пълнолетен гражданин на Европейския съюз. За да избегнем евентуални недоразумения е необходимо да се подчертае, че никой от меритокрацията не е имунизиран срещу критика от страна на демократичните общности. Патосът на тази статия е да знаем какво правим. През текущата година се провежда (в интервал от 9 години) Петата вълна на European Values Survey, което вече обхваща 47-те европейски страни и региони. В началото на идната година, когато започва Българското председателство на Съвета на Европейския съюз, ще разполагаме с данните. Разбира се, съвпадението е случайно. Интересно е какво ще ни покажат емпиричните социологически измервания. Още повече, че изследването е лонгитюдно и от най-висока класа. Включени са, естествено, въпроси и за състоянието на демокрацията в европейските страни, отношението към институциите на ЕС и т.н. Надявам се, да се развият в България задълбочени и дългосрочни дебати върху функциониращите в европейските общества демократични ценности – в страните от ЕС и всички останали европейски страни.  ", "date": "2017.11.18", "title": "Хибридна ли е демокрацията на ЕС"}
{"url": "http://www.dnevnik.bg/photos/2017/11/18/3080567_fotogaleriia_blizki_sreshti_s_vinoto/", "text": "Само преди два дни ценителите на виното имаха възможност да отпият от новата реколта божоле (Beaujolais nouveau). Феновете на българските вина сега могат да се потопят в аромата на онова, което са произвели не само от последната реколта местните изби. Снощи отвори врати седмото издание на станалото вече традиционно изложение за професионалисти и любители на божествената напитка DiVino.Taste", "date": "2017.11.18", "title": "Фотогалерия: Близки срещи с виното"}
{"url": "http://www.dnevnik.bg/citat_na_deniia/2017/11/18/3080621_citat_na_denia_penev_e_chovek_s_bezumno_kolichestvo/", "text": "Това заяви президентът на \"Славия\" и член на изпълнителния комитет на БФС Венцислав Стефанов за  Любослав Пенев, който възнамерява да се кандидатира за президент на футболния съюз . Бих приел някое лице, което е безспорен авторитет. Като футболист - шапка му свалям. Не говорим за качества, той е мъжкар. Но все пак той е човек с безумно количество кредити, преследван от банките... Даже сметките във футболния съюз му се плащаха, само и само да не му блокират парите. Като стане президент да блокират и на футболния съюз ли? Неговите, доколкото знам, са блокирани. Да не стане от трън, та на глог, че и по-висок.\" \"Бих посъветвал Любо да продължи да се развива в треньорското поприще, да продължава така, дано да успее. Да си президент трябва да си и добър мениджър, а там той е просто много далеч от истината\", добави Стефанов.", "date": "2017.11.18", "title": "Цитат на деня: Пенев е човек с безумно количество кредити, преследван от банките"}
{"url": "http://www.dnevnik.bg/sport/2017/11/18/3080675_fotogaleriia_tri_ot_tri_za_grigor_dimitrov_v_london/", "text": "Григор Димитров изпраща целувка на своята майка след  . Българският тенисист имаше нужда от едва 60 минути, за да спечели безапелационен успех с 6:1, 6:1 в последния мач от груповата фаза на финалите на АТП в Лондон.", "date": "2017.11.18", "title": "Фотогалерия: Три от три за Григор Димитров в Лондон"}
{"url": "http://www.dnevnik.bg/biznes/online_trade/2017/11/18/3080248_da_si_smenish_zimnite_gumi_onlain/", "text": "От тази седмица всички автомобили, които се движат по пътищата,  трябва да са с гуми със зимни характеристики , т.е. минималната дълбочина на грайфера да бъде 4 мм. До края на месеца в цялата страна ще продължат и засилените полицейски проверки за готовността на автомобилите в рамките на акция \"Зима\". Въвеждането на новите изисквания очаквано се отразява и на търсенето на \"зимни\" гуми. Онлайн платформата за покупки и продажби в България OLX отчита увеличено търсене в категорията тази година, показват  данните предоставени на \"Дневник\" от компанията . През октомври платформата отчита общо   – с 10 783 повече в сравнение със същия месец на миналата година (под търсения се има предвид отчитаните от OLX броx запитвания към обяви в тези категории - бел.ред.). Ръстът е в почти във всички региони, най-осезаем е в София-град, където този октомври са отправени 11 873 търсения, над 2 100 повече в сравнение с 2016 г. Изключение правят само Сливен и Видин, където има лек спад в запитванията.    са 205 55 16, за които има обяви с цени от 20 до 480 лв за комплект. Следва размер 225 45 17 (от 40 до 800 лв. за комплект); 185 65 15 (20-380 лв) и 185 65 14 (до 270 лв. за комплект). Освен гуми, онлайн могат да се купят и коли. От автомобилите най-много запитвания има за \"Фолксваген\" Голф 3 и 2, както и \"Опел\" Корса. Следва \"Лада\" Нива и \"Фолксваген\" Голф 5. В категорията \"Автомобили и авточасти\" има разлики в популярните търсения за различните области. Така например през октомври  , докато в Бургас запитванията са за седалки, а в Хасково – най-много за халогени (виж картата по-долу).  – общо  над 5400 обяви . В OLX се предлагат още  чистачки  – над 900 обяви,  акумулатори  с над 800 и  вериги  с над 400 обяви. Преди зимния сезон има голямо предлагане и на услуги в  автосервизи  – 400 различни обяви и на  пътна помощ  – над 200 обяви. В  мобилната версия  за по-удобно ползване виждате най-търсените категории стоки по области.", "date": "2017.11.18", "title": "Да си смениш зимните гуми онлайн"}
{"url": "http://www.dnevnik.bg/zelen/2017/11/18/3080127_ulichnite_subirachi_spestiavat_na_danukoplatcite_v/", "text": "Клошарите в София наброяват около 4-5 хил. души, които с работата си на улицата успяват да съберат за година от 80 до 100 хил. тона материал, годен за рециклиране. Тези количества рециклируем отпадък спестяват на данъкоплатците в столицата около 16 млн.лв. годишно, защото не отиват за депониране като общ битов отпадък, върху който се начислява такса \"смет\". Това сочат изчисленията на сдружение \"За Земята\", базирани на официалните данни за отпадъците на Столична община за 2014 г., както и на информацията от пунктовете за вторични суровини. Данните, както и резултатите от теренно социологическо проучване от 2017 г. бяха огласени по време на дискусия за управлението на отпадъците тази седмица. По време на събитието организаторите оставиха символично един празен стол за липсващия представител на този \"неформален сектор\", който по думите им не участва във вземането на решения за нещо, от което зависи прехраната му. Според сдружението това, че клошарите са лоши хора, които само разпиляват боклук и правят мръсотия е мит, който трябва да бъде развенчан. Изнесените от \"За Земята\" данни и изводи обаче предизвикаха остри реакции в залата, най-вече от представителите на оползотворяващите компании и на Министерство на екологията. Изпълнителният директор на Екопак заяви, че според него се манипулират цифри, коментира работата на клошарите като незаконна дейност и напусна залата. Неформалният сектор събира 50% от материала за рециклиране В София, където живеят над 1, 5 млн. души, които се отговорни за около 600 хил.тона отпадъци годишно. 200 хил. т. от тях отиват за рециклиране като половината от това количество (близо 100 хил.т.) се рециклира благодарение на неформалния сектор на събирачите от кофите по улиците. Неформалният сектор събира разделно минимум 41% и максимално 57% от количествата разделно събирани отпадъци. На въпроса кой рециклира в столицата, графиката показва, че 50% идва от на т.нар. неформалнен сектор, 33% на фирми, домакинства и търговци, които предават на пунктове, 10% са от цветни контейнери, а 8% – биоотпадъци от големи търговски фирми. \"Голяма дял от това, което домакинствата са длъжни да правят, но не го правят, защото нямат финансови стимули, го извършват едни \"невидими\" хора по улиците безплатно. След това ги връщат ги в пунктовете за вторични суровини срещу заплащане,\" каза пред \"Дневник\" Евгения Ташева, експерт \"Нулеви отпадъци\" от сдружението. Клошари: професия vs проблем Според \"За Земята\" е редно тези хора да имат форма на представителство, за да участват в дискусията и вземането на решения по въпросите, които ги засягат. \"Трябва тепърва да намерим начин да ги намерим, да ги поканим и да ги включим в тази дискусия. Много е арогантно да се решават съдби без самите хора да участват,\" обясни Ташева. Като начин за включването им от \"За Земята\" предлагат първо този сектор да бъде проучен чрез интервюта и преброяване. Нормативната рамка трябва да спре да изключва тези хора, да вземе предвид съществуването им. От сдружението предлагат работата им да се припознае като официална професия \"събирач на рециклирани отпадъци\". Те допускат възможности за структурното им интегриране и сътрудничество с фирмите по оползотворяване на опаковки. Последните обаче засега по-скоро приемат клошарите като основен проблем в системата за разделно събиране от домакинствата и често се оплакват от случаи, в които \"събирачите\" разпиляват и взимат разделените отпадъци от техните цветни контейнери. \"Организациите по оползотворяване на опаковки твърдят, че те крадат от тях материали, но цветните контейнери са в пъти по-малко от сивите общи контейнери. Така че доколко крадат от тях и доколко помагат на местните данъкоплатци е въпрос на сметка,\" отговарят от \"За Земята\". Евгения Ташева признава, че съществуват и организирани събирачи, но съществена част от тези хора са пенсионери и безработни в много тежка ситуация. Няма и заявена политическа воля да се включат тези хора по някакъв начин в офиациалната системата за събиране на отпадъците. Според теренно социологическо проучване, представено от Боян Захариев от \"Отворено общество\" събирачите от кофите са предимно възрасти хора – обичайно над 57 г. Около 2/3 от тях работят седем дни в седмицата без почивка. Става дума за тежък физически труд, ходене предимно пеша с голям товар, понякога с помощта на пригодена количка. Тези хора печелят средно по 10 лв. на ден или около 300 лв. на месец. Тодор Бургуджиев от \"Екопак\", който взе участие във форума, коментира изнесените данни като \"манипулирани цифри\". Той подчерта, че в много европейски държави подобни действия са инкриминирани. Ние като оползотворяващи организации не можем да заместим социалното министерство, опитваме се да си вършим нашата работа,\" каза той и напусна залата. В отговор Ивайло Хлебаров от \"За Земята\" обясни, че се опитват да представят съществуващ проблем, който не е редно да остава невидим, а да се търси решение. Депозитната система като възможност за решение  Анна Пеева напомни, че добро решение в тази ситуация е депозитна система с машини за връщане на пластмаса и кенчета в магазините. Така хората могат да връщат бутилките си срещу заплащане и това е добра възможност за средства за най-бедните. Преди две години обаче опитът за въвеждането на тази система в България от страна на МОСВ срещна мощен отпор от бизнеса, занимаващ се с опаковки. \"Нашето министерство създава политики на околната среда, а не социални,\" каза Камелия Костова от МОСВ. Тя оправда решението за изместване на пунктовете за вторични суровини в крайните региони на града с множество жалби срещу шума и миризмите от тези места. Според нея събирайки материал за рециклиране от сивите контейнери, клошарите доставяли замърсен и негоден материал. \"Не целим да официализираме или легализираме проблема, а да покажем, че той съществува, да го проучим и да помислим какво да правим с него,\" завърши Ивайло Хлебаров.", "date": "2017.11.18", "title": "\"Уличните събирачи\" спестяват на данъкоплатците в София около 16 млн.лв. годишно"}
{"url": "http://www.dnevnik.bg/biznes/2017/11/18/3079875_kakvo_zamestva_chovekut_s_pushkata_v_aviaciiata/", "text": "Авиоизложенията по традиция събират голям интерес не само от професионалистите, а и от хората, които се интересуват от най-новото в индустрията. За широката публика, която няма досег \"на живо\" с изложенията, остават кадрите от най-новите модели самолети за различни цели и новините за сключени сделки за милиарди долари. На изложението в Дубай тази година се представи и българска фирма, която предлага решения на авиокомпании и летища, свързани със сигурността. Като например това как да се прогонят птиците, които са честа причина за инциденти. Какво показва компанията в Дубай Волаком АД е част от група високотехнологични български компании, които разработват и произвеждат специализирана електроника, включително системи за предотвратяване на сблъсъци между самолети и птици, комуникационно оборудване, роботи за обезвреждане на взривове, системи за периметрова охрана, специализирани акустични системи и др. На изложението в Дубай компанията показа системата BCAS както и безпилотен летателен апарат за професионални приложения и лазерен модул за безшумно прогонване на птици. Патентованата в САЩ, Европа и Русия технология за превенция на инциденти с птици (BCAS 7.2.) се базира на изцяло нов подход, включващ откриване, разпознаване (отделяне на птиците от другите движещи се обекти) и отклоняване на птиците от зоната на защита, разказва Богдан Богданов, мениджър \"Бизнес развитие\" в компанията. Допълнително, системата предоставя възможност за постоянно наблюдение на определената територия, съхранявайки цялата информация в база данни, която може да бъде използвана според нуждите на крайния клиент. Методът за прогонване на птици е базиран на акустична рефлексна реакция (ASR – Acoustic Startle Reflex), която осигурява прогонване на всякакви видове птици, без възможност за привикване и без това да им причинява допълнителен стрес или тормоз. Без птици в двигателя Системата се състои от четири основни модула. Панорамни термални камери, използвани като основен инструмент за детекция на птици. Дневни камери, осигуряващи мониторинг на определена зона и детайлна информация за специфичния хабитат. Специализиран акустичен модул, проектиран да предизвиква акустична рефлексна реакция (ASR) и контролен модул, осигуряващ обработка и съхранение на данните от отделните устройства. Специализиран софтуер предоставя различни възможности за контрол на отделните параметри на системата. Какво се прави по света В момента се използват различни системи и методи, за въздействие върху птиците в зоната на летището. Основно, биха могли да се разделят на методи за детекция и методи за отклонение на птици. Широко разпространени са системите, излъчващи различни електронни звуци, както и звуци на хищници. Целта е да се прогонят птиците от зоните на защита. Поради факта обаче, че птиците са изключително адаптивни към околната среда, те бързо разбират, че тези сигнали не носят реална опасност, което води до изключително ниска, а много често и нулева ефективност, обяснява Богданов. Други подход е използването на пиротехнически средства и лазерни лъчи, което също е с доста ограничено въздействие. Радарите за откриване на птици са използвани за наблюдение в реално време на популацията на птици, прелитащи в районите около летищата. Тези видове радари обаче, не са ефективни на територията на летището, където се случват повече от 90% от инцидентите. Човекът с пушката Може би най-разпространения метод е \"Човекът с пушка\". След инцидента в Ню Йорк, при който самолет се наложи да се приземи в река Хъдзън след като ято птици повредиха двигателите му , официално се разрешава отстрелването на птици, което води до над 70 хил. убити птици, без това да покаже резултати за намаляването на риска от инциденти, посочва Богданов. Това налага фирмите, работещи в сектора, да вървят към внедряването на специализирани автоматизирани системи, разполагащи със софтуер за детекция и разпознаване на птици и предлагащи съответно специализиран метод за прогонване, към който птиците да не привикват. Съответно конкуренцията в сектора не е малка. На българската фирма се налага да се конкурира с големи международни компании основно от Съединените щати, Великобритания, Япония и Германия. Очаквано и по-голямата част от продуктите на компанията - 95%, се продават зад граница. По данни на компанията - в над 100 страни. През 2013 г. на Летище \"София\" е инсталирана първата система BCAS (Bird Collision Avoidance System). Там са и първите първите независими тестове на новата технология. През следващата година системата е представена на пазара и купена от летища и търговски вериги. От този месец е договор за доставка на летището в Минск. Проект ще бъде осъществен и в Саудитска Арабия. Авиационната индустрия е доста консервативен пазар и навлизането на нови технологии, изисква значителен ресурс, време и инвестиция. Съществуват различни национални и международни стандарти и сертификации, на които всяка една технология трябва да отговаря, за да бъде инсталирана на летище. За Волаком, този път е доста по предизвикателен, защото ние внедряваме не само една нова технология, но и изцяло нов стандарт за предпазване на летищата от птици.", "date": "2017.11.18", "title": "Какво замества \"Човекът с пушката\" в авиацията"}
{"url": "http://www.dnevnik.bg/sviat/2017/11/18/3080081_destabiliziranata_partiia_na_makron_izbira_nov_lider/", "text": "Бунт на 100 членове на управляващата партия на френския президент Еманюел Макрон извади на показ напрежението в младото политическо движение, което се готви да избере утре посочен от него председател. Партията \"Република, напред\" бе учредена преди около 18 месеца, когато Макрон все още бе относително неизвестен. Тя бързо натрупа 360 000 души членска маса - членуването е безплатно - но може да се окаже, че запазването ѝ ще е трудно, имайки предвид  спада на популярността на президента  след встъпването му в длъжност. Активистите, които напуснаха тази седмица, казаха, че партията, която помогна на центриста Макрон да триумфира на тазгодишните президентски избори, а след това да спечели парламентарно мнозинство, е станала по-затворена и е изгубила привлекателността си на движение, което ще върши нещата различно. Броят на напусналите е малък и никой от тях не е депутат, но оплакванията им очертават предизвикателствата, пред които ще се изправи 51-годишният правителствен говорител Кристоф Кастанер като партиен лидер. \"Трябва да преосмислим политическото си движение. Това е изключително важно заради реформите, които прилагат правителството и парламентът\", каза пред партийни членове Кастанер, който е единствен кандидат за поста. Кастанер е бил социалист около три десетилетия, преди да подкрепи президентската кандидатура на  Макрон.  Бил е и депутат от Югоизточна Франция. Той ще се постарае да промени имиджа на Макрон, който, както показват допитванията, е възприеман като \" президента на богатите \". Кастанер също така ще се стреми да превърне \"Република, напред\" в по-утвърдена партия, която има необходимата сила и задълбоченост да се състезава в следващите местни и национални избори. Следващите избори са за Европейски парламент през 2019 г., а местните избори ще са най-рано през 2020 г. Макар че съперници от по-стари партии ѝ се подиграваха, че била куха черупка, \"Република, напред\" привлече много новаци в политиката, и бързо доказа ефикасността си, като издигна до президентския пост бившия министър на икономиката на президента социалист Франсоа Оланд. в месеците преди президентските избори и помогнаха на Макрон да компенсира липсата на армия от хора на изборни длъжности, които да рекламират кандидатурата му. Но някои от тези, които се присъединиха към \"Република, напред\" с големи надежди, сега казват, че в партията няма достатъчно демокрация. \"Избирането на Кастанер показва как автократски се вършат нещата\", каза Тифен Больо, една от напусналите тази седмица членове, които в публична декларация осъдиха това, което се е превърнала \"Република, напред\". Тя се оплака, че Кастанер е единственият кандидат за лидерския пост и заяви, че отличителните черти на партията сега са арогантност и липса на демокрация. Опозиционни партии също критикуват \"Република, напред\" и конкретно Макрон, че Кастанер запазва ролята си на министър за връзките с парламента и след като оглави партията. \"Значи новият свят според Макрон е да избираш (партийния си лидер) сам в офиса си в Елисейския дворец\", написа в \"Туитър\" депутатът социалист Люк Карвунас. Според 48% от избирателите Макрон ще води правилна политика за Франция, сочат данните на анкета на института Харис интерактив от миналия месец. На това мнение бяха 57% от запитаните след избирането на Макрон през май. Представители на \"Република, напред\" казват, че през последните шест месеца към членската маса на партията са се прибавили още около 160 000 души, така че загубата на 100 активисти не е нещо съществено. \"След като отмине еуфорията от победата, е каза 32-годишният депутат Лоран Сен-Мартен, който не се е занимавал с политика, преди да се присъедини към \"Република, напред\". \"Активистите обаче са си тук. Просто въпросът е как да работим заедно. Партията бе създадена за президентските и парламентарните избори, много хора напуснаха, за да станат депутати или да работят в правителството, така че е нормално да я преизградим\", каза той. / БТА", "date": "2017.11.18", "title": "Дестабилизираната партия на Макрон избира нов лидер днес"}
{"url": "http://www.dnevnik.bg/citat_na_deniia/2017/11/18/3080761_citat_na_denia_pri_karaiancheva_cecka_cacheva_shte_ni/", "text": "Това заяви в интервю за Би Ти Ви лидерът на Движение 21 Татяна Дончева. Известната с острия си език Дончева обясни сравнението си с това, че Караянчева е \"боса в законодателството\", докато председателят на парламента би трябвало да има солидна юридическа подготовка. Тя нарече Караянчева \"партиен секретар от Кърджали\" и \"основна метачка на плювни\". За подалия оставка досегашен председател Димитър Главчев Дончева каза, че е \"жертва на собствения си капацитет\", който \"може само да заработва чинопочитание от падишаха\", както и \"пример за всички калинки, сложени от ГЕРБ на всевъзможни постове\".", "date": "2017.11.18", "title": "Цитат на деня: При Караянчева Цецка Цачева ще ни се види Айнщайн"}
{"url": "http://www.dnevnik.bg/bulgaria/2017/11/18/3080763_ostava_opasnostta_za_jivota_na_nai-tejko_postradalata/", "text": "Жената, пострадала най-тежко във вчерашната катастрофа край Микре все още е с опасност за живота. Това съобщи проф. Венцислав Мутафчийски - временно изпълняващ длъжността директор на Военномедицинската академия. Транспортираните във ВМА трима пострадали остават в тежко състояние. Две жени и един мъж бяха настанени е болницата. Състоянието на най-тежко пострадалата жена е стабилно, каза медикът.  В критично състояние са двете жени, настанени в болница \"Лозенец\", съобщи пресцентърът на Министерството на здравеопазването. Общо 19 души пострадаха при катастрофата. В болницата \"Проф. д-р Параскев Стоянов\" – Ловеч се лекуват деветима пациенти – всички те са в добро общо състояние и остават под медицинско наблюдение. Във ВМА - Плевен е приет един пациент – 43-годишен мъж с външни травми без счупвания с високо кръвно, а други четирима пациенти са хоспитализирани в университетската болница \"Д-р Георги Странски\".", "date": "2017.11.18", "title": "Остава опасността за живота на най-тежко пострадалата в катастрофата край Микре"}
{"url": "http://www.dnevnik.bg/detski_dnevnik/2017/11/18/3080459_kak_malkiiat_klaus_stana_diado_koleda/", "text": "Чували ли сте за огромната гора Бързи? За онази необятна, величествена и страховита гора, населена с феи, нукове, рилове и нимфи? \"Как малкият Клаус стана Дядо Коледа\" на Лиман Франк Баум разказва за волното детство на малкия Клаус с голямо сърце, който ще отрасне сред невероятни същества, ще се научи да надхитрява злото, а после ще се върне в света на хората и цял живот ще прави само едно – ще дарява радост. Мнозина ще му помагат, мнозина ще дръзнат да му попречат, безброй ще са премеждията му и безброй чудесата, но всяка година по едно и също време сред виелиците и снежните преспи ще запяват звънчетата на елените, които теглят неговата шейна. И ще грейват от щастие очите на всички деца. Книгата, в превод на Надежда Розова, излязла под марката на издателство \"Колибри\", разказва трогателната история на белобрадия старец – закачливо, с много топлота и обещание за чудо. Автор на илюстрациите е Дамян Дамянов, а стиховете са преведени на български от Кристин Димитрова.", "date": "2017.11.18", "title": "Как малкият Клаус стана Дядо Коледа"}
{"url": "http://www.dnevnik.bg/sviat/2017/11/18/3079968_seks_skandal_obhvana_i_porno_industriiata/", "text": "Зачестилите в последните месеци секс скандали в американския шоубизнес достигнаха дори и в порно индустрията. Няколко жени от бранша обвиниха легендарния актьор във филмите за възрастни Рон Джереми, че ги е тормозил сексуално и изнасилвал, при това повече от 30 години. По информация на американското списание \"Ролинг Стоун\" най-малко пет жени са признали, че 64-годишният мъж ги е насилвал извън снимачната площадка. За проблема първа разказа неговата колежка Джинджър Бенкс. Във видео, което засне през юни тази година, тя описва как Джереми е нападнал сексуално множество жени, сред които е била и тя самата. Записаният в книгата на Гинес като порноактьора, снимал се в най-много филми – над 1900, отрече обвиненията. По думите му той има договор да ходи на различни публични събития, за да комуникира с феновете и на тези събития често се стига до физически контакт. \"Повече от 40 години хората плащат пари и чакат с часове, за да се срещнат с мен. Искат автографи, правят си снимки с мен, някои дори флиртуват. Често съм бил опипван между краката, а част от жените са ме карали да ги обарвам по гърдите, че дори и да се подписвам върху тях\", заяви Джереми пред \"Ролинг Стоун\". Той призна, че на такива събития му се е случвало да целува стотици жени по устните, бузите и гърдите. По думите му за тези неща е получавал пари. \"Ако погледнете видеото, което Джинджър Бенкс публикува, ще видите, че всички на него се смеят и няма никакво насилие. Аз дори не отивам при жените, а те сами идват при мен\", уточнява Джереми. Вече бившата звезда на филмите за възрастни Дженифър Стийл обяви, че през 1997 г. колегата ѝ я изнасилил два пъти. Това станало по време на фотосесия, при която тя трябвало да симулира секс. Джереми се приближил към нея и без да се интересува от снимките започнал да се притиска в нея и да я обарва. \"През цялото време се чудех дали ме е изнасилил и какво по дяволите се случи, но си казах, че преувеличавам. Само че след това в неговия апартамент той продължи да ме напада сексуално\", разказа Стийл. \"Защо тя ще реши да отиде в дома на своя насилник? Изказването ѝ е пълна лъжа\", отговори на обвиненията Джереми. Сред другите оплакали се от актьора са колежките му Даника Дейн, Джей Тейлър и Джулия Ан. Те обявиха, че не са казали за сексуалните атаки на Джереми, тъй като се притеснявали как ще реагират всички в порно индустрията. Освен това мислели, че полицията няма да вземе на сериозно твърденията им, имайки предвид какво работят. Два инцидента с почитателки на Джереми обаче са съобщени в полицията. Жена от Мичиган твърди, че е била изнасилена от него през 1997 г. в стриптийз клуб. Друга пък го обвини, че я е опипвал по гърдите през 2007 г. Тепърва властите в САЩ ще разследват случаите, в които е замесен Рон Джереми.", "date": "2017.11.18", "title": "Секс скандал обхвана и порно индустрията"}
{"url": "http://www.dnevnik.bg/bulgaria/2017/11/18/3080745_da_bulgariia_i_oshte_chetiri_partii_podgotviat/", "text": "Да, България!\", ДСБ/Нова Република, Зелените, ДЕОС и други организации и граждани започват нова инициатива, обща експертна платформа, която да изразботи визия за бъдещето на Европа и достойното място на България в нея. Първото събитие от поредица срещи и дискусии е днес. То беше обявено от \"Да, България\" като създаване на първия български манифест на Европа. \"В навечерието на българското председателство на Европейския съвет, България няма заявени приоритети и ясна визия за утвърждаването на страната ни, като съвременна Европейска държава. За тази цел инициираме създаването на първия Български манифест за Европа в модерната ни история\", така от \"Да, България\" са описали събитието в поканата за него. \"Това не е коалиция, не е и граждански съвет. Това е обща експертна платформа, която ще работи, за да не се позволи на правителствената пропаганда да изпълни изцяло европейската тема. Това е платформа, която ще говори за демокрацията, върховенството на закона, която ще оборва тезите, пускани от правителствената радиоточка\", обяви пред \"Дневник\" председателят на \"Да, България\" Христо Иванов. Идеята е днес да бъдат излъчени и представени експерти по различни теми, които по време на европейското председателство, да държат и да говорят по важните теми. За да не позволят на Бойко Борисов да използва председателството за кампания, обяви още Иванов. Темите на експертните групи не са концентрирани само в дневния ред на председателството. Самите групи тепърва ще се формират, като събитията, част от общата инициатива, ще бъдат и извън София. На днешната кръгла маса ще бъде обявено и първото предстоящо събитие на платформата. Идеята е през предстоящите дискусии да се случи и национален дебат по основните теми. Форматът на тази платформа е \"относително отворен\", ще има редица дискусии и срещи с граждани, като изготвянето на манифеста за Европа не е фиксирано във времето,това ще бъде решено заедно с останалите партии и в зависимост от срещите, заяви още Иванов. \"В идеалния случай общата платформа ще изготви манифеста за европейските избори\", допълни той.", "date": "2017.11.18", "title": "\"Да, България\" и още четири партии подготвят манифест през обща експертна платформа"}
{"url": "http://www.dnevnik.bg/politika/2017/11/18/3080773_petur_moskov_gerb_navliza_v_elektoralnite_lovni_poleta/", "text": "С идеята с промяна в конституцията да отмени давността за приватизационните сделки ГЕРБ навлиза в електоралните ловни полета на БСП. Това мнение изрази пред Би Ти Ви членът на Реформаторския блок и министър на здравеопазването в кабинета \"Борисов 2\" Петър Москов. По думите му темата показва борба между ГЕРБ и БСП кой да овладее капитала на носталгията. \"Реториката по темата се основава на фалшивата новина, че добрият комунистически режим ни е оставил имане и благоденствие. Разказът за добрата комунистическа държава, разграбена от демокрацията, е лъжа\", заяви Москов. Той каза, че ревизия и наказания може би са нужни, но трябва да се тръгне от истината за фалита на държавата на комунистическия режим. Комунистическата партия не може да прости на демократичната общност, че е превела България към пазарна икономика, ЕС и НАТО, продължи той. Помолен да коментира изказване на зам.-председателя на ГЕРБ Цветан Цветанов, който в същото предаване упрекна Реформаторите, че в предишни години техни членове, участвали в управлението, не са разсекретили досиетата на агентите на Държавна сигурност, Москов призова ГЕРБ да не говорят за досиета \"в името на човечността\". Той репликира и тезата на Цветанов, че последните парламентарни избори са показали, че именно ГЕРБ е истинската дясна партия, след като Реформаторите не попаднаха в парламента, Москов подчерта, че вододелът между реформаторската десница и останалите е именно истината за фалита на комунистическия режим. Според Москов с  оставката на председателя на парламента Димитър Главчев  ГЕРБ се е съгласила на условия на терористи (заради ултиматума на лидера на БСП Корнелия Нинова левицата да не участва в заседанията). Затова Москов смята, че резултатът е в победа на БСП, която печели точка след точка и й се позволява \"да ни учи на парламентаризъм\".", "date": "2017.11.18", "title": "Петър Москов: ГЕРБ навлиза в електоралните ловни полета на БСП"}
{"url": "http://www.dnevnik.bg/sviat/2017/11/18/3080186_komiksi_za_tintin_otivat_na_turg_ochakva_se_cenata_im/", "text": "Редки рисунки на създателя на комикса за Тинтин ще бъдат предложни на търг във Франция днес. Белгийският художник Жорж Реми, известен с артистичния си псевдоним Ерже, създаде образите на приключенеца Тинтин и кучето му Снежко. Вече рядко се намират творби на починалия през 1975 г. художник. На търга ще бъдат продадени изображение на двамата приятели, рисувано с водни бои и китайско мастило, и корицата на комикса от 1939 г \"Скиптърът на крал Отокар\". Очаква се те да достигнат цена до 800 000 евро. \"Никога не сме виждали този комикс на пазара. Собственичката го е получила през 1939 г. и го е запазила, така че той носи историята на един живот.\", разказват експертите по комикси от аукционната къща Artcurial. Жената е срещнала Ерже в детството си и комиксът ѝ е бил подарък. На търга ще бъдат обявени още черновите от книжката \"Бижуто на Кастафиоре\" и първите два комикса от десетия том с приключенията на Тинтин.", "date": "2017.11.18", "title": "Комикси за Тинтин отиват на търг, очаква се цената им да стигне 800 000 евро"}
{"url": "http://www.dnevnik.bg/ot_vas/novini_ot_vas/2017/11/18/3079951_nica/", "text": "Базиликата \"Нотр Дам\".", "date": "2017.11.18", "title": "Ница"}
{"url": "http://www.dnevnik.bg/bulgaria/2017/11/18/3080778_telekomunikaciite_energetikata_i_pomoshtta_pri/", "text": "На първото си съвместно заседание идната седмица правителствата на България и Македония започват работа по конкретни проекти за сътрудничество, съобщи правителствената пресслужба. На срещата си на 23 ноември в Струмица двата кабинета ще обсъдят възможностите за активизиране на отношенията между министерствата на външните работи, взаимодействието и взаимопомощта при бедствия, подпомагане на обучението и подготовката на военнослужещи от въоръжените сили на Република Македония, сътрудничеството в областта на телекомуникациите, инвестициите, енергетиката и туризма. На базата на постигнатите договорености и в изпълнение на Договора за приятелство, сътрудничество и добросъседство ще бъдат подписани двустранни документи. Напредъкът в добросъседските отношения между България и Македония ще бъде отбелязан с приемането на Съвместна декларация.", "date": "2017.11.18", "title": "Телекомуникациите, енергетиката и помощта при бедствия ще обсъдят правителствата на България и Македония"}
{"url": "http://www.dnevnik.bg/bulgaria/2017/11/18/3080780_dete_zagina_a_7_dushi_sa_raneni_pri_nova_katastrofa/", "text": "В нова катастрофа в участъка между селата Микре и Сопот един човек загина, а седем са ранени, съобщи МВР.  Сигнал за инцидента е получен в 10:20 часа. По-късно от Центъра за спешна помощ в Ловеч уточниха пред БТА, че жертвата е 13-годишно момче, което се е возело на предната седалка според полицията. 40-годишната му майка е в критично състояние, с опасност за живота, а 12-годишният брат също е в тежко състояние. По първоначална информация на МВР два леки автомобила - със софийска и варненска регистрация, са се сблъскали челно на главен път София – Варна, в района на Сопот, 500 метра след бензиностанция в посока Варна. Незабавно след сигнала за катастрофата на място са изпратени екипи на полицията и спешна помощ. Около 14 ч. от пътната агенция съобщиха, че ограничението на движението в участъка на катастрофата е премахнато . АПИ призовава водачите да шофират с повишено внимание и съобразена скорост. Вчера в района при сблъсък на микробус с камион  загинаха девет души.  Деветнайсет са ранени, един от които е с опасност за живота, а няколко други са в тежко състояние. ", "date": "2017.11.18", "title": "Дете загина, а 7 души са ранени при нова катастрофа между Микре и Сопот (допълнена)"}
{"url": "http://www.dnevnik.bg/skorost/2017/11/18/3079204_harlei-deividsun_predstaviha_nov_motociklet/", "text": "Американският производител на мотоциклети \"Харлей-Дейвидсън\" представи новия си мотоциклет \"Спорт Глайд\", съобщиха от българското представителство на фирмата. Той се задвижва от последното поколение Milwaukee-Eight двигател, снабден с двойни балансиращи валове, за да се елиминират вибрациите на празен ход. Мотоциклетът разполага с електронен круиз контрол, антиблокираща система на спирачките и нови джанти. \"Спорт глайд\" е с класически за \"Харлей\" линии, но в същото време има съвременна визия. Моделът е един от стоте нови, които компанията планира да разработи 2027 година. Обтекателят на новия модел е захванат е за предницата с лесно отварящи се скоби, правейки монтирането и демонтирането бързо и удобно. За тези, които искат още по-голяма защита от вятъра, стандартното 1.5-инчово стъкло може да се замени с 5.5-инчово. \"Харлей Дейвидсън Спорт глайд\" е оборудван с нови твърди куфари, които могат да бъдат отворени само с една ръка от мястото на водача. Общият им капацитет е 25.5 литра. Моделът се предлага в три цвята, кръстени Vivid Black, Twisted Cherry и Silver Fortune.", "date": "2017.11.18", "title": "\"Харлей-Дейвидсън\" представиха нов мотоциклет"}
{"url": "http://www.dnevnik.bg/politika/2017/11/18/3080782_spored_cvetanov_bsp_nikoga_niama_da_upravliava/", "text": "БСП никога няма да управлява, е мнението на лидера на парламентарната група на ГЕРБ Цветан Цветанов. \"Това е партия, участвала в разграбването на България и никога няма да управлява\", заяви Цветанов пред Би Ти ви. Той каза, че трябва да спрат спекулациите, че ГЕРБ може да управлява с БСП. Обясни ултиматума на левицата за оставката на председателя на парламента Димитър Главчев с премиерските амбиции на лидера на БСП Корнелия Нинова. Според Цветанов след победата на президентските избори Нинова се видяла като премиер и тази голяма емоция все още не може да прегори в нея. Лидерът на парламентарната група на ГЕРБ обясни, че идеята за премахване на давността за приватизационните сделки е \"не заради Нинова\", за която се знае, че е купувала акции в раздържавявани предприятия, а \"заради истината и справедливостта\". Цветанов разви тезата, че приватизатори са били сътрудници на бившата Държавна сигурност. Десницата пък не успяла да изпълни ангажимента към обществото си в началото на демократичния процес и не разкрила досиетата и така давността изтекла. Цветанов съобщи, че Главчев ще остане депутат.", "date": "2017.11.18", "title": "Според Цветанов БСП никога няма да управлява"}
{"url": "http://www.dnevnik.bg/kultura/2017/11/18/3071515_otkus_ot_chovekut_koito_vijdashe_otvud_licata_na/", "text": "Огюстен е стажант-репортер без заплата в малкия ежедневник на Шарлероа в Белгия. Когато градчето е разтърсено от избухването на взрив, той неволно се озовава в центъра на събитията. Насред хаоса, паниката и плача, Огюстен вижда всичко... дори повече. След като е разпитан от полицията, започва свое разследване, което ще го срещне с изключителни личности и ще го отведе на места, за които дори не е подозирал. В \"Човекът, който виждаше отвъд лицата\" Ерик-Еманюел Шмит продължава да изучава тайнствата на душата в един напрегнат роман, който умело преплита абстрактното с реалното. Той поставя фокуса върху изключително наболяла тема, която предизвиква множество дебати в обществото. С неподражаемия си изказ, Шмит успява едновременно да докосне сърцето и да разбуди разума. Да накара читателя да задава въпроси и да търси отговори. Какво е да виждаш невидимото за останалите? Кое е онова, което ни мотивира да действаме или да останем неми свидетели на собствената си съдба? Майсторски написан роман в типичния за Шмит ексцентричен, философски и вдъхновяващ стил. Преводач Гриша Атанасов Дизайн на корицата Фиделия Косева Навън влагата на булевард \"Одан\" плъзва студен воал по бузите ми. Макар че не е валяло, ситни капчици лъщят върху паветата. Някакъв пияница се прозява на пейката. Няколко домакини довършват пазаруването си. Двама младежи с качулки си шушукат в един вход. В единайсет сутринта минувачите още са малко. Едно куче се протяга. \"На улицата\", беше възкликнал Пегар, сякаш щях да се потопя в оживена тълпа, кипяща от желания, от възбуда, от амбиции, заляла хиляди хора, живеещи със сто километра в час, с лавина от безброй богатства, сред които щях да уловя перли, достойни да присъстват на страниците на вестника. Но Шарлероа не е нито Париж, нито Лондон, нито Ню Йорк. Рано сутрин град Шарлероа спи, примигва с очи, когато стане време за обяд, показва кратки признаци на активност в късния следобед, в часа пик, макар че струпаните един зад друг автомобили създават впечатление по-скоро за застиналост, отколкото за нетърпение. Неподвижността се е настанила отдавна в Шарлероа заедно с млечните облаци и бавния дъжд. Оглеждам се наоколо, един гълъб отлита недоволен. Каква информация ще събера? Би трябвало да вляза в някое бистро, да се опра на бара, да отпивам от чашата си и да слушам клюките, подхвърляни от съдържателя или клиентите. Но тази операция изисква да ѝ отделя няколко евро. А джобовете ми са празни. Не само джобовете, а и стомахът ми. Тротоарът свършва, без да забележа, и си изкълчвам глезена. Рухвам на земята. О, ако можех да припадна! Да ме свестят пожарникарите, да ме откарат в спешното отделение, където ще ме нахранят със сандвич, супа, компот... Разтривам си крака. Няма да се получи. Само ме боли. И болката ще отшуми. По-бързо от глада ми. Изправям се. Пред мен, на двайсетина метра, елегантна жена вади ябълка от кошницата си, захапва я леко. Телефонът ѝ вибрира. Тя оставя златната превъзходна на ръба на пейката, за да отговори. Да използвам нейното разсейване и да ѝ отмъкна плода? – Огюстен, въздържай се. Съвестта ми предпочита глада пред срама. – Събери информация. Върни се във вестника с новини. Иначе... Някаква безчестна част от мен изпитва желание да спори със съвестта ми: – Иначе какво? Нито ми плащат, нито ме признават. Този стаж не води до нищо. По-добре да прося. Свивам рамене и продължавам по булеварда. Звънят камбани. На площад \"Шарл II\" отслужват опело. Краката ми поемат в тази посока, защото по пътя има заведение за бързо хранене. Естествено, няма да вляза – но знае ли човек? – може някой на излизане да си изхвърли в кошчето картофките или половин хамбургер. Вчера се нахраних така, не ме е гнус да вземам наяденото. Някакъв човек ме блъсва. Едва не се просвам, а той дори не забелязва. Отказвам се да искам извинение – не съм в състояние да се бия – подпирам се на една фасада и си разтърквам рамото. Нервният човек внезапно пресича улицата. Сега го виждам по-добре: около двайсетгодишен, с обемиста парка върху хилаво тяло, кестенява дълга коса под боне, гъста, но подстригана брада, тъмни очи с леко разширени зеници. Той хвърля тревожни погледи, главата му непрекъснато се върти наляво-надясно. Той ме заинтригува. Какво има зад него, току до рамото му? Той се спира, попипва часовника си. Различавам по-добре птичката, която подхвръква около него. Какво е това? Гарван? Кос? Присвивам очи и фокусирам погледа си. Същество с пера? Полудявам... Дали не ставам играчка на въображението си? Вместо животно виждам миниатюрен мъж, човешка фигурка с антрацитеночерна джелаба, която гневно размахва ръце. Преглъщам слюнката си и притискам длани към мазилката, на която съм се подпрял, за да се уверя, че наистина се намирам в действителността. Отсреща младежът бърше челото, потреперва, колебае се, после решава да се върне обратно. Хомункулусът започва да се гърчи, да прави гримаси, да крещи. Не различавам думите, но схващам, че миниатюрното създание ругае младежа. Той се сковава, остава неподвижен. Слуша какво му казва създанието в джелаба, затваря очи, поема си дъх. Ето че сега кима. Съгласява се. След минута спокойствието го достига, изпълва го. Създанието усеща, че печели, и губи ожесточението си, заговаря по-равно, все по-сигурно в надмощието си във всеки следващ миг. Отново надъхан, младежът се усмихва и му казва нещо. Всичко се нарежда. Те са постигнали съгласие. Младежът поглежда часовника си и издиша решително. Продължава в първоначалната посока с големи крачки и завива. Аз го последвам. Наистина, това няма да ми донесе новини, но създанието, което го ескортира, като се плъзга през атмосферата, сякаш е хвърчило в небето без полъх, ме интригува. Младежът излиза на шестоъгълния площад \"Шарл II\". На стълбището на църквата се тълпят опечалени роднини, излизащи от службата. Изнасят ковчег. Младежът продължава пътя си и се изкачва по стълбите, където тълпата застива. На свой ред излизам на площада, когато нещо привлича погледа ми: вляво от мен върху едно кошче се мъдри кутийка с пържени картофи. Изглеждат още топли. Оставени са току-що. Не мога да устоя и изоставям проследяването, награбвам ги с шепи, за да ги натъпча в устата си. Не смея да повярвам, че след няколко минути вече няма да съм гладен. Зъбите ми се впиват в сипкавата маса. Съживявам се. Или по-скоро, ще се съживя. Но къде е моят човек със странното си летящо създание? Обръщам се и го забелязвам, оттатък фонтаните, на метър от служителите на погребалното бюро, които вкарват ковчега в лимузината. Тогава той разтваря парката си, изкрещява нещо с дрезгав глас и прави рязък жест. Отеква взрив. Нещо раздира небето. Въздушната вълна ме повдига. Политам. Падам.", "date": "2017.11.18", "title": "Откъс от \"Човекът, който виждаше отвъд лицата\" на Ерик-Еманюел Шмит"}
{"url": "http://www.dnevnik.bg/sport/2017/11/18/3080791_da_napravish_otbor_po_bobslei_v_nigeriia_ili_mechtata/", "text": "Нигерия ще направи своя дебют на зимни олимпийски игри. Да, това не е шега, след като африканската държава ще има свой отбор в състезанията по бобслей в Пьончан. Сеун Адигън, Нгози Онумере и Акуома Омеога се превърнаха в световна сензация в последните няколко дни, след като покриха квалификационния норматив, за да бъдат на старта в Южна Корея. Трите състезателки са бивши лекоатлетки и се занимават с боблсей едва от година и половина. За този период обаче успяват да създадат успешен отбор, който ще представи страна, в която няма нито сняг и нито един леден улей. Те направиха голяма крачка към участието си в Пьончан, след като се състезаваха в пети старт от необходимите пет квалификации. Достигането до финала в Калгари им даде и право да пътуват за Пьончан, поне засега. Единственото малко условие е, на 14 януари Нигерия да бъде в Топ 40 на световната ранглиста за сезона. Първите 40 нации заминават за Пьончан, а в момента Адигън, Онумере и Омеога са на 14-о място. Да събереш 75 хиляди долара от дарения \"Като дете вярвах, че ще съм първата жена в НБА, после открих че призванието ми е леката атлетика, но сега се чувствам наистина щастлива\", така представя себе си Сеун Адигън в специализиран портал за набиране на средства, които да подпомогнат спортната програма на нигерийския отбор по бобслей. Тя е бивша лекоатлетка, участничка на олимпийските игри в Лондон през 2012 г., когато отпада в сериите на 100 метра с препятствия. Адигън е родена в САЩ в семейство на нигерийски родители, но прекарва целия си живот и подготовка в страната. \"През 2016 г. в мен се зароди идеята да създам отбор за бобслей и да се класираме за олимпийските игри. Не беше лесно, но се радвам, че всички успяхме\", казва още Адигън, която е пилот на шейната и капитан на тима. Отборът се нуждае от 150 хиляди долара, за да спонсорира прогрмата си – участие на квалификационни състезания, закупуване на екипировка и всичко необходимо. Държавата осигурява половината от сумата, която е за пътувания и регистрации. Тогава обаче идва по-сложната задача, а именно как да се осигурят още 75 хиляди долара. Това се случва от дарения благодарение на онлайн платформа за подпомагане на спортисти от екзотични страни. \"Нуждаем се от боб за тренировки и състезания, кънки за шейната, всички инструменти за ремонт, както и сериозни средства по транспортиране на екипировката ни, а не на последно място и застраховки за мен и моите съотборнички\", пише в представянето Адигън. Общо 474 души даряват пари и за четири месеца сумата е събрана. В началото обаче е много трудно, а всичко просто се случва след анонимно дарение от 50 хиляди долара. И до днес състезателките не знаят кой им е помогнал с толкова голяма сума, но искат някой ден да се срещнат с него. Това не е \"Леден болид 2\" През годините бобслеят се е доказал като изцяло европейска дисциплина. Неслучайно сред водещите 15 нации с призови класирания на олимпийски игри, единствено САЩ и Канада са страните извън Европа с медали и титли. Въпреки това дисциплината се е превърнала и в много екзотична, най-вече заради участието на националния тим на Ямайка на игрите в Калгари през 1988 г. Страната от Карибския басейн се превърна в истинска сензация, участвайки, както в двойките така и в състезанието при четворките в ледения улей. Спускането на Дъдли Стоукс, Девън Харис, Майкъл Уайт и Крис Стоукс завърши със зрелищна катастрофа, но до ден днешен ямайците остават в историята на световния спорт. По-късни филмът за тяхното участие \"Леден болид\" стана нарицателен за ямайските спортисти. При двойките Дъдли Стоукс и Уайт дори се класираха 30-и, пресичайки финалната линия. След това страната взе участие на четири поредни олимпийски игри (Албервил 1992, Лилехамер 1994, Нагано 1998 и Солт Лейк сити 2002), преди да се класира и за игрите в Сочи. \"Определено има прилики, макар че ние сме от Африка, а те от Карибите. Служили са ни като вдъхновение, също така и те са лекоатлети, а мисля че този спорт дава отлична подготовка за бобслея, но всичко се изчерпва дотук. Ние отиваме за добро представяне, защо не и за медали\", обяснява Адигън. Тя смята, че при добра подготовка до началото на игрите Нигерия може да се надява на нещо повече от това просто да завърши спускането си. Според капитанът на тима всичко е планирано така, че нигерийките да са във върхова форма именно през февруари, когато са стартовете на ледения улей в Пьончан. \"Тренирахме доста, не само на пистата, но и във фитнеса, за да сме в добра кондиция, но до февруари остава много време\". Тя все още не знае коя от двете ѝ съотборнички Нгози Онумере и Акуома Омеога ще седне зад в бобслея и ще управлява спирачката. Шестата африканска страна с отбор на зимни олимпийски игри Макар в Африка почти винаги да е горещо, континентът има история на зимните олимпийски игри. В Пьончан Нигерия ще стане шестата африканска страна, която ще има свой отбор на един от най-големите форуми.  Кения имаше ски бегач – Филип Бойт, който участваше в Солт Лейк Сити 2002 и Торино 2006. Сенегал – двама скиори Лейти Сек, който взе участие на игрите през 2006 и 2010, както и Ламин Гей. Той е първият чернокож африканец участвал на олимпийски игри, при това го стори на три различни форума – Сараев '84, Албервил '92 и Лилехамер '94. Камерун също имаше представител в ски бягането, чрез Исак Менйоли в Солт Лейк сити, а Мадагаскар от Матийо Разанаколона в алпийските ски. Роденият в Канада състезател получи \"уайлд кард\" за игрите в Торино през 2006 г. Ганаецът Куоми Нкрума-Ачемпонг пък получи прякора Снежния леопард за участието си в във Ванкувър през 2010 г. Той се пусна в слалома и завърши 53-и от 102 стартирали. Екзотичните участници на зимни олимпийски игри са много, като представителят на Лихтенщайнската княжеска династия Хубертус фон Хохенлое-Ланденбург. Той е участник на пет олимпиади, представлявайки Мексико в алпийските ски. Другите са състезател в шейните от Тонга и сноубордист от Бразилия.", "date": "2017.11.18", "title": "Да направиш отбор по бобслей в Нигерия, или мечтата на три лекоатлетки за участие в Пьончан 2018"}
{"url": "http://www.dnevnik.bg/biznes/2017/11/18/3079417_kakuv_dohod_nosi_sobstvenostta_i_samostoiatelnata/", "text": "За четири пети от доходите си българските семейства разчитат единствено на заплатата и пенсията, сочат данните на статистическия институт. Двата източника общо формират 80% от доходите на домакинствата. В графиката по-долу \"Дневник\" показва как с годините са се променяли доходите от други два източника - собствеността и самостоятелната заетост. Собствеността носи по-малко от 1% от средния доход на българските домакинства, сочат данните на Националния статистически институт (НСИ) за третото тримесечие на 2017 г. Делът на доходите от самостоятелна заетост е 7.7%. Вижте в графиката как се е променял средният доход от двата източника в годините. Сумите са за 3-то тримесечие в левове средно на човек от домакинство по данни на НСИ. Делът им в общия доход на домакинствата не се е променил от 2010 г. досега.", "date": "2017.11.18", "title": "Какъв доход носи собствеността и самостоятелната заетост (графика)"}
{"url": "http://www.dnevnik.bg/sport/2017/11/18/3080802_klivland_navaksa_15_tochki_izostavane_i_pobedi_klipurs/", "text": "20 хиляди зрители в \"Куикън лоунс арена\" в Охайо се насладиха на нова победа на любимците си, които вече са с положителен актив – осем победи и седем загуби. В редовните 48 минути игра \"Кливланд\" не поведе нито за момент, а най-голямата разлика, която натрупаха гостите от Лос Анджелис беше 15 точки в края на третата четвърт. Баскетболистите на \"Кавалиърс\" пропуснаха първите си 10 изстрела и след само няколко минути играха изоставаха с 0:12. Много силен мач за \"кавалерите\" направи Леброн Джеймс, който завърши с \"дабъл-дабъл\" - 39 точки и 14 борби. Крилото даде и шест асистенции на съотборниците си. Джеймс отбеляза 19 точки след почивката, 16 от които дойдоха в четвъртата четвърт, при това осем поредни. Той помогна на тима си да заличи пасив от осем точки само 4:55 минути преди финалната сирена. Крилото реализира тройка само 48 секунди преди края, с което изравни резултата за 105:105, колкото завърши и редовното време. В продължението \"кавалерите\" започнаха по-силно и натрупаха аванс от шест точки, което се оказа и решаващо. Първият кош за \"ножиците\" в продължението дойде едва 1:57 минути преди края. Освен Джеймс много силно играха Кавин Лав (25 точки и осем борби) и Дуейн Уейд, който записа \"дабъл-дабъл\" - 23 точи и 11 борби. Лидерите на \"Клипърс\" Блейк Грифин и Деандре Джордан се отчетоха също с \"дабъл-дабъл\" всеки. Грифин – 23 точки и 12 борби, а Джордан завърши с 20 точки и 22 борби. На Запад също имаше голям обрат, след като \"Сан Антонио спърс\" навакса 23 точки изоставане, за да победи \"Оклахома сити тъндър\" със 104:101. Двубоят в \"AT&T арена\" се разви много драматично, а Ламаркъс Олдридж донесе преднина от три точки на \"шпорите\" само 24 секунди преди края. Последваха два пропуска от зоната за три точки на \"Оклахома\" преди Кармело Антъни да реализира и да сведе разликата само до една точка. Пау Гасол обаче имаше последната дума с два точни изстрела от наказателната линия, а накрая Ръсел Уестбрук пропусна от тройката. Олдридж беше над всички с 26 точки и девет борби, а за \"Оклахома\" Кармело Антъни завърши с 20 точки и шест борби. Той беше подпомогнат от Пол Джордж – 18 точки, шест асистенции и седем борби, но Ръсел Уестбрук отново вкарваше под нивото си. Гардът завърши с 15 точки, девет борби и девет асистенции. Уестбрук беше едва 5 от 22 от стрелба. С 10-ия си успех от 16 мача тексасците сложиха край на серията от три поредни победи на \"гръмотевиците\". \"Сан Антонио\" се изкачи на четвърто място в Западната конференция, докато \"Оклахома\" е девети със седем победи и осем загуби.", "date": "2017.11.18", "title": "\"Кливланд\" навакса 15 точки изоставане и победи \"Клипърс\" след продължение"}
{"url": "http://www.dnevnik.bg/politika/2017/11/18/3080793_bzns_napusna_reformatorskiia_blok_za_da_se_prisuedini/", "text": "Българският земеделски народен съюз (БЗНС) с лидер Николай Ненчев е напуснал Реформаторския блок и се присъединява към  платформата за Български манифест за Европа  на \"Да, България!\", ДСБ/Нова Република, Зелените, ДЕОС. Това съобщи лидерът на \"Да, България\" Христо Иванов по време на учредяването на новата платформа днес. Пред \"Дневник\" Николай Ненчев потвърди информацията като уточни, че решението е взето с пълно съгласие от членовете на управителния съвет и ръководствата на местните структури на БЗНС с гласуване днес. Той коментира, че неговото изказване на срещата е било балансирано и предпазливо, за да чуе мнението на хората, \"но за моя радост и на всички тук в залата, които продължават да дискутират, това решение се взе със 100%, нямаше нито един против, което ме кара да бъда голям оптимист\". \"БЗНС е силно притеснен от събитията, които се случват в политическия живот на България в последните месеци. Очевидно е, че демократичната общност не е представена в българския парламент. Държавните институции излъчват опасни антидемократични, антиевропейски послания\", пише в позицията на партията на Ненчев и поставя за цел пред БЗНС съвместно с Движение \"Да България\", ДСБ и другите демократични партии \"да изгради траен и устойчив политически съюз и да участва в инициативата \"Български манифест за Европа\". \"БЗНС счита, че РБ е изпълнил своята роля в демократичния политически процес\", се посочва още в съобщението. В края на октомври беше съобщено, че  БЗНС остава в рамките на Реформаторския блок  заедно с движение България на гражданите, СДС, Български демократичен форум и \"Глас народен\". По думите на Христо Иванов новата платформа, на която днес се постави началото, не е коалиция или граждански съвет, а инициатива, която ще работи, за да не се позволи на правителствената пропаганда да изпълни изцяло европейската тема. ", "date": "2017.11.18", "title": "БЗНС напусна Реформаторския блок, за да се присъедини към новата дясна платформа"}
{"url": "http://www.dnevnik.bg/biznes/2017/11/18/3080803_bankite_pecheliat_poveche_ot_plashtaniiata_v_broi_i/", "text": "Идеята за намаляването на плащанията в брой не е на банките, те не стоят зад нея нито имат план какво ще се случи, ако ограничението се приеме. Това каза в интервю за \"Дарик\" радио председателят на управителния съвет на Асоциацията на банките в България (АББ) и главен изпълнителен директор на ОББ/Сибанк Петър Андронов.  Преди дни в официална позиция \"Да, България\" и ДСБ/Нова република се обявиха срещу предложението на Министерството на финансите прагът да падне от 10 хил.- на 5 хил. лв. Това според политическите формации ще донесе съществени допълнителни приходи за банките от такси и комисионни и ев полза на големите играчи за сметка на малките. Текстът за пореден път беше отхвърлен от бюджетната комисия в парламента. Гласуването в пленарната зала все още предстои. Андронов коментира, че банките печелят много повече от плащанията в брой, които са по-скъпи за потребителите от мобилните и електронните плащания. Той предположи, че мотивите на вносителя са свързани по-скоро с големите кешови наличности в касите на фирмите, обяснението за които е укриване на транзакции. Вчера, например, Националната агенция за приходите съобщи, че само за месец  в касите на фирми не са открити 3 млрд. лв. , които е трябвало да бъдат там. ", "date": "2017.11.18", "title": "Банките печелят повече от плащанията в брой и идеята за прага не е тяхна"}
{"url": "http://www.dnevnik.bg/photos/2017/11/18/3080759_snimka_na_denia_remontiraniiat_bul_dondukov_v_sofiia/", "text": "Участъкът на софийския бул. \"Княз Ал. Дондуков\" между ул. \"Г. С. Раковски\" и бул. \"Васил Левски\" вече е достъпен за автомобили след ремонт, започнал на 15 септември.", "date": "2017.11.18", "title": "Снимка на деня: Ремонтираният бул. \"Дондуков\" в София"}
{"url": "http://www.dnevnik.bg/sviat/2017/11/18/3080246_koito_i_da_upravliava_zimbabve_shte_mu_triabva/", "text": "Бързината, с която се развиха събитията в Зимбабве тази седмица, изненада дори опитни наблюдатели на Африка. Армията на практика завзе контрола; президентът Робърт Мугабе беше поставен под домашен арест, а за съпругата му, за която се твърди, че е готвена за негов наследник, се съобщава, че е избягала от страната. Все още не е ясно кой в крайна сметка ще управлява Зимбабве. Но който и да надделее, ще има нужда от подкрепата както на армията, така и на Китай - водещия чуждестранен инвеститор в Зимбабве.  До вчера съобщенията създаваха впечатлението, че 93-годишният Мугабе продължава да се опитва да убеди висшите генерали, че би трябвало да му бъде позволено да завърши президентския си мандат до изборите следващата година. Смяташе се, че генералите подкрепят предаване на властта на бившия заместник на Мугабе Емерсон Мнангагва. Ето някои важни поуки от това, което знаем засега: Никой в Пекин или Хараре не казва дали Китай е бил уведомен предварително за плановете за завземане на контрола. Но малко преди зимбабвийските танкове да излязат по улиците, китайското министерство на отбраната сметна за важно да съобщи, че главнокомандващият на армията на Зимбабве се е срещнал с китайския си колега в Пекин предишната седмица. Новината беше широко отразена, особено в южната част на Африка, наред с извънредните събития около преврата. Много регионални наблюдатели подозират, че Китай, който подкрепяше партизанските бойци от движението на Мугабе Африкански национален съюз на Зимбабве по време на водената от него война срещу режима на бялото малцинство в тогавашна Родезия, е в течение на събитията в Хараре и до голяма степен ги подкрепя. След като Пекин значително засилва своите позиции в Африка на юг от Сахара през последното десетилетие, може да се очаква, че отсега нататък този вид сигнали ще бъдат важна част от събитията на континента. Мугабе, наречен от един американски посланик \"блестящ тактик\", беше смятан за един от големите специалисти по оцеляване в международната политика. Чаровен и абсолютно безмилостен, той беше готов да използва етническо разделение, наказателни отряди, медийни манипулации и множество други противни средства, за да смазва всички противници. През 2008 г. неговият главен съперник се отказа от участие в балотаж на избори, след като правителствените сили биха, убиха или сплашиха хиляди опозиционни гласоподаватели. Ирония е, че сега го погубва точно напредналата му възраст, която някога го защитаваше от вътрешни съперници, които по-рано, изглежда, се задоволяваха да чакат времето да вземе своя дан. Откакто навърши 90, тази динамика се промени, след като стана по-ясно, че Грейс Мугабе - амбициозна жена - повече от 30 години по-млада от съпруга си - се е прицелила в президентския пост. Интригите и ударите в гърба достигнаха своя връх миналата седмица с уволнението на вицепрезидента Мнангагва - някогашен фаворит за наследник на Мугабе, което беше възприето като ход за засилване на позициите на Грейс Мугабе. Едва ли е необичайна стратегия за един болен владетел да се опитва да прехвърли властта на близък член от семейството. В страни, които не са конституционни монархии, това обаче може да се окаже невъзможен или предизвикващ разделение процес. Съпругата на Мугабе, наричана в Зимбабве \"Гучи Грейс\" заради слабостта ѝ към шопинга, никога не е била популярна. Вероятно по-важното е, че нейното нарастващо влияние отблъсна и разочарова утвърдени фигури в  управляващата партия ЗАНУ-ПФ  и държавните структури. Те явно бяха започнали да действат срещу нея преди уволнението на Мнангагва миналата седмица. Семейство Мугабе не е единствената господстваща фамилия в Африка, която имаше лоша седмица. По-рано тази година анголският президент Жозе Едуарду Душ Сантуш предаде властта на своя заместник след 37 години на поста съгласно сделка, която постави дъщеря му Изабел начело на държавната петролна компания \"Сонангол\". Това продължи по-малко от три месеца - в сряда тя беше уволнена, а анализатори определиха този ход като очевиден опит на новия президент Жоау Лоуренсу да ореже властта на семейството. Когато Мнангагуа беше освободен от длъжност миналата седмица, за кратко изглеждаше, че това е краят на пътя му. Сега изглежда вероятно, че човекът, наричан понякога с прякора си - Крокодила, ще получи властта в резултат на действията на армията. Това не е уникална зимбабвийска ситуация. Египетският президент Абдел Фатах ас Сиси в много отношения е сходен случай - висш военен, представил се като човек, на когото може да се разчита в хаоса, последвал отстраняването на Хосни Мубарак и неговите синове. Тези хора са не просто умни, амбициозни личности, чакали зад кулисите десетилетия наред. Те имат и достъп до цяло поколение от сходни фигури с подобни недоволства. Това може да съдейства за изграждането на силна мрежа, когато става дума за подобна ситуация и нужда от внезапни, решителни действия. Бързината и успехът, с които армията завзе контрола в Зимбабве, са в ярък контраст с опита за преврат в Турция през юли 2016 г. Тогава сравнително малка група офицери от армията се опита да предприеме действия срещу президента Реджеп Тайип Ердоган. Те бяха изправени пред по-трудна задача от своите зимбабвийски колеги, тъй като имаха работа с лидер, който е в разцвета на силите си, а не с болен човек, прехвърлил 90-те. Но турските заговорници освен това не успяха да завземат важни правителствени сгради и позволиха на Ердоган да се обърне към нацията и да се координира с все още верните му военни подразделения. Беше използвана малко сила, а в поне един случай зле поддържан танк не успя да стигне до столицата. Нищо от това нямаше особено значение. Бързината, с която беше задържан Мугабе, появата на военен говорител по телевизията и видимото присъствие на бронирана техника по улиците беше достатъчно, за да покаже, че политическата реалност се е променила. Който и да поеме сега управлението в Зимбабве, ще има нужда от подкрепата на армията, но това не значи, че тези, които стоят зад завземането на властта, могат да очакват свободно царуване. До вчера внимателно наблюдаваният и контролиран от държавата китайски вестник \"Глобал таймс\" предупреждаваше, че евентуална продължителна нестабилност в Зимбабве може да спре по-нататъшните китайски инвестиции. За Африка краят на епохата на Мугабе може да бележи началото на нова глава в намесата на Китай на континента. /БТА/", "date": "2017.11.18", "title": "Който и да управлява Зимбабве, ще му трябва подкрепа от армията и Китай"}
{"url": "http://www.dnevnik.bg/ot_vas/novini_ot_vas/2017/11/18/3079939_v_plen_na_studa/", "text": "Езерна идилия, далеч от градската среда, навалица и въздух...", "date": "2017.11.18", "title": "В плен на студа"}
{"url": "http://www.dnevnik.bg/v_pamet/2017/11/18/3080843_pochina_legendarniiat_shtangist_naim_sjuleimanoglu/", "text": "Щангистът Наим Сюлейманоглу е починал днес по обяд съобщиха турските медии. Той беше в критично състояние около два месеца, след като през септември беше  приет с белодробна недостатъчност . 50-годишният спортист беше под постоянно наблюдение, но състоянието му се е влошило сериозно в последните часове. Около 14 часа местно време Сюлейманоглу е издъхнал в болница \"Мемориал Атакьой\" в Истанбул. През последната седмица щангистът беше на системи, след като претърпя нова операция, този път заради мозъчен кръвоизлив. На  11 ноември той беше опериран по спешност заради мозъчен кръвоизлив . Хирургическата намеса извърши един от най-добрите специалисти по неврохирургия в Турция професор Гьокхан Акдемир. \"Все още не можем да кажем дали ще се наложи нова операция, но засега се вижда подобрение. Следим ситуацията и се надяваме на най-доброто. Взехме решение за операция, защото трябваше да намалим налягането, което постоянно се увеличаваше и застрашаваше живота му\", обясни тогава професор Акдемир. Наим Сюлейманоглу е роден на 23 януари 1967 г. в село Птичар, Момчилградско. Започва да тренира вдигане на тежести едва на 10 години, а през 1983 година за пръв път подобрява световния рекрод. Не взима участие на олимпийските игри в Лос Анджелис през 1984 г. заради бойкота от страна на държавите от Източния блок. През 1986 г. по време на Световната купа в Мелбърн емигрира в Турция и започва да се състезава за нея. България не опитва да попречи на участието му в Сеул '88 и получава парична компенсация от 1.25 млн. долара. Сюлейманоглу печели три поредни олимпийски титли - две в категория до 60 килограма (в Сеул през 1988 г. и Барселона през 1992 г.) и една в категория до 65 килограма (в Атланта през 1996 г.). Турският щангист има още редица впечатляващи постижения, сред които седем световни титли, два златни медала от европейски първенства и 46 поправки на световни рекорди. През 2009 г. Сюлейманоглу отново  имаше сериозни здравословни проблеми . Тогава той беше приет в болница заради проблеми с белите дробове, черния дроб и сърцето, което работеше с 40 процента от капацитета си. В рамките на малко повече от две години това е пореден трагичен случай в щангите щанги. На 21 март 2015 г. след инфаркт  си отиде олимпийският шампион от Атина Милен Добрев . На 20 август тази година почина и  европейският шампион Величко Чолаков , отново след инфаркт. И двамата шампиони бяха на по 35 години. По-рано през тази година почина и дългогодишният треньор на националния отбор по вдигане на тежести  Иван Абаджиев .", "date": "2017.11.18", "title": "Почина легендарният щангист Наим Сюлейманоглу"}
{"url": "http://www.dnevnik.bg/analizi/2017/11/18/3080842_purvata_rech_na_purviia_svoboden_miting_stiga/", "text": ".  Граждани, Отдавна сме разбрали, че обществото, което наричаме \"развит социализъм\", не е нито развито, нито социалистическо. Това е едно диктаторско, тоталитарно общество, което в името на илюзорното красиво бъдеще съсипа живота на няколко поколения. На мястото на буржоазията дойде една нова потисническа класа – класата на апаратчиците, класата на номенклатурните кадри. Ние днес сме щастливи от свалянето на Тодор Живков, от смъкването на този, който предизвикваше ужасен страх сред подчинените си, който предизвикваше присмех и срам сред народа. Щастливи сме, че се намериха хора и институции, които свалиха от власт този диктатор. Но нека не се радваме прекалено. Той си отиде, като ни остави тежки икономически, политически и нравствени проблеми. Страната е в криза. Останаха си празните магазини, всезнаещите началници, безпразничното казармено всекидневие, съсипаната индустрия, замърсената природа. Той си отиде, но системата остана. Остана практически непокътната и господствуващата номенклатурна класа. Номенклатурата владее и в момента държавната собственост, тя владее средствата за масова информация, в нейни ръце е репресивният апарат. Някъде там, в нейните кабинети, в нейните вили и резиденции, на скришно от народа се решават нашето всекидневие и нашите съдбини. Сред номенклатурата, разбира се, има и свестни и почтени хора. Хора професионалисти, защото и управлението е професия. Без тях държавата не може. Тези хора са наши съюзници в борбата за демокрация. Ние сме заедно. Но сега става дума за господствуващата класа. Не е вярно, че е имало ръководна роля на партията. Имаше груба лична диктатура на Тодор Живков. Не е вярно, че властта е народна. Властта е номенклатурна. Видяхме ги що за образи са по телевизията вчера на сесията на Народното събрание, където малцина имаха моралното право да говорят, а от останалите нито един не намери куража да се покае. Гласуват енергично и едновременно като на масови гимнастически упражнения, а някои излизаха и безсрамно се оливаха. Сякаш не виждат събудения народ, който с пълно гърло вика: \"Искаме отчет за всичко! Искаме плурализъм!\" Днешният наш митинг беше обявен още миналата събота – на другия ден след Пленума, когато на родения в Правец беше даден правия път. Номенклатурата постоя пет дена като ударена, тя наистина получи тежък удар, и хукна да организира и тя митинг. Той стана вчера. Не беше лош. Номенклатурата иска да си запази привилегиите и властта, да я кара, както досега, затова когато разбра, че ние – независимите сдружения, сме организирали митинг, с който ще приветствуваме свалянето на Тодор Живков, тя пъргаво изтича отпреде ни и легна на килимчето пред новите ръководители. Нека номенклатурата ляга. Ние, събраните тук, оставаме прави и заявяваме на Петър Младенов – генерален секретар на БКП и председател на Държавния съвет: Другарю Младенов! Ние не искаме привилегии и власт. Ние си искаме правата. Искаме ги само с мирни и законни средства. Стига диктатура на многострадалната ни земя! Ние искаме: Първо: Българското законодателство да се приведе в съответствие с международните споразумения, които е подписала страната ни. Второ: Да се осигури на дело незабавна и действителна свобода на словото, печата, сдруженията и събранията. Трето: Да се проведат предсрочни свободни избори. В тях да има възможност да се кандидатира всеки, без каквито и да е политически ограничения. Четвърто: Властта в страната да принадлежи на българския парламент. Народното събрание да бъде постоянен работен орган. Пето: Да има пълна свобода на стопанската инициатива: индивидуална, групова или обществена. Да се изгради пазарно стопанство и трудово придобитата собственост да е неприкосновена. Шесто: Държавна сигурност да се занимава само със сигурността на държавата, а не системно и безнаказано да нарушава законите. Да се разформирова нейното идеологическо отделение. Седмо: Да се проведе без увъртания разследване на дейността на Тодор Живков, неговото семейство и обкръжение. Не желаем мъст. Отмъщението до добро не води. Искаме биографията му най-после да стане прозрачна и да спре изопачаването на историческите и делничните факти. Носят се слухове, че е вършел престъпления. Вярно ли е това? Ако е вярно, би трябвало да бъде съден. Сигурно е, че съдът над Тодор Живков ще бъде поука за всички – малки и големи политици, днешни и утрешни. Обаче длъжни сме да предупредим корумпираните, гузните номенклатурчици. Не искаме да си умивате ръцете с него. Изкупителни жертви не са ни нужни. Искаме друго обществено устройство, а не курбани. Ние искаме, другарю Младенов, да живеем в прилична държава. Ако Вие работите за нашите искания, вие ще имате привилегията да се ползувате от нашата подкрепа и доверие. Дойде денят да викнем открито: искаме чиста и свята република! Искаме свобода и демокрация! Да живее България!", "date": "2017.11.18", "title": "Първата реч на първия свободен митинг: Стига диктатура, искаме свобода и демокрация"}
{"url": "http://www.dnevnik.bg/biznes/2017/11/18/3080839_avionams_se_gotvi_da_proizvejda_dronove_i_bezpilotni/", "text": "Авионамс\" ще произвежда дронове и безпилотни самолети. Това съобщи в интервю за радио \"Дарик\" министърът на икономиката Емил Караниколов. В края на годината се очаква представители на американската компания, чийто е проектът, да дойдат в България за уточняване на подробностите. За интереса е станало известно по време на визитата на  голяма бизнес делегация от САЩ  по-рано този месец в България. Според министъра българският военно-промишлен комплекс през тази година ще бъде с по-добри показатели от предишните, особено за държавните дружества. Той отправи препоръка предприятията от сектора да се развият към натовска продукция и по-високотехнологични производства. \"Сега сме в ниския сегмент на производството, правим най-простите муниции. Трябва да качим една стъпка нагоре\", каза Караниколов и даде за пример проекта на \"Авионамс\". Банката за развитие ще финансира и държавни инфраструктурни проекти Българската банка за развитие ще финансира правителствени инфраструктурни проекти, съобщи министърът, който е принципал на държавната финансова институция. Това предвижда новата стратегия на банката. Дали чрез публично-частни партньорства или не, го допускаме, каза Караниколов без да навлиза в детайли. Той потвърди, че банката ще финансира предимно малките и средните предприятия, както и новосъздадените. Казусът с приватизацията на БМФ ще се оценява през 2019 г. Сделката за БМФ може да бъде развалена само при пълно неизпълнение на приватизационните ангажименти от купувача. Десетгодишният период, в който трябва да се отчетат, ще изтече през 2018 г., а изпълнението на ангажиментите ще бъде проверено през 2019 г., поясни министърът. Параходството е собственост на дружество на сегашния председател на Конфедерацията на работодателите и индустриалците Кирил Домусчиев. По настояване на вицепремиера Валери Симеонов по-рано тази година  правителството оспори в съда решение на търговския арбитраж  към Българската търговско-промишлена палата в полза на частния собственик, който претендира за промяна на приватизационния договор. Касационният съд го отмени, а Симеонов  настоява за разваляне на сделката. За това дело Караниколов днес коментира, че арбитражът не е трябвало да се произнася, защото не е в правомощията му да разглежда стопанска непоносимост, а и приватизационните договори не могат да се изменят.", "date": "2017.11.18", "title": "\"Авионамс\" се готви да произвежда дронове и безпилотни самолети"}
{"url": "http://www.dnevnik.bg/sport/2017/11/18/3080832_s_pobedite_v_london_grigor_dimitrov_izleze_chetvurti/", "text": "Страхотното представяне в груповата фаза на финалите на АТП в Лондон изкачи Григор Димитров на четвърто място в класацията по приходи от наградни фондове през 2017 г. До момента българският тенисист е заработил 764 хиляди долара от турнира в Лондон. Финалистите в надпреварата на осемте най-добри получават по 191 хиляди долара за участие при три изиграни мача. За всяка победа в групите те добавят по още 191 хиляди към сметката си. Димитров спечели и трите си двубоя в група \"Пийт Сампрас\" -  6:3, 5:7, 7:5  срещу Доминик Тийм,  6:0, 6:2  срещу Давид Гофен и  6:1, 6:1  срещу Пабло Кареньо Буста. От началото на сезона българинът е спечелил 3.81 млн. долара от наградни фондове. Той започна финалите в Лондон като №6 в класацията по приходи и №6 в световната ранглиста. Ако днес спечели  полуфинала с Джак Сок , а Роджър Федерер победи Давид Гофен, Димитров ще се изкачи на третото място и в двете класации. Победа в полуфиналите носи допълнително 585 хиляди долара, а спечелването на трофея в Лондон - още 1.2 милиона. Ако шампионът в турнира е спечелил всеки един от петте си мача, ще си тръгне от британската столица с 2.55 млн. долара. Общият награден фонд на финалите на АТП е 8 милиона. Световният №1 Рафаел Надал е лидер по приходи през сезона с 12.7 млн. долара. Той прибави 105 хиляди от участието си в Лондон, тъй като изигра само един мач, преди да се оттегли от надпреварата заради контузията в коляното, която получи на мастърса в Париж. Федерер е втори в класацията, но има шанс да излезе начело. До момента спечелените пари от наградни фондове от 36-годишния швейцарец са 11.8 млн. долара. Той също завърши груповата фаза в Лондон с три победи от три мача - 6:4, 7:6 (4) срещу Джак Сок, 7:6 (8), 5:7, 6:1 срещу Александър Зверев и 6:7 (5), 6:4, 6:1 срещу Марин Чилич. Зверев е трети по приходи за момента с 4.3 млн. долара. Челната десетка се допълва от Тийм (3.71 млн.), Чилич (3.65 млн.), Сок (3.1 млн.), Гофен (2.95 млн.), Кевин Андерсън (2.85 млн.) и Стан Вавринка (2.82 млн.).", "date": "2017.11.18", "title": "С победите в Лондон Григор Димитров излезе четвърти по приходи през сезона"}
{"url": "http://www.dnevnik.bg/photos/2017/11/18/3080758_fotogaleriia_koleden_bazar_nosi_germanskata_tradiciia/", "text": "Ухание на греяно вино, печени вурстове, канела и ванилия посрещнаха първите посетители на Немския коледен базар, който заработи днес в София.", "date": "2017.11.18", "title": "Фотогалерия: Коледен базар носи германската традиция в София"}
{"url": "http://www.dnevnik.bg/citat_na_deniia/2017/11/18/3080857_citat_na_denia_sled_20_godini_s_grigor_i_tomi_haas/", "text": "М Това заяви Роджър Федерер пред \"Скай спортс\" по време на разходка в личната му съблекалня в лондонската зала. Той беше попитан как се развива бандата One-Handed Backhand Boys, която  сформира с българина и германеца през януари. По време на Australian Open тримата изпяха Hard to Say I'm Sorry на \"Чикаго\" с акомпанимент на пиано. През март  триото се завърна с ново изпълнение. уточни Федерер. Легендарният швейцарец беше попитан за концерт на кои известни изпълнители би дал пари. \"Много са. Тази година ходих два пъти на \"Колдплей\". Беше много готино. Разбира се, с удоволствие бих отишъл да видя на живо Адел, Бионсе. А концерт на Джъстън Бийбър ще направи жена ми много щастлива\", сподели той. Федерер спечели три победи в трите си мача от груповата фаза на финалите на АТП. Днес от 16.00 часа му предстои полуфинален сблъсък с Давид Гофен.", "date": "2017.11.18", "title": "Цитат на деня: След 20 години с Григор и Томи Хаас ще напълним \"О2 арена\" като певци"}
{"url": "http://www.dnevnik.bg/intervju/2017/11/18/3080840_svetlana_komogorova-komata_prevodach_holdun_kolfiild_e/", "text": "Първият й превод през 1995 г. е трилогията за номите на Тери Пратчет, продължава с \"Дърк Джентли. Холистичната детективска агенция\" и \"Дългият следобеден чай на душата\" на Дъглас Адамс и оттогава е известна като един от гласовете на хумористичната фантастика у нас - Робърт Шекли, Роджър Зелазни, повечето заглавия на Пратчет извън \"Света на диска\" и др. В неин превод излизат и редица класици на XX в. като Джак Керуак, Хенри Милър и Селинджър, съвременни автори като Чък Паланюк, Том Робинс и Чайна Миевил, както и нови преводи на книгите за Алиса и \"Приключенията на Том Сойер\". Има редица награди и номинации за работата си, както и две собствени стихосбирки. \"Дневник\" разговаря с нея във връзка с  новия й превод на \"Спасителят в ръжта\"  на Дж. Д. Селинджър, издаден от \"Дамян Яков\". - Не, напротив - прегърнах идеята с голям ентусиазъм. На първо място, колкото повече интерпретации на един текст имаме, толкова по-добре. Никой не може да изкара текста \"едно към едно\" - преводачите сме като музикантите, които правят кавърверсии. Няма как да избягаш от времето, няма как да избягаш от епохата, но няма как да избягаш и от собствената си личност - интерпретативният момент е абсолютно неизбежен. Затова колкото повече интерпретации имаме, толкова по-добра представа имаме за оригиналния текст. - Първото издание на \"Спасителят в ръжта\" у нас, мисля, е от 1965 г. То носи белезите на своето време. Тоест: изказът на Холдън е много хаотичен, с объркана граматика, със \"сецвания\" в езика и огромно количество паразитни думи. В стария превод той е окултурен, което е напълно легитимен подход. Но спънатият език на Холдън е изгладен. Той говори жаргона на епохата - на тинейджърите през 40-те и началото на 50-те години и целта е да се изказва максимално естествено. Но например изразът making out - \"натискам се\" - в стария превод е \"милувки\". Никой тинейджър не се изразява така. - Първо, през 60-те години, а и преди това, в България съществува стара традиция кои думи се допускат като печатно слово и кои не. Второ, при българските преводачи има много силна автоцензура - и това е останало като традиция, ако има нецензурни, прекалено разговорни неща, да се пооблагородят, защото това е печатно слово. - Не точно, защото това все пак е книга с епоха. Опирала съм се на някаква, така да се каже, златна класика в жаргона - думи, които се предават от поколение на поколение. А на места съвсем умишлено съм го предавала с леко старомоден жаргон - думи, които помня от 70-те и 80-те години, защото изказът трябва да има старомоден привкус. Но съвсем леко. - Аз бих го оприличила на това как една роля ще бъде изиграна от различен актьор. Оригиналният текст предполага Холдън да е по-наперен, нецепещ басма никому. Като всеки тинейджър той хем е неуверен, хем е страшно наперен. Докато в стария превод се създава усещането за един по-свенлив младеж. Холдън се изразява доста невъзпитано, наскоро обсъждахме с един приятел, че дори е един протопънкар. - За рецепцията през 1965 г. не знам - мога да предполагам, че тогавашният Холдън у нас е звучал възпитано и не е предизвикал скандал и потрес. Но в Щатите е имало и то твърде дълго - с голямо учудване разбрах, че това е от книгите, най-често цензурирани от училищните библиотеки. И сега, почти 70 години по-късно, тя има потенциал да прави скандали. - Няколко. Например раздялата на Холдън със Сали Хейс - когато отиват на ледената пързалка. Той я отрязва доста по-грубо, отколкото в първия превод. След като цяла вечер недоволства от префърцуненото й държание и как е обкръжена от някакви много измислени хора, накрая й заявява: \"You are a royal pain in the ass\". Аз го преведох като \"Трън в гъза, мощно забит\". А в стария превод беше \"Доповръща ми се от тебе!\" Не съм съгласна с него, защото тук имаме досада, раздразнение, но не и погнуса. - Много ми е трудно да избера един. Но например Марк Твен - той носи бунтарския дух и съпротивата срещу закостенялостта. Обожавам Тери Пратчет и Дъглас Адамс, точно защото могат да погледнат с присмехулно око на всички закостенелости. Има един автор - Спайдър Робинсън, който не е толкова популярен и когото навремето аз изнамерих и предложих с книгата \"Кръчмата на Калахан\" - той е един много симпатичен и мил подривник. Защото е носител на максимална отвореност - концепцията на цикъла за въпросната кръчма е \"бъди максимално отворен и умей да прощаваш - не се отнасяй с предварителната нагласа, че всеки иска да ти навреди.\" - Понякога. Обикновено обаче издателствата предлагат. Това от една страна е хубаво, от друга страна понякога влизаш в рамка - след като преведох \"Шантарам\" например, ме потърсиха няколко издателства с книги за Индия. Или пък - \"ето, тя не се притеснява и не замества с евфемизми\". Защото при мен автоцензурата, за която говорих, я няма. Застъпничка съм на схващането, че е нахално да поправяш автора - щом е поставил там едни думички, поставяш ги и ти. - \"Приключенията на Хъкълбери Фин\". \"Том Сойер\" вече направих, остава и с Хък да се заема, още повече, че той е един от най-любимите ми герои. Още откак на 8 години разбрах, че някой може да живее в бъчва, без да се притеснява от нищо, реших, че и аз искам така. Въобще привлича ме всеки с бунтовен дух. Като стана дума за автостоп, се сетих, че в стария превод на \"Спасителят\" \"hitchhiking\" е преведено като \"ще спирам колите и ще моля за превоз\". Това също е белег на времето - думата \"стопирам\", доколкото ми е известно, е навлязла в езика през 70-те години, когато е навлязла и практиката. През 60-те просто не е съществувала. - Забавна история. Тогава се подвизавах като продавачка на книги на една сергия под колоните на \"Гарибалди\". Един ден мина моят приятел Робърт Леви и ме попита, \"Ти искаш ли да превеждаш Тери Пратчет?\" \"Е, как, що за въпрос!\", казах. Оказа се, че точно в този момент издателство \"Прозорец\" беше купило правата на трилогията за номите и си търсеха преводач. И така стана - от приятелство. - Непрекъснато ме питат дали е трудно. Не, това е такова огромно удоволствие! Непрекъснато въртя из ума си разни варианти, хрумва ми едно, после друго, пляскам се по челото, сядам, пиша на коляно... Не мога да изляза от текста. Както беше старият лаф - направи си от хобито работа и няма да работиш и ден. - Чак да се координираме не, но много се възхищавам на това, което Владо Зарков направи със \"Светът на диска\". Той има чудесна езикова изобрателност и свеж поглед. Понякога чета и си казвам, ей, на мен това нямаше да ми хрумне, толкова е готино! - Е, тук вече блокирах! Много са! Но от Дъглас Адамс много обичам вогонската поезия... - \"Пътеводителят...\" има два превода, първият е 1987 г., мисля, а през 90-те излезе втори, който също никак не беше лош. Но никой не смееше да отвори на страницата с вогонската поезия, защото всеки си спомня \"О, фривилна грухталност!\" Когато някой е направил нещо с максимална езикова изобретателност, да вървиш след него е трудно. - Не, защото тя е от \"Света на диска\", а ние сме се разпределили - аз правя всичко извън него. Но преди 3 г. потече една поредица с ранните разкази на Тери Пратчет, аз преведох два сборника, а сега предстои, пак от \"Прозорец\", да излязат негови коледни разкази. Има още какво да се появява. Той е списвал детската рубрика в местния вестник и е написал голямо количество наистина много весели и приятни детски истории. Писал ги е, когато е бил на двайсет и няколко години, но хич не са за пренебрегване. - Това е неговото желание и според мен е правилно. Не съм убедена, че един автор би искал негови недовършени, неизпипани, недоизмислени неща да виждат бял свят. В известен смисъл това си е бърникане в мозъка.", "date": "2017.11.18", "title": "Светлана Комогорова-Комата, преводач: Холдън Колфийлд е един протопънкар"}
{"url": "http://www.dnevnik.bg/bulgaria/2017/11/18/3080841_bulgarski_manifest_za_evropa_vreme_e_da_izlezem_ot/", "text": "Имената на 30 експерти в различни сфери бяха обявени днес с поставянето на началото на новия проект Български манифест за Европа. Тяхната основна задача, ще е да върнат \"усещането за европейска посока\", чрез редовни широки обществени дискусии за приоритетите и грешките на България и как тя, най-после след 10 години членство, да се превърне от пасивна в активна част от Европейския съюз. Проектът е на   и други организации, но не е политическа инициатива или коалиция, а експертна платформа, която \"ще говори за демокрацията, за върховенството на закона и която ще оборва тезите, пускани от правителствената радиоточка\"  по думите на лидера на \"Да, България!\" Христо Иванов . В края на учредяването му днес се разбра, че  към проекта се присъединява също и БЗНС с лидер Николай Ненчев . , каза в речта си за представянето на \"Български манифест за Европа\" Христо Иванов. \"Стурваше ни се, че просто трябва да влезем в ЕС и някак си той ще се превърне в инкубатор за нашата държавност, за нашата свобода и качество на живот. Десет години по-късно, очевидно е, че ние пропиляхме възможността да постигнем тази цел\", каза още Христо Иванов, \"И сега, в един момент, в който света около нас се променя, в който ЕС се променя, ние трябва да се мобилизираме и да излезем с нова визия. Първо, за това как си представяме ние от българска гледна тока бъдещето на ЕС, и второ - как в тази визия си представяме да постигнем този идеял за държавност\", продължи председателят на \"Да, България!\". \"Трябва да излезем от страната, . Не за друго, а защото българите заслужават повече и защото гарата, в чиято чакалня седим толкова кротко, я местят\", каза още Христо Иванов. Чакалнята е например за Шенген или за еврозоната, обаче ЕС се променя с огромна скорост, и България трябва да се включи много активно в тази промяна, вместо да остане пасивна. \"Това е ролята на тази платформа\", обобщи той. Сред 30-тимата експерти, които застават в основата на инициативата, са   Българският манифест за Европа ще се пише от Александър Кьосев и Нели Огнянова, Велизар Шаламанов, Стоян Михалев, Иво Божков и Боян Юруков, Мартин Димитров, Радан Кънев, Цецка Бачкова и Юлиана Николова. Христо Иванов определи експертите като   между опита за завладяване на държавата и правилната посока към ЕС. \"Представяме ви умове, сърца, представяме ви енергия. За България. Тази платформа е отворена, към нея ще се присъединяват и други хора и вероятно ще получава подкрепа и от други организации.\", каза той. Първата голяма дискусия с тяхно участие ще е следващия месец и ще е посветена на темата за българите зад граница. При представянето си, експертите също се обединиха около убеждението, че е време България да стане активен участник в решенията на Европейския съюз. Александър Кьосев коментира, че прословутата фраза на Алеко Константинов \"Европейци сме, ама все не дотам\", сега може да се превърне в  . В момент, в който \"уморена Европа\" се променя бързо и търпи кризи, ние можем не само да взимаме от нея, а за пръв път и да й дадем нещо - реформаторска енергия и опит в справянето в трудни ситуации, подсказа Кьосев.", "date": "2017.11.18", "title": "Български манифест за Европа: Време е да излезем от чакалнята"}
{"url": "http://www.dnevnik.bg/sport/2017/11/18/3080856_nai-bogatiiat_rusnak_iska_da_kupi_belgiiskiia_futbolen/", "text": "Руският бизнесмен Алишер Усманов проявява интерес към белгийския футболен клуб \"Андерлехт\", съобщава местното издание Het Laatste Nieuws. Според информацията на изданието, ако се стигне до сделка стойността ѝ ще бъде 80 млн. евро. Интерес към клуба има още и от двама белгийски бизнесмени, които работят съвместно – Паул Хайсенс и Ваутер Вандерхоуте. В момента представители на \"Андерлехт\" водят разговори и с двете страни и трябва да обявят решението си в следващите дни. Het Laatste Nieuws твърди, че както Усманов, така и другите кандидати предлагат на сегашния собственик и президент на клуба Роджер Ванден Щок да остане начело в следващите няколко години. Освен това той ще може да запази около 25% от акциите на \"Андерлехт\", с което да продължи да участва в управлението. \"Андерлехт\" е най-успешният клуб в белгийския футбол. Тимът е основан през 1908 г. и има 34 титли, като е актуален шампион на страната. \"Андерлехт\" има девет купи и 13 суперкупи на страната. Освен това белгийският клуб е носител на Купата на УЕФА (1982-83), КНК (1975-76 и 1977-78) и Суперкупата на УЕФА (1976 и 1978). Усманов е най-богатият човек в Русия с лично състояние от 15.6 млрд. долара. Според класацията на \"Форбс\" за 2017 г. той е на 37-о място в света. Усманов притежава много металургични предприятия и е президент на Международната федерация по фехтовка. През 2007 г. доби 23% от акциите на \"Арсенал\" чрез своята компания Red and White Holding. Впоследствие той увеличи дяла си в клуба от Северен Лондон до 30.4%. През август  Усманов отправи оферта от 1 млрд. паунда , за да придобие пълния контрол над клуба и 67-те процента, които държи мажоритарния собственик  Стан Крьонке . Американският магнат обаче отказа. Той на свой ред  предложи 525 млн. паунда за дяла на Усманов  в началото на октомври, но без успех.", "date": "2017.11.18", "title": "Най-богатият руснак иска да купи белгийския футболен клуб \"Андерлехт\""}
{"url": "http://www.dnevnik.bg/skorost/avtomobilna_industriia/2017/11/18/3080744_bulgarinut_koito_suzdade_dachiia_dustur/", "text": "Дъстър\" е един от най-популярните модели на \"Дачия\" и от лансирането си през 2010 година до момента има над 1 млн продажби. Това е над една четвърът от всички поръчки за румънската марка. Наскоро  дебютира второто поколение на автомобила , а външният дизайн на колата е дело на българина Eмануил Клисаров. Роден през 1980 години в София, през 1989 година, заедно със семейството си, се оказва във Виена, за да се установи две години по-късно в Монреал, Канада. Попитан какъв е бил първият автомобил, които е нарисувал, не скрива, че това е бил един от ратраците (машините за подготовка на пистите) на Витоша. Вече в чужбина, където автопаркът е доста по-пъстър от този в България в края на 80-те, започва да скицира и автомобили. Увлича се да рисува и самолети. Пътят до дизайнерския център на \"Рено\" Спомня си, че още в гимназиалните му години, всичките му учебници са пълни с малки скици. Усетил, че рисуването и техниката са нещото, което го влече, записва индустриален дизайна в университета Монреал. Следва включване в програма за обмен с Transportation Design, Strate College Designers, в Иси Ле Мулино, Франция, който е специализиран в областта на автомобилния дизайн. Още докато учи Клисаров стажува в дизайнерското студио на \"Пежо Ситроен\", а дипломната му работа е спонсорирана от \"Дженерал мотърс\". След като завършва през май 2007 година, за кратко стажува и в канадския производител на богат набор транспортни машини \"Бомбардие\". Така се стига до ноември 2007 година, когато е взет на работа в новосъздадения дизайнерски център на \"Рено\" и \"Дачия\" в Букурещ, Румъния. Ракетата носител Добрата му работа в екипа, създал  последното \"Рено Сеник\"  през 2012 година, му осигурява трансфер в дизайнерския център на Рено\" на позиция старши дизайнер на екстериора. Неговите първоначални скици на второто поколение на \"Дачия Дъстър\" са избрани сред тези на 19-те негови колеги, работещи по външния вид на колите на \"Рено\" и \"Дачия\". Като най-любопитен момент от работата по външния вид на \"Дъстър\" посочва, че в задачата изрично е било посочено, че автомобилът трябва от пръв поглед да се разпознава като \"Дъстър\", тъй като визията на първата генерация на модела е много добре приета и продажбите растат всяка година. Това е и причината при скицирането на версията на колата, която е най-близко до серийния модел, да се откаже от една своя любима форма на прозорчето зад задната врата. \"Не беше достатъчно дъстърско\", коментира с усмивка Клисаров на среща с български журналисти в петък. Той не скрива, че още със започването на всеки нов проект взима предвид досегашният дизайнерски език на конкретната марка - \"Рено\" или \"Дачия\" и развихря въображението си в тази своеобразна рамка. Важното за един дизайнер е да може да се адаптира към компанията, за която работи\", посочва още Клисаров. Виждането му за бъдещето на болидите от Формула 1 На въпрос какви коли рисува за удоволствие, в свободното си време, посочва, че като всеки автомобилен дизайнер предпочита спортните модели. Пада си и по кабриолети. В последните години обаче забелязва, че все повече скицира несъществуващи автомобили за екстремен офроуд. Причината може би се крие в това, че рисува спортен автомобил по работа. Това е впечатляващият прототип R.S. Vision 2027, който представлява своеобразен поглед към бъдещето на болидите във Формула 1. При него основното изискване е да осигурява максимален контакт между пилот и публика. За целта колата е прозрачна, каската на пилота пък осигурява отличен поглед към гримасите на лицето му. Добрата аеродинамика също е ключова за болида на бъдещето. Дизайнът като екипна работа Говорейки за ежедневната си работа Емануил Клисаров посочва, че обикновенно работи едновременно по няколко модела – един на който той е основен дизайнер и по няколко на свои колеги. Тук е моментът, в който уточнявма, че в дизайна на един автомобил има много екипна работа. При създаването на втората генерация на \"Дъстър\" например, в работата се включва и създателя на първото поколение на автомобила - монголецът Ерде Тунга. В отговор на въпрос Клисаров уточни, че обикновенно от идеята за създадаването на даден модел, до представянето му на поредния автосалон, дизайнерската работа е около една година. Поглед поне пет година напред пък хвърлят концептуалните модели. Клисаров не се нае да прогнозира в какво посока ще върви автомобилният дизайн вбъдеще, като уточни, че той много зависи от технологиите, които ще влязат в автомобилите в следващите години. Търсят се визии с най-голям шанс да се харесат Според него като цяло автомобилната индустрия се движи с малки крачки, защото инвестициите са големи и по отношение на дизайна се взимат сигурни посоки, които има най-голяма вероятност да се харесат на купувачите. В това отношение Клисаров посочва, че прекият му началник – шефът на дизайнерските центрове Лоурънс ван ден Екер има невероятен усет. За автомобилния дизайн Клисаров споделя, че това е дизайн на милиметрите, защото с минимално преместванате на централната линия на колата или позицията на предния прозорец, да речем, коренно променят излъчването. Счетоводители и инженери срещу дизайнери Не се стърпях и го попитах, доколко счетоводителите и инженерите в автомобилните концерни \"подрязват крилата\" на дизайнерите, като не приемат техни идеи, само защото биха били скъпи или трудни за реализация. \"По принцип за дизайнера, всички извън дизайна го спират. Но човек трябва да е реалист и да има по-обща гледна точка. В крайна сметка, всеки отдел търси най-доброто за фирмата. Финансовата рестрикция е много важна, защото зависи колко пари имаш да инвестираш. Инженерите също са важни. Всеки от тях е в моята ситуация и всеки се опитва да даде най-доброто от себе си\", измъква се тактично Емануил Клисаров. Той все пак обобщава, че няма остър конфликт между дизайнери и инженери, а често заради дизайна има напредък и в инжинерните разработки. За Клисаров обаче най-важното е заради индустриализацията да не се загуби емоционалността на автомобилите. Да запазиш емоцията до шоурума \"Колата е много специфичен емоционален продукт. Във финалният продукт се пренася част от емоцията на първоначалните скици, но се стремим да запазим част от емоцията до финалната версия\", допълва Клисаров. Разбира се, нямаше как да не попитаме Емануил кой автомобил за него е извор на вдъхновение. Вместо да посочи някой от моделите от 50-те и 60-те години, които поне по мое виждане са любими на колегите му, той беше категоричен, че това е  \"Рено ДеЗир\" . Появил се през 2010 година това е първият проект на главният дизайнер на групата Лоурънс ван ден Екер. \"Тази кола е в нашето студио. Дори днес, когато минавам покрай нея, тя ме впечатлява, откривам нови неща\", посочва Емануил Клисаров. Харесва и концептуалното \"Рено Трезор\", но смята, че по него могат да се направят подобрения. Попитахме Клисаров доколко заплащането му зависи от това дали даден модел е финансов успех, или не. Има малки бонуси, но не са нещо особено, за съжаление не ми дават процент от приходите от модела, допълва с усмивка той и потрива ръце, като си представя колко би получил от \"Дъстър\". Поинтересувахме се и дали, след като е създал сегашната версия на автомобила, автоматично му се пада честта да направи и фейслифта след няколко тодини. Емануил Клисаров уточни, че и за тези промени се избира проект с конкурс, като отново ще се конкурира със съседите си по бюро. За работнта атмосфера в дизайнерския център на \"Рено\" и \"Дачия\" казва, че конкуренция има, но тя не е свирепа. На финала, попитахме Емануил Клисаров каква кола кара в момента. \"Бих искал да покарам новият \"Дъстър\", видях че отвън има един. Иначе дойдох с метрото\", беше неговият отговор.", "date": "2017.11.18", "title": "Българинът, който създаде \"Дачия Дъстър\""}
{"url": "http://www.dnevnik.bg/sport/2017/11/18/3080873_arsenal_nadhitri_totnum_v_derbito_na_severen_london/", "text": "Тотална доминация на \"Арсенал\" беляза 194-ото дерби на Северен Лондон, което \"артилеристите\" спечелиха с 2:0. Тимът на Арсен Венгер беше от печелившата страна на някои спорни положения, но с показаното на терена не остави съмнение в превъзходството си над \"Тотнъм\". Шкодран Мустафи и Алексис Санчес отбелязаха головете, а ако не бяха сериозните пропуски на чилиеца, резултатът щеше да е още по-убедителен. \"Арсенал\" изигра най-силния си мач от началото на сезона и със спечелените три точки вече има 22, само на една зад съперника си. \"Тотнъм\" от своя страна загуби за втори път в последните три мача, а вече има три поражения. И трите досега са от преки съперници - \"Челси\", \"Манчестър юнайтед\" и сега \"Арсенал\". \"Артилеристите\" запазиха перфектен актив у дома от началото на сезона, като имат шест победи от шест мача при голова разлика 15:4. Освен това съставът спечели последните 11 двубоя на \"Емиратс\", най-доброто му постижение от преместването през 2006 г. В своето 51-о дерби на Северен Лондон Арсен Венгер направи две промени в стартовия си състав. Той извади от тима Франсис Коклен и Алекс Иуоби, които  започнаха срещу \"Манчестър сити\"  и заложи на завръщащия се след травма Шкодран Мустафи, и Александър Лаказет. В състава на гостите от \"Тотнъм\" промените бяха общо пет, а важни фигури като Юго Лорис, Деле Али, Кристиан Ериксен и  Хари Кейн  се завърнаха. От първите минути \"Арсенал\" започна по-добре и с по-голяма агресия. \"Артилеристите\" заложиха на много движение чрез тримата си нападатели Санчес, Йозил и Лаказет. Първите двама стояха много близо до Давинсон Санчес и Ян Вертонген и на практика оставиха в много случаи Ерик Дайър да играе един на един срещу далеч по-бързия и подвижен Лаказет. Освен това Санчес и Йозил помагаха много на двамата халфове Аарън Рамзи и Грани Джака, с което \"Арсенал\" получи сериозно предимство в средата на терена. \"Шпорите\" имаха по-голямо притежание на топката, но действаха прекалено бавно и това не им носеше никакъв успех. На няколко домакините стигнаха до опасни положения пред Юго Лорис, но последният пас се оказа неточен. В края на първата част \"артилеристите\" нанесоха своя удар, точно когато изглеждаше, че \"Тотнъм\" вече е изравнил играта. След малко спорно нарушение на Давинсон Санчес срещу Алексис Санчес, Йозил центрира, а Мустафи с глава прати топката в мрежата – 1:0. Повторенията обаче ясно показаха, че централният защитник на \"Арсенал\" е в положение на засада, получавайки топката между Вертонген и Дайър. Асистенцията на Йозил беше неговата 45-а във Висшата лига от дебюта му за \"Арсенал\" през септември 2013 г. За този период нито един друг футболист в първенството на Англия няма подобно постижение. Още преди \"Тотнъм\" да успее да реагира \"Арсенал\" отбеляза втори гол и до голяма степен уби интригата в мача. Лаказет се измъкна на ръба на засадата, намери Санчес в наказателното поле, а чилиецът овладя с левия крак и от два метра нямаше как да сгреши, удвоявайки резултата. Точно 305 секунди разделиха двете попадения на \"артилеристите\". Освен това за 21-и път в историята на Висшата лига \"Арсенал\" поведе с 2:0 на почивката. Преди това в 19 от случаите тимът спечели, а единственото изключение беше именно в дерби на Северен Лондон през 2010 г., когато \"Тотнъм\" записа знаменит обрат и спечели с 3:2. През втората част \"Арсенал\" беше доста по-предпазлив, след като нямаше нужда да атакува, а по-скоро бранеше аванса си. Футболистите на Венгер предоставиха инициативата на гостите и изчакваха своите шансове на контраатаки. Въпреки това със сериозни пропуски се отчетоха Санчес и Лаказет, които от чисти ситуации не се разписаха. В същото време защитата в червено действаше отлично, ръководена от играещия своя мач №300 за \"Арсенал\" Лоран Косчелни. Това накара Маурисио Почетино да замени звездите си Кейн и Деле Али, които не се запомниха с нищо в престоя си на терена. Едва в 81-ата минута вратарят на \"Арсенал\" Петър Чех трябваше да се намесва решително за първи път. Той отрази с една ръка опасен удар с глава на Дайър. В края на мача Месут Йозил беше изпратен на крака от 59 530 зрители на \"Емиратс\" при смяната си, а освен това беше избран за най-добър играч на срещата. \"Опитах да дам всичко от себе си и мисля, че всички момчета го направиха. Това беше целта ни да се докажем след критиките в последно време. Страхотна победа за нас, която дойде и с добра игра. Наслажадавам се наистина да играя в атака, защото го правя с много добри футболисти като Алексис и Лаказет, които винаги са опасни\", каза Йозил пред Sky Sports след края на двубоя. Поражението е първо в дербито на Северен Лондон за мениджъра на \"шпорите\" Почетино. \"Мисля, че не играхме зле. Имахме повече притежание на топката, повече удари, но накрая резултатът е разочароващ за нас. Те отбелязаха два гола повече от нас и заради това победиха, има някои малки детайли, които ме карат да се чувствам разочарован. Всеки, който е бил вкъщи и е гледал пред телевизора е видял какво се случи\", каза Почетино по повод на съдийските решения.", "date": "2017.11.18", "title": "\"Арсенал\" надхитри \"Тотнъм\" в дербито на Северен Лондон"}
{"url": "http://www.dnevnik.bg/bulgaria/2017/11/18/3080874_cacheva_pokani_glavniia_prokuror_na_sasht_v_sofiia/", "text": "Министърът на правосъдието Цецка Цачева проведе работна среща с главния прокурор на САЩ Джеферсън Сешънс, съобщи пресцентърът на министерството. По време на втория ден от визитата си във Вашингтон министър Цачева го е запознала с един от основните приоритетите за Министерство на правосъдието по време на предстоящото българско председателство на Съвета на ЕС - институционализиране на Службата на европейския прокурор. \"България, като един от инициаторите за създаването на Европейска прокуратура, ще работи приоритетно за институционализирането и функционирането на службата и за изграждането на отношенията с партньорските институции и служби, като ЕВРОЮСТ, ЕВРОПОЛ, ОЛАФ, включително от държави извън Европейския съюз\", е казала Цачева. Главният прокурор на САЩ Джеферсън Сешънс е приел с интерес отправената от Цачева покана да присъства на конференцията, посветена на темата за институционализирането на Европейската прокуратура, която ще се състои в София през март 2018.", "date": "2017.11.18", "title": "Цачева покани главния прокурор на САЩ в София"}
{"url": "http://www.dnevnik.bg/v_pamet/2017/11/18/3080878_kitaristut_na_acdc_malkulm_iung_pochina_na_64_godini/", "text": "Легендарният китарист и съосновател на рок групата AC/DC Малкълм Йънг е починал на 64 години след тежка и продължителна битка с деменция, съобщават световните медии. Известия за скръбната новина има от семейството му, което е било до него в последните му мигове, и от групата. \"Днес с дълбока тъга AC/DC трябва да съобщи за смъртта на Малкълм Йънг. Малкълми заедно с Ангъс, беше от основателите и създателите на групата. С огромната си отдаденост, той беше движещата сила зад бандата\", пише в съобщението, публикувано в събота на фен страницата във \"Фейсбук\". \"Като китарист, текстописец и визионер, той беше перфекционист и уникален човек. Винаги държеше на своето и правеше и казваше точно това, което иска. Гордееше се с всичко, с което се захване. Лоялността му към феновете беше ненадмината\", пише още в съобщението, което е неподписано с име, но явно е от по-малкия му брат Ангъс. \"Като негов брат ми е трудно да изразя с думи какво значеше той за мен, връзката, която имахме, беше неповторима и много специална. Той оставя след себе си огромно наследство, което ще живее вечно. Добра работа, Малкълм.\", пише там. В съобщението от семейството се посочва, че Малкълм - обичаният съпруг, баща, дядо и брат - страдал от деменция от няколко години и си е отишъл спокойно в събота в леглото си, обграден от близките си. Семейството моли хората, които биха искали да го почетат, да не носят цветя никъде, а да направят дарение на Армията на спасението. По-големият му брат Джордж Йънг, който също работи с AC/DC като продуцент, почина на 70 години миналия месец.", "date": "2017.11.18", "title": "Китаристът на AC/DC Малкълм Йънг почина на 64 години"}
{"url": "http://www.dnevnik.bg/sport/2017/11/18/3080937_cska-sofiia_poiska_ostavkata_na_shefa_na_sudiiskata/", "text": "Съдийските грешки в двубоя с  \"Ботев\" (Пловдив) 1:1  провокираха реакция от ръководството на \"ЦСКА-София\". Няколко часа след приключването на срещата от 16-ия кръг на Първа лига червените поискаха оставката на шефа на Съдийската комисия към БФС Петър Петров. Претенциите на клуба са тенденциозни действия в техен ущърб. Конкретно в двубоя с \"Ботев\" от клуба претендират за дузпата, отсъдена в полза на пловдивчани, която дойде след симулация на Виана, както и неотсъден 11-метров удар за нарушение срещу Станислав Манолев, което беше подминато от рефера Волен Чинков. \"Ръководството на ЦСКА официално иска оставката на председателя на Съдийската комисия към БФС Петър Петров. Решението беше взето на спешна среща веднага след края на мача с \"Ботев\" (Пловдив), в който за пореден път се наблюдаваше тенденциозно съдийство срещу нашия клуб. Това вече е нетърпимо! Ние сме най-великият клуб в България и няма да позволим гаврата с ЦСКА да продължава\", пишат от клуба. От \"Българска армия\" изразяват надежда, че в най-скоро ще могат да се наслаждават на футбола и \"няма да се налага да продължаваме да коментираме скандалните съдийски отсъждания\". След двубоя своето мнение изказа и главния мениджър Стойчо Стоилов, който беше доста краен и призова титлата да бъде връчена на  шампиона \"Лудогорец\" . Стоилов нарече разградчани \"смешен отбор\" и призова за смяна на ръководството на Българския футболен съюз. Претенции имаше и  след мача с \"Лудогорец\" . Тогава от \"ЦСКА-София\" подадоха жалба срещу рефера Мартин Маргаритов. Червените бяха недоволни от изгонването на голмайстора си Фернандо Каранга. Бразилският нападател получи втори жълт картон след съприкосновение с Козмин Моци в средата на терена през второто полувреме. \"Всички зрители видяха, че главният съдия Драгомир Драганов и екипът му в състав Диян Вълков, Мартин Маргаритов, Георги Кабаков, Станислав Тодоров и Димо Вълчев ощетиха нашия клуб. Вярваме, че на провинилите се рефери ще бъдат наложени съответните санкции\", обявиха от клуба в сайта си след успеха над \"Лудогорец\".", "date": "2017.11.18", "title": "\"ЦСКА-София\" поиска оставката на шефа на Съдийската комисия"}
{"url": "http://www.dnevnik.bg/sport/2017/11/18/3080948_roma_specheli_derbito_na_rim_i_udulji_pobednata_si/", "text": "Рома\" спечели дербито на Рим след успех с 2:1 срещу \"Лацио\". Срещата беше вълнуваща и с висок заряд, като два от головете дойдоха от дузпи. С петата си поредна победа \"вълците\" събраха 30 точки и се изкачиха трети, като изостават с две от водача \"Наполи\". За \"Лацио\" това беше второ поражение през сезона, като отборът е пети с 28 точки. \"Рома\" вече има победи в пет от последните шест дербита с \"орлите\". През първата част домакините владееха повече топката и атакуваха. Головите възможности пред двете врати обаче бяха малко. Още във втората минута гол на Чиро Имобиле не беше признат заради засада. До почивката най-добрата възможност се откри пред Един Джеко, но нападателят не успя да вкара. В началото на второто полувреме \"Рома\" вкара набързо два гола. В 49-ата Диего Пероти вкара от дузпа, а четири по-късно Раджа Наинголан получи пред наказателното поле и с удар по земята удвои. \"Лацио\" намали в 72-ата след дузпа, отсъдена за игра с ръка след лош опит на защитник на \"Рома\" да изчисти. Чиро Имобиле изпълни точно и вкара 15-ия си гол през сезона, с което е начело при голмайсторите.", "date": "2017.11.18", "title": "\"Рома\" спечели дербито на Рим и удължи победната си серия"}
{"url": "http://www.dnevnik.bg/sport/2017/11/18/3080946_s_emocionalna_pobeda_grigor_dimitrov_e_na_final_v/", "text": "Григор Димитров постигна много трудна и емоционална победа срещу американеца Джак Сок и стигна до битката за трофея във финалите на АТП. Българският тенисист загуби първия сет, но направи страхотен обрати и спечели с 4:6, 6:0, 6:3 след точно два часа игра. С успеха срещу Сок Димитров си гарантира изкачване до третото място в световната ранглиста. По този начин той изравнява най-доброто класиране в историята на българския тенис - на Мануела Малеева от 1985 г. \"Джак е много силен играч и ми създаде доста проблеми. Първият сет започна добре за мен, но след това не играх най-добрия си тенис. После показах по-голямо желание. Наистина много исках да спечеля и дадох всичко от себе си. В такива мачове е важно да не се поддаваш на негативните емоции и да опиташ да си позитивен максимално дълго\", каза Димитров след двубоя. В опит да спечели най-голямата титла в кариерата си Димитров ще се изправи срещу Давид Гофен. Белгиецът шокира шесткратния шампион Роджър Федерер в първия полуфинал след обрат и победа с 2:6, 6:3, 6:4. Финалът на турнира в Лондон е в неделя от 20.00 часа българско време. Димитров и Гофен вече изиграха един мач в Лондон. Те се срещнаха във втория кръг на груповата фаза, когато българинът  записа безапелационна победа с 6:0, 6:2 . Това беше петият му успех от шест мача с белгиеца на ниво \"АТП\". Те имат още три двубоя в турнирите от сериите \"Фючърс\" и \"Чаланджър\", като и трите са спечелени от Димитров. \"Отново ще играя с Давид, но този мач няма да има нищо общо (с предишния). Излизаме на финал, в последния мач за годината\", каза oще Димитров след четвъртата си поредна победа в Лондон. Димитров започна мача в ударно темпо, както се случи в двубоите с Гофен и Пабло Кареньо Буста. Българинът спечели скоростно първите три гейма и стигна до точка за втори пробив и аванс от 4:0. Сок обаче успя да се спаси и да откри сметката си в този двубой. В следващия гейм Димитров се поддаде на напрежението и позволи пробивът да бъде върнат. От този момент натам играта на българския тенисист стана много нервна. Сервисът му не вървеше, а грешките от форхенд зачестиха. С доста усилия той взе подаването си за 4:3, но видимо играеше доста по-сковано от съперника. Сок проби отново за 5:4 и при свой сервис сложи точка на първия сет. Отговорът на Димитров беше впечатляващ. Той изигра изключителен втори сет, който успя да спечели само за 22 минути. Българският тенисист не даде нито един гейм на американеца, загуби едва четири точки при свой сервис и взе 24 от разиграните 33 точки. Ситуацията не беше непозната за Сок. По подобен начин американецът загуби втория сет срещу Александър Зверев в решителната битка за второто място в група \"Борис Бекер\", но  излезе победител в играта не нерви в третата част. Димитров обаче показа психическа устойчивост и издържа на голямото напрежение. Последният сет започна много трудно за българина. Той беше изправен пред точка за пробив още в първия гейм, но успя да се спаси. Димитров спечели по-комфортно следващите си три подавания и поведе с 4:3. В осмия гейм Сок се пропука. Той два пъти направи двойни грешки, които донесоха точки за пробив на българина. Американецът се спаси в първия случай, но Димитров успя да реализира втората си възможност. Българинът получи шанс да сервира за победата, но приключването на двубоя се оказа много трудна задача. Той поведе с 40:15, но пропусна двата мачбола, а след това пропиля и трети. Сок на свой ред имаше две възможности да върне пробива. Димитров обаче се справи с тежката ситуация и при четвъртия си мачбол сложи точка на инфарктната битка в \"О2 арена\". Хронология на мача (гейм по гейм).", "date": "2017.11.18", "title": "С емоционална победа Григор Димитров е на финал в Лондон и ще завърши годината под №3"}
{"url": "http://www.dnevnik.bg/ot_vas/novini_ot_vas/2017/11/18/3079989_otnovo_za_eyebombing-a_v_centura_na_sofiia/", "text": "В дъжделивото време свършвам работата със сина си в центъра на София и убиваме малко време с шепа пластмасови очи.  .", "date": "2017.11.18", "title": "Отново за еyebombing-а в центъра на София"}
{"url": "http://www.dnevnik.bg/sport/2017/11/18/3080961_pogba_i_ibrahimovich_se_zavurnaha_pri_nai-goliamata/", "text": "Пол Погба и Златан Ибрахимович се завърнаха в игра за \"Манчестър юнайтед\", а отборът им спечели осмата си победа за сезона във Висшата лига. Воденият от Жозе Моуриньо състав се наложи с 4:1 срещу \"Нюкасъл\". \"Юнайтед\" съхрани разстоянието си от набралия скорост водач  \"Манчестър сити\", който след десетата си поредна победа е на върха с 34 точки . Тимът, воден от Моуриньо, е втори с осем по-малко. \"Нюкасъл\" поведе, но след това домакините направиха обрат, за да стигнат до най-голямата си победа от края на септември насам. В 14-ата минута след подаване от дясно Гейл насочи добре топката във вратата на \"Юнайтед\" и вкара за \"свраките\". Още до почивката домакините направиха обрат. В 37-ата Погба проби от дясно и центрира отлично, а пред вратата Антони Марсиал с глава изравни. В добавеното време на първата част Ашли Йънг центрира и Крис Смолинг с глава отблизо вкара за 2:1. \"Манчестър юнайтед\" имаше превъзходство през втората част и заслужено стигна до още голове. В 54-ата минута Ромелу Лукаку прати топката в наказателното поле, Маркъс Рашфорд я подаде и Погба засече от метър, за да увеличи преднината на отбора си. В 70-ата Хуан Мата и Лукаку направиха двойно подаване, белгийският национал остана сам срещу вратаря на съперника и без проблем вкара. Ибрахимович се появи като резерва в 77-ата минута, след като седем месеца се възстановяваше от контузия в коляното.", "date": "2017.11.18", "title": "Погба и Ибрахимович се завърнаха при най-голямата победа на \"Юнайтед\" от септември"}
