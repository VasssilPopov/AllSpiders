{"url": "https://www.dnevnik.bg/hrana_i_napitki/2019/08/17/3937707_agneshko_s_levurda_i_sham_fustuk/", "text": "                         Посолете ребрата с част от солта и карамелизирайте в горещ тиган заедно с розмарина и малко от маслото. Сложете във вакуум торбичка заедно със соковете от готвенето на месото, захарта, останалата част от маслото и останалата част от захарта. Гответе в sous-vide вана на 58 ̊C за 75 минути. Преди сервиране минете ребрата през много горещ тиган за около минута, за да подобрите цвета още малко. За крема \"Къстард\" бланширайте зелените съставки, шоково охладете в ледена вода и блендирайте с 3-4 кубчета лед, за да запазите цвета им. Минете сместа през фина цедка. В отделен съд сложете жълтъците и захарта, и разбийте съвсем леко, докато се съединят. В касерола смесете сметаната и млякото и загрейте, докато заври съвсем леко. Добавяйте сместа на много малки количества към жълтъците, докато бъркате постоянно. Получената смес върнете на котлона и на много ниска температура, с постоянно бъркане, гответе, докато започне да се сгъстява. След това моментално охладете. Сложете в блендер бланшираните зелени съставки, заедно с яйчената база и блендирайте на ниски обороти, докато се смесят. Добавете солта и ксантана и блендирайте отново на ниски обороти, докато всички съставки се смесят добре и ксантанът се активизира. За тортелините пригответе тесто за паста и го оставете да отпочине в хладилник около 30 минути. Нарежете шалота на ситно и запържете в малко зехтин. Прибавете измития бейби спанак и гответе около 1 минута. Накрая прибавете кедровите ядки и много малко сол. Прибавете сместа към козето сирене и разбъркайте добре. Охладете, за да не се сготви тестото от температурата на пълнежа. Отпочиналото вече тесто минете през машина за паста през всичките дебелини и разстелете върху леко набрашнена повърхност. Нарежете на перфектни квадрати, добавете много малко количество смес в центъра на квадрата и навийте под формата на тортелини. Гответе във вряща подсолена вода за около минута и сотирайте в добре загрят тиган с малко зехтин и масло. За да приготвите чипса от спанак, налейте в касерола цялото количество олио и загрейте до 150 ̊C. Прибавете спанака и пържете около 20 секунди, извадете и сложете върху попивателна хартия. Посолете на вкус. За сотираните гъби сложете зехтина и гъбите в умерено загрят тиган, гответе, докато се карамелизират, и добавете маслото, солта и лимоновия сок. Свалете от котлона и прибавете много ситно нарязаните див лук и магданоз. Запечете ядките за кръмбъла на горещ тиган и подправете със сол. След това ги блендирайте, смесете с пудрата от спанак и кората от лайм. За демигласа печете кокалите на 240 ̊C до покафеняване. По същия начин запечете и зеленчуците, нарязани на малки кубчета. Прибавете зеленчуците към бульона и сложете в голяма тенджера на котлона. Прибавете и изпечените кокали. Съда, в който са били печени, деглазирайте с бялото вино и го прибавете към соса. Редуцирайте на много ниска температура, докато не остане около 500 мл плътен тъмен сос. По време на редуцирането обирайте мазнината, която се отделя на повърхността. 1 парче агнешки ребра 2 г сол 50 г масло 2 клончета розмарин 1 г захар 20 мл зехтин 200 г левурда 100 г пресен девесил 100 г бейби спанак 50 г животинска сметана 2 бр. жълтъци 0,5 г ксантан 2 г сол 25 г захар 50 мл прясно мляко 200 г брашно тип 00 3 яйца (2 жълтъка и 1 цяло яйце) 1 г сол 10 г зехтин 50 г шалот 200 г бейби спанак 50 г козе сирене 50 г кедрови ядки 50 г бейби спанак 500 мл слънчогледово олио Сол 50 г гъби пачи крак 5 г див лук 5 г магданоз 10 мл лимонов сок Сол 10 г зехтин 10 г масло 200 г белен шам фъстък 50 г пудра от спанак 10 г суха кора от лайм Сол 3 кг агнешки кокали 500 г глава от целина 500 г моркови 500 г стар лук (глави) 5 кг агнешки бульон 800 мл бяло вино Сол", "date": "2019.08.17", "title": "Агнешко с левурда и шам фъстък"}
{"url": "https://www.dnevnik.bg/razvlechenie/2019/08/17/3951848_zadava_se_mindia_rok_fest/", "text": "Една мразовита зимна вечер в софийски рок-блус клуб публиката е рехава, но качествена. Там е тежката артилерия на българския блус, в лицето на Камен Кацата, Дечо Чипилов и един-двама басиста. На една маса встрани от сцената сме седнали трима китаристи. Разчуло се беше, че ще свири някаква истински добра гръцка група. Оказаха се трима, начело с китариста и певеца Сакис Доволис. В почивката, тримата китаристи се споглеждаме. Единият пита: - Колеги, помните ли историята, как Ерик Клептън, Пийт Таунсенд и Джеф Бек са гледали Джими Хендрикс на живо? Помним – нали сме китаристи. Когато в Лондон пристига американецът Хендрикс, тримата споменати са най-известните китаристи не само в Англия, но в света. Чувайки Хендрикс се хващат за главите: Този ни остави без работа! Тогава Джеф Бек се сеща: - Вие двамата може и да останете без работа, но аз имам тапия за даскал по география... Та и аз, гледайки колегата Сакис си повтарях: \"Добре, че имам тапия за даскал и не се храня от китарлъка...\" Групата \"Сакис Доволис трио\" ще се изяви на Миндя рок фест в събота, 24 август, точно преди Васко Кръпката и неговите подуенци. Интересно ще е да видим, какво ще прави китаристът на Васко, Краси Табаков – единственият българин, който би могъл днес да мери ръст с Доволис. Единадесет години след своето начало, Миндя рок фест е вече международен. Освен гърците, тази година отново ще видим сърбите от Cotton Pickers, които ще са голямата група на петъчната вечер, 23 август. Преди тях ще е Джейми Макдоналд – ирландец, живеещ в България. Освен, че става международен, фестът се и подмладява. Още преди две години забелязахме, че средната възраст на публиката е паднала с около 10-15 години. И си пожелахме тя да доведе и по-млади музиканти. Така и стана. В събота ще забият Krekhaus с Явор, който миналата година дойде с Ния, прясно спечелила национален телевизионен формат за певци. Тази година сме без нея, тъй като по същото време тя има ангажимент във Франция. Предния ден, в петъка, на сцената ще се качат Soul Bmoll, най-бързо изгряващата в момента българска група. Женската част от групата, под името Trinity, току-що спечели телевизионен формат. Един от младежите в ритъм секцията е по баба от Миндя... Soul Bmoll идват в качеството си на звезди, но инак да си местен помага. Фестът може вече да е международен, но, както винаги, местните (от Търново и околовръст) групи са с предимство. В петъка музикалната вечер ще бъде открита от A.C.P.C. (\"Ай сипи си\"...), а в събота първи на сцената ще са The Drivers. Не сме забравили и поклонниците на по-твърдия саунд, който тази година ще бъде осигурен от групата Rock’n’Roll Train. \"А какво стана с ветераните,\" ще питате, \"с тези, които са от самото начало?\". Тук сме, макар в намален състав. Тъй като нашият приятел Порто, оказа се, има ангажимент в Токио по линия на каратизма (не разбрахме, дали са го поканили той да ги понатупа или те – него), сме без Блус трафик. Но пък моята група \"Магистри\" ще е в събота, точно преди гърците. И, както винаги, накрая Васко Кръпката и \"Подуене блус бенд\" ще накарат цялата публика да пее заедно с тях.                              ", "date": "2019.08.17", "title": "Задава се Миндя рок фест"}
{"url": "https://www.dnevnik.bg/sviat/2019/08/17/3951979_za_30_godini_ungariia_zameni_edna_stena_s_druga/", "text": "Светлините на прожекторите ще бъдат насочени в понеделник към унгарския премиер Виктор Орбан по случай честването на 30-ата годишнина от разрушаването на Желязната завеса - събитие, контрастиращо с усърдието, с което той издига нови стени по границите на страната си. На 19 август в Шопрон - градче, граничещо с Австрия, е организирана официална възпоменателна проява, посветена на \"паневропейския пикник\", състоял се там през 1989 г. Това ключово събитие беляза първото пропукване в стената, разделяща Европа на два блока след Втората световна война, и позволило тогава на близо 600 източногерманци да избягат през Унгария. Същата година, в момента, когато комунистическите режими в Източна Европа рухваха, Виктор Орбан - по онова време млад политически опозиционер, стана много известен с въздействащата си реч пред огромна тълпа в Будапеща, в която той настоя съветските войски да напуснат страната му. Макар неговите критици да смятат, че ролята му в събитията от онази година впоследствие е била преувеличена, призивът му за \"гражданска демокрация\" получи силен отзвук. Кулминацията на започналия тогава процес на отваряне на граници настъпи през 2004 г., когато Унгария и няколко съседни ѝ страни влязоха в Европейския съюз. Унгарците бяха едни от най-въодушевените членове на съюза в упражняване на новопридобитото си право на свободно движение. А днес, според Евростат, около 350 хил. унгарци в трудоспособна възраст живеят из цяла Европа, от близо 500 000 унгарски граждани, живеещи извън страната с население от малко под 10 милиона души. Ислямофобия В годините непосредствено след падането на комунизма въпросът за имиграцията в Унгария дълго време беше оставен на заден план на фона на емиграцията към западната част на континента. Политиката по отношение на влизането на чужденци на територията й впрочем по това време беше напълно либерална. В края на 80-те години и през 90-те години на миналия век хиляди етнически унгарци, бягащи от Румъния, бяха приети с отворени обятия, също както и най-малко 50-те хиляди души, прокуден от войните в бивша Югославия, сред които много босненски мюсюлмани. Болдижар Над от Централноевропейския университет отбелязва във връзка с това, че никой тогава не е поставял под съмнение обосноваността на предоставянето на право на убежище на босненските мюсюлмани, което е в контраст с ислямофобията, доминираща обществения дискурс в Унгария днес. \"Войната, която се водеше в Югославия, беше война в съседна страна. В южните градове се чуваха бомбардировките\" от другата страна на границата, обяснява Над. \"В Унгария се знаеше, че хората, които пристигат, се нуждаят от закрила\", допълва той. И все пак, когато ставаше въпрос за разрешаване на трайно установяване в страната, всички правителства, дошли на власт след 1989 г., отдаваха предпочитание на етническите унгарци от съседните държави. Това отношение стана още по-изразено, след като Виктор Орбан стана премиер - пост, който заемаше първо от 1998 до 2002 г. и на който се намира от 2010 г. до днес. За отбелязване е, че той втвърди риториката срещу имиграцията от други райони на света още преди кризата от 2015 г., свързана с масовото преселение на мигранти към Европа. \"Суверенитет\" След като Унгария позволи на хиляди чужденци да минат през територията й, за да стигнат до Западна Европа, по-късно правителството нареди да бъдат издигнати огради с бодлива тел по протежение на южната граница и разреши на полицията \"да отблъсква\" мигрантите към Сърбия. Според политолога Золтан Кисей от консервативния мозъчен тръст Институт на 21 век, тези, които виждат противоречие в позициите на Виктор Орбан от 1989 г. и от 2015 г., са разбрали неправилно мотивите му. Преди 30 години той беше загрижен повече за \"суверенитета на Унгария\", отколкото за отваряне, само по себе си, на границите, подчертава Кисей. Орбан, впрочем, се обясни по този въпрос в реч пред баварския регионален парламент през октомври 2016 г. \"Отварянето на границите през 1989 г. и защитаването на тези граници днес са двете страни на една и съща монета\", заяви категорично той тогава. През 1989 г. \"ние се борехме за свободата на Европа, а сега защитаваме тази свобода\", допълни премиерът. /БТА", "date": "2019.08.17", "title": "За 30 години Унгария замени една стена с друга"}
{"url": "https://www.dnevnik.bg/sport/2019/08/17/3952154_barselona_izprati_koutinyo_pod_naem_v_baiern_mjunhen/", "text": "\"Барселона\" и \"Байерн\" (Мюнхен) постигнаха договорка за преотстъпването на Филипе Коутиньо от каталунския клуб при баварците, обявиха шампионите на Германия. Бразилският атакуващ халф ще играе на \"Алианц арена\" до края на сезона, като \"Байерн\" има опция за постоянното му закупуване. Новината беше съобщена след първия мач на \"Байерн\" за сезона, в който баварците  завършиха 2:2 с \"Херта\" . В същата вечер  \"Барселона\" гостува на \"Атлетик\" (Билбао) , като Коутиньо пътуваше с тима. Два часа преди двубоя обаче бразилецът е бил изваден от групата, като според германски медии тогава е постигната договорката между двете страни. Очаква се в началото на следващата седмица бразилецът да пътува до Мюнхен, където ще бъдат уточнени и последните детайли. Заплатата на бразилеца е 12 милиона евро годишно, като тя ще бъде плащана от германския шампион. \"Заедно с Хасан Салихамиджич пътувахме до Барселона, където постигнахме договорка с клуба и Филипе Коутиньо за неговото преминаване при нас под наем. Ние следим играча от доста дълго време, тук не става въпрос за името, а за качеството, което той ще донесе в нашия тим\", каза изпълнителният директор на баварците Карл-Хайнц Румениге. От \"Байерн\" благодариха на \"Барселона\" за добрата комуникация между двата клуба. Коутиньо беше купен от \"Барселона\" в началото на 2018 г. за 145 милиона евро. Бразилецът се превърна във втория най-скъп играч в света след трансфера си от \"Ливърпул\", но така и не успя да се наложи на \"Камп ноу\". Той изигра 76 срещи за \"Барселона\", в които вкара 21 гола и даде 11 асистенции. След привличането на Антоан Гризман при каталунците и очакващото се завръщане на Неймар, за Коутиньо не остана място в състава.", "date": "2019.08.17", "title": "\"Барселона\" изпрати Коутиньо под наем в \"Байерн\" (Мюнхен)"}
{"url": "https://www.dnevnik.bg/zelen/2019/08/17/3952073_za_shturkelite_i_elektrichestvoto/", "text": "Месец август е основният период за прелет на белия щъркел. Цялата популация, която преминава през нашите и близки на нашите територии през този месец е около 260 хил. птици - т.е. всички щъркели, които прекарват   разказа пред \"Дневник\" орнитологът Петър Янков от Природозащитния център на Българското дружество за защита на птиците в Бургас - \"Пода\". Той казва, че проблемът с птиците, които стават жертва на електричеството, съществува отдавна и орнитолозите в района го наблюдават и сигнализират за него от повече от 20 години. Преди два дни  сигнал и снимки във \"Фейсбук\" на десетки щъркели , станали жертва на тока от електропроводите край село Братово в Бургаска област, предизвикаха гневни коментари на множество потребителите онлайн и призив за реакция от страна на Регионалната инспекция по околната среда и водите Бургас, \"Електроразпределение юг\" ЕАД към EVN и природозащитниците. От РИОСВ Бургас съобщиха, че след направена проверка са открили общо 17 трупа на щъркели на мястото на сигнала и около него, а общо за 2019 г. получените досега сигнали за щъркели са 31. Те допълниха и че си сътрудничат с \"Електрорапзределение Юг\" на компанията EVN с цел обезопасяване на мрежата в района и са провели разговори за спешни мерки в конкретния район, той като той е извън тазгодишните им планове. \"Дневник\" разговаря с орнитолога за коментар на поведението на птиците, причините за тези инциденти и начините за превенция. Едри, реещи се птици Щъркелите обикновено летят на фронт от около 40 - 45 км. Тяхната миграция започва в началото на август и се засилва към края на месеца. За пиков ден за прелет на щъркели се смята 26 август. Само в рамките на този един ден прелитат между 20 и 35 хил. птици от вида. Щъркелите имат много специфичен начин на летене. Те са реещи се, едри, тежки птици, които летят сравнително ниско и използват топлите въдушни течения. Такива обаче има само през светлите и топли части на деня, заради което се издигат обикновено около 9 ч. сутринта, улавяйки някой ранен термал. После правят почивка, докато планират следващия термал и така до около 17 ч.. Тогава се ориентират към кацане и обикновено избират за целта дървета без листа, електрически стълбове, тъй като тези места им осигуряват известна безопасност и защита от бродещите по земята в тъмното хищници. Експертът от \"Пода\" допълва, че най-опасни са старите електропроводи, при които изолаторите стърчат нагоре. Щъркелите стават неволни жертви на силното електричество, докато разперват големите си крила. Проблемът обаче не е от вчера и по него вече се работи. Той споменава за действията на EVN, които преди 10 години, след техни сигнали, започват поетапно да изолират мрежата си с помощта на средства от специална програма на Европейския съюз. След това компанията започва да изолира и със собствени средства, тъй като проблемът с токовите удари на прелетните птици е не само на щъркелите, но и на предприятието, което отчита, че за него е много по-изгодно да отдели пари за превенция, вместо постоянно да се налага да губи от поправки на мрежата и обезщетения на клиентите си.      Според Янков дадената като пример практика с изключването на електроподаването в някои райони за 12 ч. в периода на прелитането звучи малко като \"пропагандна акция\" и изглежда \"несериозно\". Според него е нереалистично това да се случва за толкова дълго време през целия август, тъй като прелитането на щъркелите започва още в началото на месеца и продължава до началото на септември. Дори и само в отделни райони, това би попречило на работата на отделни предприятия, а и едва ли населените места биха предпочели подобна мярка в най-горещия месец на годината. От EVN допълниха, че в разгара на летния сезон и прибирането на реколтата подобна мярка вероятно не би сренала широка обществена подкрепа. Орнитологът посочва като по-ефективен метод подходът в Унгария, където се прилага не само изолиране на съществуващата въздушна мрежа, но и подмяната й с изцяло нов тип средство за обезопасяване на екетропроводите. Това обаче би било скъпо начинание и според него средствата за него би следвало да бъдат поети от министерството на околната среда и водите. Превенция Най-ефективно е електрическата мрежа да минава под земята, както обикновено се прави при поставянето на нови трасета, но това също е скъпа практика, а и не всички райони го позволяват. От EVN обясниха, че откакто дружеството работи в България, всички нови мрежи, изградени от компанията, са под земята. \"Всички съществуващи 60 000 км въздушни мрежи са изграждани през последните 50-60 години и тяхната подмяна с подземни става поетапно.\" Така се решава както проблемът с опазването на птиците, така и с обледяването през зимата, допълват от там. Конкретно в Братово проблемът може да намери и друг вид решение, смята Янков. Основната притегателна сила там е сметището и изобилието от храна, което кара щъркелите да кръжат там. Ако по някакъв начин отпадъците се скрият, това вероятно би имало осезаем ефект и птиците ще подминават района като всеки друг.      И все пак Янков е категоричен, че в момента смъртността на щъркелите е много по-малка в сравнение с предишни години. Той самият е участвал в наземно проучване преди 20 години, когато с колеги изминават буквално стотици километри пеша и попадат на участъци, където под всеки стълб откриват по 10-15 мъртви птици. Макар да не може да посочи точни данни, казва, че ориентировъчната цифра за щъркелите, които умират от електричеството или директния удар с електропроводите, е около 2 - 3 хиляди птици, което при такава огромна популация като тази на щъркела е по-малко от процент и за щастие не се отразява пагубно за вида. Не така стоят нещата обаче с други видове едри прелетни птици, които са застрашени от изчезване. Като кръстатия орел. От него в България има около 30 двойки и всеки един екземпляр от този вид е важен за популяцията му на световно ниво. Районите, където тези птици минават, отдавна вече са изолирани. Подобна е и ситуацията с ловния сокол в Добруджа. Какво да предприемем? Ако попаднете на  подобна неприятна гледка на труп на щъркел , независимо къде, правилната реакция е да не го взимате. Законът за биологичното разнообразие е категоричен и той забранява местенето на мъртви птици. Ако става въпрос за ранена, може да бъде подаден сигнал към регионалната инспекция по опазване на околната среда и водите по район или да се свържете със спасителния център за диви животни в гр. Стара Загора. Начини за връзка с тях може да откриете  тук . За спешна и неотложна помощ до настаняването на ранени птици в спасителния център, както и за транспортиране на птиците, РИОСВ - Бургас допълва, че има и активно съдействие на местни доброволци от  СНЦ \"Зелени Балкани\" . Преди да предприемете каквито и да е действия, свързани с диво животно или птици, се информирайте, съветва още орнитологът. В тези случаи, според него, добрите намерения не винаги завършват с добър резултат. ", "date": "2019.08.17", "title": "За щъркелите и електричеството"}
{"url": "https://www.dnevnik.bg/bulgaria/2019/08/17/3952164_dnes_shte_budat_poshdignati_obvineniia_na_zadurjaniia/", "text": "Днес ще бъдат повдигнати обвинения на Мартин Трифонов, съобщи за БНТ говорителят на окръжната прокуратура в Сливен Ваня Белева. 21-годишният мъж беше задържан след 24-часово издирване  заради убийство и изнасилване  на 6-годишно момиче в село Сотиря. Мартин Трифонов е в сливенската болница, където в присъствието на служебен адвокат ще му бъдат повдигнати обвинения за убийство на малолетна по особено жесток и мъчителен за жертвата начин, за изнасилване на малолетна чрез използване на сила и привеждане в безпомощно състояние, както и за блудство. В понеделник окръжната прокуратура ще поиска постоянен арест за Трифонов. Той вече има една присъда от 9 месеца затвор за блудство и опит за изнасилване на 14-годишно момиче, когато е бил непълнолетен. Лежал е в затвора и за кражба. Срещу него има и висящо дело в районния съд в Сливен отново за кражба.", "date": "2019.08.17", "title": "Днес ще бъдат повдигнати обвинения на задържания за убийството на дете в Сотиря"}
{"url": "https://www.dnevnik.bg/kultura/2019/08/17/3943772_otkus_ot_zvezda_na_cheloto_na_avtor_boris_akunin/", "text": "                         \"Звезда на челото\" от Борис Акунин продължава историята на един белязан род. Историята на рода, чиито потомци имат малко петънце на челото, продължава във времената на татаро-монголското нашествие. Дългата и драматична история на възходи и падения, започнала в \"Огненият пръст\" от Борис Акунин, се разгръща с още по-голям размах във втората част от поредицата - \"Звезда на челото\" (изд. \"Еднорог\"). Тя предлага на читателите дългоочакваното развитие на приключенията и завоеванията на ордите на монголските ханове и техните васали и съюзници. Кървавата картина белязва съзнанието на всеки, докоснал се до епичните истории на Акунин, донесли му световна слава. Самотникът Манул, дете на монголските степи, преминава през живота с едно-единствено живо същество, което обича повече от всичко на света - звездочелата си кобила. Когато взема в плен дъщерята на победения руски княз Ингвар, която също е белязана със звезда на челото, животът на Манул се променя изцяло Рус е подчинена почти докрай, но на места съпротивата срещу нашествениците все още продължава. Някои от княжествата вече са съюзници на ордата, други остават настрана от конфликта. Малцина са готови да потеглят на бран срещу страховитата войска на хан Мамай. В тези смутни времена веселият крадец и пройдоха Яшка, белязан по челото и по рождение, и заради провинение, живее от ден за ден на гърба на лековерните и мечтае за голямото богатство. Съдбата го среща с всезнаещия, невъзмутим и загадъчен ханзейски търговец Бох и неговата неотлъчна сянка, страховития Габриел. Срещите с тях ще научат хитроумния Яшка на много неща и ще го въвлекат в съдбоносния сблъсък между армиите на княз Дмитрий Донски и хан Мамай на Куликово поле. Тaзи новина, откъс от книгата, както и визуални материали можете да свалите от тук или бутона долу. Борис Акунин е творческият псевдоним на Григорий Чхартишвили, филолог, литературен критик, преводач и журналист, японист с международна известност. През 1998 година Акунин започва реализацията на своя литературен проект под общия надслов \"Приключенията на Ераст Фандорин\", чиято цел е във всяко заглавие да бъде представена една от разновидностите на класическия криминален роман. През 2000 г. Акунин е обявен за Писател на годината в Русия, номиниран за наградата \"Смирноф-Букър\". Романите на Акунин се превеждат и издават във Великобритания, Италия, Франция, Япония, Германия и други страни. Преводач Денис Коробко Парадната юрта на княза на русите не беше богата, не като в двореца на хорезмийския бек, където Манул бе придобил своята чудна сабя. Стените бяха голи, без украшения. Само в ъгъла, между завеси, висеше малка картинка с някакво брадато лице, под нея гореше малък светилник. Сигурно изображение на някой от особено почитаните предци, покровител на рода – като при китайците. Освен това имаше сандъци и скамейки, покрити с цветни тъкани. На голяма, резбована маса лежаха равни купчини от правоъгълници – кожени и плюшени, със сребърен обков. Манул знаеше какво е това, беше ги виждал в Хорезмия. Наричаха се \"книги\", вътре в тях имаше тънки-тънки шумолящи пластинки, покрити с ченгелчета. Срещаха се и малки рисунки, неразбираеми. С книгите лесно се палеше огън, горяха по-добре от сухи съчки. Руският княз имаше двадесетина от тях. Манул никога досега не беше срещал толкова много от тези красиви вещи на едно място. Беглият оглед на помещението отне само няколко мига, след това десетникът се съсредоточи върху русите. Край масата седяха трима възрастни. Още трима – юноша и две жени, млада и стара – стояха отзад. Главният, разбира се, беше онзи, който седеше в средата. Побелял, жилав, присвил късогледо очи. Посред челото му имаше петънце, кръгло. Или е бенка, или е нарисувано – може пък русите да имат такъв знак за княжеско достойнство. Облечен бе просто – нито злато, нито сребро. Онзи вляво от него беше явно началникът на войската – дебел като на бик врат, обветрено червендалесто лице, големи мустаци, препасан накръст с ремъци. Отдясно – старец с черен калпак. Шаман или съветник – със сигурност не е воин.  Беше необичайно на преговорите да има жени редом с нойоните, затова Манул огледа и тях. Дебела старица с жълто-бели коси, подаващи се изпод висока, украсена с везба шапка, стоеше точно зад княза и боязливо го докосваше по врата. Ясно: най-възрастната жена. Втората бе съвсем млада, издокарана, с красива мрежа от дребни перли на главата, която се спускаше под остър ъгъл между очите ѝ. Тази зяпаше не плахо, а по-скоро с любопитство. Любимата наложница или дъщеря му? Сигурно е дъщеря. Прекалено е грозна: хилава, косите бели, очите кръгли, като на сова и носът – вирнат като носа на ботуш. Хлапакът, на около шестнадесет-седемнадесет години, разбира се, беше княжеският син. Гледаше като вълче, само дето не се зъбеше. Както и да е, по дяволите. Тези тримата не бяха важни. Едва Манул помислил така и старата жена – ама че чудо на чудесата – първа, без позволението на мъжа, рече нещо. Калга сечен отзад почти беззвучно, без да мърда устни, преведе: – Казва, че сме страховити. На хора не приличаме. Князът също каза нещо. – Казва: отивайте си, не пречете, тук работата е сурова. Но жените и хлапакът останаха. Манул разбра, че този княз е слаб – дори домочадието не го слуша. След това главният русин се обърна към монголците на тюркски. Цялата Степ разбираше този велик език, разделен на много наречия. – Кои сте вие? – попита князът. – Защо сте нападнали моето село? Какво сторихте със селяните? Къде са те? \"Откъде ли знае за селото? Значи все пак някой е успял да се добере до града. Затова и биха тревога. Но как? По снега щяха да останат следи\". И шаманът отзад също прошепна: – Питай го: откъде знае? Манул попита: – Нападнали? Защо така си решил, княже? Русинът се навъси. – Не се опитвай да ме лъжеш, чуждоземецо. При нас още от времето на половските набези си има правило: два пъти в денонощие най-близкото до Степта село дава знак. По пладне пуска в небето стълб черен пушек. В полунощ пали голям огън на близкия хълм, той се вижда от двадесет версти. Ако димът или огънят са два, има нужда от помощ. Ако няма нито един знак – селото е превзето. Манул си спомни, че на хълма до руското село наистина, неясно защо, бяха струпани две купчини съчки. Ето какво било. Монголците досега не се бяха сблъсквали с подобна предпазна мярка. Хитро измислено. – Казвай защо сте дошли – старият княз мръщеше белите си вежди, но не успяваше да изглежда страшен – в погледа му се четеше тревога. – Нима сме ви сторили нещо лошо? Кои сте вие? – Четвърто – подсказа му Калга сечен отзад. По пътя, докато яздеха, той подробно му обясни как да говори с руския княз. Ако се окаже тъп и надут – едно. Ако е глупав и нерешителен – второ. Ако е умен и войнствен – трето. Ако е умен и миролюбив – четвърто. На Манул също му се стори, че руският нойнон е умен човек, но не е воин. Това беше добре. Ще разбере какво е изгодно за него и ще се предаде. Това ще бъде по-добре за всички, освен за ханския син, но той тепърва ще има възможност да се отличи. Нали войната едва започва. И десетникът произнесе реч – точно както му бе заръчал мъдрият шаман. Говори за хан Бату, когото великият държавник Угедей, повелителят на света, е назначил за свой наместник в западната част на земята. Каза, че градът на русите е песъчинка на пътя на могъщ ураган. И никой не ще успее нито да спре, нито да задържи този ураган. Че монголците са същият онзи народ, който преди петнадесет зими само с предния си отряд разби всички руски князе. И всичко останало каза, както го беше научил. Можеше и да не се старае кой знае колко. Калга сечен превеждаше на тюркски по-добре, отколкото говореше \"пратеникът\". Добавяше някои неща от себе си. Например Манул забрави да спомене, че ако от стените полети поне една стрела, всички жители на града ще бъдат изклани. Ако се покорят, тогава ще се разминат с малка цена – десетина от имуществото. Монголците ще вземат и една десета от хората, но те няма защо да се плашат от това. Мъжете, които са силни, ще се влеят във войската на великия хан, а който е умел – ще иде в столицата на империята и ще види там много чудеса. Жените ще станат монголски наложници, ще живеят сито и в почит.  Добре обясняваше, без обиди. Но военачалникът, както слушаше, поморавя и взе да мърда черните си мустаци. Той искаше да се бие, разбира се – всички воеводи са еднакви. Старецът с черна шапка мърдаше устни с полузатворени очи. Сигурно призоваваше духовете. Жените се държаха тихо. А хлапакът само веднъж – когато тълмачът каза, че ще им се наложи да излязат в полето и доземи да се поклонят на ханския пълководец – викна на тюркски: – Куче! Как смееш! Но князът вдигна пръст и момчето млъкна. Бузите му пламнаха. Последното, което каза Калга сечен, бе по негова инициатива, защото Манул и не смяташе да казва такова нещо: – Пратеникът вижда, че ти си мъдър и затова говори без лукавство, желае ти доброто. Дошли сме не за плячка. Дошли сме завинаги. И няма да се спрем, докато не стигнем Западния Океан. Сега светът ще бъде единен, с един господар. От това на всички ще им бъде добре. Отворете портите, без да се страхувате. Поклонете се на великата сила и на великия закон. Ако ли не – ще загинете. Ще ни се наложи да ви убием всички без пощада, защото това е първият град на русите и трябва да покажем на вашия народ какво се случва с непокорните. Пожали хората си, княже. На мястото на княза Манул щеше да се съгласи, без да се замисля. Но когато тълмачът замълча, онзи каза само едно (шаманът отзад тихичко му преведе): – Така си и мислех, че са татари. Половците отдавна разправят за тях. Дойдоха значи... – И попита своите: – Какво ще кажете? Пръв отново се намеси невъзпитаният хлапак: – Повели да ги оковат! Да видят те как се заплашва! Старата хатун възкликна (шаманът преведе и това): – Господи, дошла е нашата гибел! Но тези – както и да е. Какво ще кажат съветниците? – Ни шлем железен има, нито ризница – избоботи воеводата. – Сабята му за нищо не става. Половците, дори те по-страшни изглеждат. Виж ги ти, какво им се приискало – десетина. Имаме си дъбови стени, леден ров. Ще си изпотрошат зъбите. Жрецът беше по-внимателен. – Ако са сила – това е едно, княже. Ами ако лъже? Може да е набег за плячка, а ние ще им отворим портата. Кажи му, княже, че ще пратиш пратеник при техния хан. Ще ида с Божията помощ. Ще видя колко са и какви са. Само русокосата девойка нищо не каза. Само кокореше зъркелите си, запушваше си устата с длан. Да, нямаше при русите нито ред, нито истинско почитание към господаря. Князът отвърна на всеки, сякаш му бяха равни. – Пратениците не бива да се оковават. Това – на сина. Манул веднага се ободри. Жена си успокояващо погали по ръката. На воеводата кимна. На жреца дори се поклони – не ставаше за нищо този княз, нямаше у него никакво величие. След това премина на тюркски: – Имуществото – това добре. Щом наистина сте много – вземайте го. И да се поклоня пред царя ви също съм готов. Но как ще дам една десета от хората си в неволя? Та те са живи души. Гласът му беше мек, разсъдлив. \"Отговаряй каквото искаш – прошепна шаманът. – Само да е кратко\". Манул важно скръсти ръце на гърдите си и издекламира началото от сказанието за родословието на Чингис хан: \"Чингис хан произхожда от Борте-Чино, роден по волята на Висшето Небе. Съпруга му е била Гоа-Марал. Дошли са, като преплували Морето-Океан, номадствали са там, където извира Онон-река, на Бурхан-халдун, а техен потомък е бил Бата-Чиган...\" – Разбирам опасенията ти – преведе Калга сечен. – Не искаш гнева на поданиците ти да се обърне срещу теб. Не бой се. Ние сами ще изберем една десета от хората. Няма да си виновен пред твоите хора. – Какво си приказваш с този с дръпнатите очи, тате? – извика хлапакът. – Стените ни са здрави, воините – храбри и вестоносец пратихме в Радомир за помощ. Шаманът, както и преди, преведе съвсем тихо думите му на Манул. Но князът изведнъж отвърна на сина си нещо рязко на език, който не приличаше на руски. – Досети се старецът, че разбирам езика им – прошепна Калга сечен. – А това наречие не го познавам. Прилича на франкски. Така говорят отвъд Средното море на Запада. Чувал съм този гъгнив език в град Йерусалим, но не съм имал случай да го науча. Военачалникът, жрецът, а след тях и младият княз се събраха около стария нойон и взеха да му приказват всеки своето си, но шепнешком – шаманът не можеше да разбере нито дума. Но по израза на лицата, по движението на ръцете и така беше ясно. Воеводата и хлапакът искат да се бият; жрецът е за преговори. Старицата просто стоеше и кудкудякаше без какъвто и да било смисъл. Щерката мигаше на парцали, по миглите ѝ проблясваха сълзици. Князът мълчеше, слушаше всички и нищо не казваше. Лицето му беше нещастно, слабо. Сега ще се предаде, помисли си Манул. – Кажи им, че помощ няма да има – прошепна Калга сечен. – Ако разчитате на помощ – напразно е – каза Манул. – Градът е обкръжен. Хванахме вестоносеца ви. Шаманът преведе, като добави: \"А пък и няма на този свят помощ, която може да ви спаси от монголската войска\". В този миг князът вдигна ръка. Не високо и не рязко, но всички изведнъж замълчаха. Той се обърна не към Манул, а към Калга сечен, като го гледаше право в очите. Значи се беше досетил кой всъщност е главният. – Господ ми е поверил хората. Как да ги дам? Не са мои, Божии са. Ако искате да ги вземете със сила, сторете го. Както Бог реши, Негова воля. А аз против душата си няма да тръгна. Да загубиш тялото си – това е половин беда. Да си загубиш душата – ето, това е истинска беда. Шаманът също му каза направо, без Манул: – Умният човек знае: по-добре е да се лишиш от чест, отколкото от всичко. – Част или чест? – попита князът. – Нещо не чух. Калга сечен се усмихна, но не повтори.", "date": "2019.08.17", "title": "Откъс от \"Звезда на челото\" на Борис Акунин"}
{"url": "https://www.dnevnik.bg/v_pamet/2019/08/17/3952160_aktoyorut_pitur_fonda_pochina_na_79_godini/", "text": "Номинираният за \"оскар\" актьор Питър Фонда е починал в петък на 79 години, обяви неговото семейство в официално съобщение, предаде \"Ройтерс\".  Фонда, който е син на известния холивудски актьор Хенри Фонда и брат на Джейн Фонда, е починал в дома си в Лос Анджелис в петък сутрин след тежка борба с рак на белите дробове, се казва още в изявлението. \"С дълбоко прискърбие споделяме новината, че Питър Фонда почина. В чест на Питър, вдигнете чаша за свободата\", гласи текстът. Фонда става известен с ролята на Уайът в \"Свободният ездач\" през 1969 г., където си партнира с Денис Хопър, който освен участник е и режисьор на филма. Фонда е номиниран за \"Оскар\" за работата си по сценария на филма, след което продължава да се снима във филми и телевизионни продукции през следващите няколко десетилетия, докато не бива номиниран отново за наградата на Академията за най-добра мъжка роля в драмата от 1997 г. \"Златото на Ули\". ", "date": "2019.08.17", "title": "Актьорът Питър Фонда почина на 79 години"}
{"url": "https://www.dnevnik.bg/bulgaria/2019/08/17/3952173_kratki_novini_nad_80_kg_kokain_e_otkrit_v_burgas/", "text": "Кратки новини\" е рубрика на \"Дневник\", в която редакцията събира новините, за които няма да бъде написана статия, но е важно да бъдат отбелязани. Задържан е бивш полицай, заплашил с пистолет родителите си 42-годишен помориец, въоръжен с огнестрелно оръжие, е задържан от служители на \"Специализираните полицейски сили\" към полицията в Бургас след тричасови преговори с екип от психолози и служители от Районно управление - Поморие, съобщи МВР. Не е допуснато използване на оръжието, като от инцидента няма пострадали. Понеделник е ден на траур в Сливен Кметът на Сливен Стефан Радев обявява 19 август, понеделник, за Ден на траур по повод трагичната смърт на 7-годишното дете. Той изказва дълбоки съболезнования от негово име и от името на Община Сливен към семейството на детето, съобщиха от общината. Голямо количество кокаин е открито в Бургас До момента от 17 контейнера са извадени над 80 килограма кокаин. Той е бил съхраняван в складовe на фирма, която внася хранителни продукти. Акцията продължава. Прокуратурата и МВР ще дадат подробности по-късно. Пореден ден на протест край Шишманци На шестия ден след запалването на сметището край село Шишманци все още тлеят единични огнища. Второ денонощие задимяване на района няма. За пореден път обаче на пътната отсечка към предприятието се събраха жители на няколко населени места, за да настояват за безопасна работа на завода за отпадъци, съобщи БНТ.", "date": "2019.08.17", "title": "Кратки новини: Задържан е мъж, заплашил с пистолет родителите си"}
{"url": "https://www.dnevnik.bg/bulgaria/2019/08/17/3952174_intenziven_e_trafikut_v_posoka_kulata/", "text": "Интензивен e трафикът е по магистрала \"Струма\" и главен път Е-79 в посока Кулата заради многото хора, които в почивните дни пътуват за Гърция, съобщи БНТ. Километрични задръствания и тапи се очаква да има в следобедните часове по обходния маршрут между Дупница и Бобошево, където е пренасочено движението от магистралата.  Тя беше затворена след пожар  в депо за отпадъци, нанесъл щети върху пътното съоръжение. От агенция \"Пътна инфраструктура\" (АПИ) съобщават, че за да се облекчи трафикът днес от 10 до 17 часа ще се спира движението на тежкотоварни автомобили от пътен възел \"Даскалово\" до Кулата. Утре от 14 до 20 часа движението на тежкотоварните автомобили ще бъде спряно и в двете посоки от Благоевград до граничния пункт \"Кулата\". На различни места има ограничения на скоростта и от АПИ съветват шофьорите да следят указателните табели. Шофьорите се предупреждават и да не използват аварийната лента.", "date": "2019.08.17", "title": "Интензивен е трафикът към Кулата"}
{"url": "https://www.dnevnik.bg/sviat/2019/08/17/3951985_iordaniia_ima_problem_s_vodata_i_ne_moje_da_chaka/", "text": "Хатем Саади и семейството му са много пестеливи в използването на вода, особено през лятото. Като много други йорданци те се оплакват от постоянен недостиг на вода. \"Почти нямам вода това лято\", каза 47-годишният Саади, който живее на 1.5 км западно от древен римски резервоар сред развалините на град Йераш, северно от столицата Аман. Недостигът го принуди да засажда дървета, който \"не изискват много вода като рожковото дърво\". Йордания е една от страните в света с най-малко водни ресурси, но спадащите нива на подпочвените води, климатичните промени и нарастващото население в резултат на притока на бежанци означава, че положението само ще се влошава пред идните години. За решаване на този проблем много представители на властите възлагат надежди на проектите за обезсоляване, но това е решение, което идва със своите уникални политически предизвикателства. Водният недостиг в Йордания отдавна принуждава страната да прибягва до система на разпределение, чрез което позволява на хората да пълнят резервоарите си. Понякога графикът е нарушаван и хората не получават седмичната си дажба. Това ги принуждава да купуват вода от цистерни - скъпа алтернатива, при която шест кубика струват 25 динара (35 долара). Саади, който работи в магазин за плодови сокове, понякога не може да си позволи цяла цистерна, затова я разделя със съседа, докато получи следващата заплата. Ияд Дахият, ръководителят на йорданската Служба за водите признава, че има обществено недоволство заради продължаващия недостиг. \"Има общо усещане за недоволство\", каза той пред ДПА в Аман и добави: \"Положението е доста сериозно. Става все по-трудно да снабдяваме гражданите с вода\". Близо 70 процента от водните ресурси на Йордания идват от подпочвени води. Но според Дахият този източник намалява заради увеличаващото се население, преразхода от страна на селскостопанския сектор и климатичните промени. Покачването на температурите и по-оскъдните валежи означават, че запасите от подпочвени води не се попълват. По-малко вода се събира и в 15-те язовира в Йордания, както и в близо 250 пустинни и пясъчни язовира, които могат да съберат до 450 милиона кубика вода. Фалк Линдемайер, координатор на проектите за подпочвени води в Йордания на Германския федерален институт за геонауки и природни ресурси изчислява, че нивото на подпочвените води е спаднало с близо 50 метра за 22 години. Проблемът не е, че ще престанат да съществуват, допълва Линдемайер, а че на подпочвени води ще стане прекалено скъпо. Въпреки че йорданците осъзнават оскъдността на водните ресурси, мнозина упрекват за страданията си корупцията и липсата на контрол в страната, където годишното потребление на вода на глава от населението е паднало от 1000 кубика през 50-те години до 80 кубика в някои райони днес. Според говорителя на министерството на водите Омар Саламех близо 45 процента от водните запаси се губят заради кражби и лоша инфраструктура в някои райони. Правителството се опитва да се бори с незаконното използване и постоянно се стреми да разшири източниците си. \"Няма да е лесно през следващите три години, ако не увеличим притока в системата\", каза Дахият. През 2014 г. започна изпомпването на вода за един от най-големите нови йордански проекти - водния канал Диси. Има и планове за увеличаване на капацитета на язовирите, по-широко използване на отпадъчните води и копаене по-дълбоки кладенци. Според представители на властите в най-трайното решение. Проектът за воден канал между Червено и Мъртво море е на дневен ред, откакто Йордания, Израел и Палестинската автономия подписаха споразумение през декември 2016 г. То ще осигури обезсолена вода на трите страни и ще върне по-солена вода в Мъртво море. Но проектът е замразен на фона на политическо напрежение между Израел и Йордания, които подписаха мирен договор през 1994 г. Саламех каза, че стартирането на проекта зависи от резултатите от изборите в Израел през септември. Говорител на израелското министерство на регионалното сътрудничество каза, че следващото правителство се очаква да \"обсъди и потвърди\" проекта, веднага щом започне работата си. Дахият е песимист: \"Не виждам как този проект ще се случи\". Йордания не може да чака повече и работи по свой собствен проект за обезсоляване в град Акаба на Червено море. Дахият вярва, че това може да се окаже най-доброто решение за водната криза в Йордания, но се очаква то да струва 1,5 млрд. долара. Освен ако не се включат международни донори, Аман ще трябва да се опита сам да финансира скъпия проект. \"Това трябва да бъде висш приоритет в дневния ред на правителството\", каза Дахият. Заобиколени от кризи в няколко съседни държави, бежанците в Йордания също увеличават натиска върху водните ѝ ресурси. В бежанския лагер \"Заатари\" на североизток от Аман семейството на Али Хюсеин Абдула преди пет години се редеше пред общинска цистерна, за да получи дневната си дажба вода. Днес, с три сондажа и водопроводна мрежа в лагера животът на тези сирийски бежанци се е подобрил. Според Ахмед ат Тараунех, служител на програмата WASH (Програма за вода, санитария и хигиена) на УНИЦЕФ те все още се нуждаят от цистерна с допълнително 1000 кубика вода на ден, за да осигурят по 55 литра на човек - дневният минимум, според Световната здравна организация (СЗО). През зимата бежанците получават по 35 литра на ден. Петдесет и две годишният Абдула сега се чувства по-спокоен, след като положението в лагера се е подобрило. Семейството му може да си пере дрехите по-често и той дори заделя по две кофи вода всяка седмица за няколко дървета, които е засадил пред фургона си, напомнящи му за насажденията му от домати и тиквички в родната Сирия. /БТА", "date": "2019.08.17", "title": "Йордания има проблем с водата и не може да чака повече"}
{"url": "https://www.dnevnik.bg/sport/2019/08/17/3952166_viceprezidentut_na_alibaba_pridobi_basketbolen_otbor/", "text": "Тайванският бизнесмен Джоузеф Цай е новият едноличен собственик на отбор от Националната баскетболна асоциация (НБА) \"Бруклин нетс\". Вицепрезидентът на електронният гигант \"Алибаба\" откупи основния дял от 51% от руския олигарх Михаил Прохоров. Дотук Цай притежават 49% от \"мрежите\", които придоби преди година. Според \"Блумбърг\" общата стойност на сделката надхвърля 3 милиарда долара. В нея обаче се включва и залата, в която отборът играе домакинските си мачове \"Барклис център\". В изчисленията на \"Блумбърг\" попада пълната сума платена от Цай, включително и за 49-те процента преди година. През 2018 година бизнесменът стана акционер срещи 1 милиард долара. Счита се, че в момента той е платил на Прохоров най-малко 1.35 милиарда за останалите 51% от баскетболния отбор. Залата е включена в сделката, като тя е продадена за около 700 милиона долара. Ако данните са верни това ще се превърне в рекордна сделка за спортна организация в САЩ. До момента първото място държи отборът по американски футбол \"Каролина пантерс\", който беше купен от бизнесмена Дейвид Темпър за 2.2 милиарда долара. Сделката между Цай и Прохоров носи голяма печалба за руския бизнесмен. Той стана едноличен собственик през 2015 г., плащайки 875 милиона за франчайза и допълнително 825 милиона за залата. Смяната на собствеността на \"Бруклин\" е втората важна новина, свързана с баскетболния отбор през лятото. От новия сезон при \"мрежите\" се събират две от звездите на НБА Кайри Ървинг и Кевин Дюрант, които имат за цел да спечелят титлата с отбора.", "date": "2019.08.17", "title": "Вицепрезидентът на \"Алибаба\" придоби баскетболен отбор за над 3 млрд. долара"}
{"url": "https://www.dnevnik.bg/bulgaria/2019/08/17/3952176_sluchaite_na_chuma_po_svinete_v_smolianska_oblast_sa/", "text": "Нов случай на Африканска чума по свинете е бил регистриран на територията на Смолянска област, съобщава Би Ти Ви. Положителната проба е взета от мъртъв глиган в района на Държавно горско стопанство - Хвойна. С нея случаите в района стават вече 10. \"Дневник\" се опита да се свърже с пресцентъра на Българската агенция за безопасност на храните (БАБХ), за да потвърди информацията. Първите регистрирани случаи в района  бяха в землище на доспатското село Змеица. Там имаше седем положителни проби от диви прасета в заградената част на Държавно ловно стопанство \"Извора\" - Девин. Преди два дни от БАБХ обявиха още подобни случаи. На 14 август в община Борово, Русенско, бе намерена мъртва дива свиня, а в град Кресна в благоевградска област бе открито огнище при домашни свине. Ден по-късно бяха констатирани още случаи при диви свине в селата Просена и Мечка край Русе.  Очаква се в понеделник да бъдат обявени мерките, които ще бъдат предприети в последното установено огнище на заразата. Към момента заради двете положителни проби край Змеица са забранени всякакви дейности в гората в радиус от около 8 км.. Държавно ловно стопанство \"Извора\" е започнало унищожаването на около 130 диви прасета, допълва Би Ти Ви. Обикновено при установен случай на заболяла дива свиня се определя инфектирана зона с площ 200 кв. км, а мерките за биосигурност се увеличават. Още \"Десет отговора за чумата по свинете\" четете  тук , а всичко останало по темата \"Чумата по животните\" в \"Дневник\" може да откриете  тук .", "date": "2019.08.17", "title": "Случаите на чума по свинете в Смолянска област са вече 10"}
{"url": "https://www.dnevnik.bg/sviat/2019/08/17/3952042_vse_poveche_dvoiki_se_subirat_v_internet_vse_po-malko/", "text": "Забравете баровете - интернет е най-често срещаният начин човек да си намери половинка. Това разказва доклад на Станфордския университет, публикуван миналия месец на сайта на учебното заведение. Изследването, включило 5000 души в периода между 2009 и 2017 г., показва видим скок в дела на хората, които отговарят, че са намерили половинката си онлайн. Този отговор са дали 39% през 2017 г.. \"В бар/ресторант\" е следващият отговор с едва 27%. За сравнение през 1995 г. едва 2% от респондентите са дали отговор \"онлайн\". Най-популярният отговор е бил \"Чрез приятели\", следван от \"В бар/ресторант\" или \"Чрез колеги\". (съответно 33% и 19% за всеки от следващите два отговора). Данните в приложението на доклада сочат, че с годините ролята на приятелите в запознанството е намалявала за сметка на тази на заведенията. От средата на миналото до началото на това десетилетие делът на двойките, запознали се онлайн, и този на срещналите се в заведение, са били сходни и са се увеличивали с еднакво темпо. Ролята на бара обаче се увеличава по-плавно след 2010 г., по почти същото време той става вторият най-важен фактор (докато тази на приятелите не спира да намалява). Ако при хетеросексуалните делът на запозналите се в интернет е 4 към 10, то при хомосексуалните той скача до 6 към 10. Тази тенденция за двойките в САЩ е напълно валидна и за двойките в Испания,  обяснява за \"Ел паис\"  социологът Франсеск Нуниес в Отворения университет в Каталуня. \"Това е глобален феномен. Може би англосаксонските страни ни водят с няколко години, но не много. Тази форма на запознанство се разпростира все повече,\" казва той. Според социолога важен фактор е споменаваната в изследването \"асинхронност\" - фактът, че хората са свободни от нуждата да се намират в едно и също пространство и да отговарят по едно и също време, а това увеличава възможностите за комуникация. Развитието в алгоритмите, които търсят общото между хората (макар и често те да се отнасят скептично към подобни \"високи\" технологии), също става все по-успешно. Наскоро швейцарско издание цитира проучване, според което 23% от хората са отговорили, че са срещнали половинката си \"в свободното време\", 19% \"при излизане навън\", 13% - \"в интернет\", но данните са от 2016 г. Според тогавашната информация  една осма от двойките в страната  не биха съществували без интернет.", "date": "2019.08.17", "title": "Все повече двойки се събират в интернет, все по-малко - в баровете"}
{"url": "https://www.dnevnik.bg/analizi/2019/08/17/3952054_za_edin_detski_jivot_po-malko/", "text": "                         Цяла България се потресе от случая на убитото седемгодишно дете в едно далечно-далечно село. И всички си задаваме първия въпрос – кой е виновен? Само за първата половина на миналата година убитите деца са 30 – от тях малолетни са 26. Случаите на В същото време, подадените сигнали за насилие над дете са 1106, от които случаи са разкрити 387. И това няма да се промени, докато не осъзнаем две неща – първо, че всички имаме отговорност за това да сме общество, в което децата са ценност не само на думи. Това звучи невероятно общо, но всъщност е съвсем конкретно. Означава, че когато видиш само дете на улицата, трябва да се поинтересуваш защо е само. Ако видиш дете, което е в опасна ситуация, да подадеш сигнал в полицията или в отдел \"Закрила на детето\", ако се налага. Изключително притеснителен е фактът, че за последните пет години у нас а това е пряко свързано и с недоверието в институциите и начина, по който реагират те. Но цената на това недоверие накрая плащат децата. И второ – да признаем, че имаме проблем с насилието над деца и че докато нямаме реални, конкретни действия, които да предотвратяват такива случаи, а не само да реагират и да търсят виновния след това, те ще продължат да съществуват – с десетки и с хиляди на година. И ние отново ще искаме да линчуваме извършителите, да търсим вината в институциите и да се чудим кой е виновен. Нужно ни е не само полиция, която да реагира бързо и да намира извършителите, но и Нужна ни е подкрепа за семействата, които имат трудности. Нужни са ни мрежа за психична помощ и работа с хора с психични заболявания. И ни е нужно всеки един от нас да направи нещо, когато види дете, което се намира в рискова ситуация. А за всички нас понякога е нужно, ако видим само дете, да не го подминаваме, а просто да го изпратим до вкъщи и да се уверим, че е на сигурно място или поне да го попитаме дали е добре.", "date": "2019.08.17", "title": "За един детски живот по-малко"}
{"url": "https://www.dnevnik.bg/analizi/2019/08/17/3952106_globalni_oblaci_sa_nadvisnali_nad_evropeiskata_i/", "text": "                         През второто тримесечие на 2019 г. според експресните оценки на НСИ растежът на брутния вътрешен продукт (БВП) в България е 0,2% спрямо предходното тримесечие и 3,3% в сравнение със същия период на 2018 г. Ръстът на годишна основа е малко по-нисък от отчетения през първото тримесечие на 2019 г. (3,5%), но малко по-висок от този за последните две тримесечия на 2018 г. (съответно 3,1% и 3,2%), подобна е тенденцията и при темповете на база предходно тримесечие. Инвестициите в основен капитал нарастват с 2,2%, а потреблението с 2,7% спрямо година по-рано. Ръстът на БВП през второто тримесечие в номинално изражение е около 8,4% на годишна основа. Високите номинални темпове на растеж през последните тримесечия са очаквано развитие, отчитайки бързото нарастване на разходите за труд и ценовите равнища като цяло. По последни данни, за второто тримесечие на годината средната заплата нараства с 12% спрямо същия период на 2018 г. Потребителските цени са с 2,9% по-високи през юли 2019 г. спрямо юли миналата година, а в периода април-юни нарастват с около 3,3% на годишна база. В месеците от втората половина на 2017 г. досега инфлацията трайно е между 2% и 3,5%. Цените на производител за вътрешния пазар също отбелязват нарастване за тримесечието с около 3,3% спрямо година по-рано, като в голяма степен това се дължи на увеличаване на регулираните енергийни цени. Растежът е съчетан с динамично развитие на заетостта – през второто тримесечие на 2019 г. броят на заетите нараства със 106 хил. спрямо второто тримесечие на 2018 г.,. Едновременно с това, коефициентът на заетост достига нови рекордни стойности от 75,7% за лицата на възраст 20-64 г. a безработицата достига историческо дъно от 4,2% ( повече за пазара на труда ) За първите шест месеца на годината износът на стоки нараства с 6,3% спрямо същия период на 2018 г., но през юни е отчетен спад от 6.4%. Все още няма отчетни данни за износа за услуги през юни, като за периода от януари до май той бележи ръст от 7,5%, при относително слабо увеличение от 3,6% в туризма и над 15% нарастване на постъпленията в бизнес услугите, включително в областта на информационните технологии и споделените центрове за обслужване. Влошената външна конюнктура е фактор за цялостна негативна тенденция в промишлеността - ръстът при индустриалното производство се забавя след март, като през юни вече е отчетен спад от 3,5% спрямо същия месец на 2018 г. Инвестициите в основен капитал, по експресните оценки на НСИ, също забавят нарастването си, като на годишна основа то е 2,2%. Публичните инвестиции се увеличават, като за полугодието капиталовите разходи в консолидирания бюджет достигат 1,5 млрд. лева (ръст от 11,4% спрямо същия период на 2018 г.). Основен фактор продължава да бъде ритъмът на реализиране на проекти, финансирани със средства от ЕС, като засега изглежда това се случва по-скоро бавно и в малък мащаб. В частния сектор инвестиционната активност също изглежда относително ниска, макар все още да няма надеждни данни както за вътрешните, така и за чуждестранните инвестиции за периода. Същевременно, кредитът за нефинансовите предприятия към юни 2019 г. е с 4,6% по-висок от същия месец на предходната година, а жилищните кредити за домакинствата се увеличават с 11,8% на годишна база. Данните потвърждават очакванията за тревожни развития в европейската икономика. Годишният ръст на БВП в еврозоната се свива до 1,1% (1,3% за целия ЕС), а спрямо предходното тримесечие – до 0,2%. В Германия се отчита минимален ръст на годишна основа от 0,4%, в Италия – нулев растеж, във Франция – 1,3%. Спрямо предходното тримесечие в Германия вече има спад от 0,1%, Италия – отново без промяна, във Франция – минимален ръст от 0,2%. Допълнително трябва да се припомни, че оживлението след 2013-2014 г. не засяга равномерно страните в общия пазар, като Италия е в трайна стагнация, с висок публичен дълг и слаб пазар на труда. Тези развития съвпадат с описания в  лятната икономическа прогноза на Европейската комисия  сценарий , който включва шокове от затруднения в международната търговия към производствения сектор на еврозоната, но скоростта на промяната изглежда по-бърза и е твърде вероятно ръстът за цялата 2019 г. да е по-нисък дори от ревизираната стойност от 1,2%. Запазва се тенденцията страните от Централна и Източна Европа (ЦИЕ) да отчитат по-бърз реален темп на растеж, т.е. да продължават процеса на \"сближаване\" или конвергенция, от тези в Западна Европа, като средният ръст е около три пъти по-висок [Все още не са публикувани данни за някои страни , включително Естония и Хърватска.]. От една страна, процесът на конвергенция има дългосрочни фундаментални основания, като догонването е обусловено от все по-пълното използване на потенциала на общия пазар на стоки и услуги, подобряването на производителността чрез възприемане и трансфер на технологии, както и значителен поток от капитал. От друга страна, както и ЕК в лятната актуализация на икономическата си прогноза отбелязва, \"има риск отделянето на ЦИЕ (т.е. поддържане на много по-висок растеж) да не е устойчиво за дълъг период, при продължаващи затруднения в индустриалното производство и международната търговия\". Обобщението в анализа на ЕК сочи, че от еврозоната заради ефекта от усвояването на еврофондове и силното вътрешно търсене. Данните за няколко индикатора потвърждават подобна хипотеза. Разходите за труд за последните две години в региона се увеличават от 3 до 5 пъти по-бързо, отколкото средното за еврозоната. С други думи, отвореният пазар на труда, съчетан с все по-силната интеграция на веригите на добавена стойност, водят до изпреварващо увеличение на заплатите – между 15 и 22% за последните 24 месеца за повечето страни, и дори по-бързо в Румъния. Ниската задлъжнялост на домакинствата от своя страна е предпоставка за силна кредитна активност на банките, както за потребление, така и за покупки на жилища. Оживлението на пазара на имоти, заедно с публичните инвестиции, стимулират поне в краткосрочен план строителната активност. Тези фактори вероятно обясняват и различията в растежа на БВП за тримесечието. Полша отчита ръст на БВП от 4,1%, като за последните поне 4 тримесечия инвестициите в основен капитал нарастват с 9% до 11% на годишна основа, а добавената стойност в строителството – с 13-18%. В Унгария икономическият ръст е 5,1%, като инвестициите се увеличават с 15% до 20 % на годишна основа през последните тримесечия, а строителната активност – с 15% до 22%, като за първото тримесечие на 2019 г. е отчетен ръст от 45%. Подобна е картината и в Литва, която също отчита ръст на БВП, по-висок от този в България. За сравнение, в ЕС средното нарастване на добавената стойност в строителството е между 4% и 5% за последните няколко тримесечия, а в България – между 2% и 3%. Доколко вътрешното търсене може да компенсира негативните външни шокове ще зависи от размера и отвореността на икономиката, \"графика\" но капиталовите разходи, финансирани с еврофондове, и кредитната активност на банките на всеки отделен пазар. Вече се вижда например, че най-силно зависимите от индустриалния износ икономики – Чехия и Словакия – отчитат по-нисък ръст, съответно 2,7 и 2,5%. През юни износът им спада съответно с 4,2% и 7,2% на годишна основа, а новите поръчки за промишлеността в Словакия спадат с 8,7% спрямо същия месец на 2018 г. По-слабият износ е предпоставка за общо свиване на индустриалното производство през месеца – с 3,2% в Румъния, 3,8% в Чехия, 2,1% в Словакия, 3,5% в България и т.н. Това са първи сигнали, че слабостта на икономиките в ядрото на еврозоната започват да влияе на динамиката в догонващите страни. В Германия износът спада с 8% през юни, индустриалното производство – с 6,2%, след като намалява през всеки от месеците от началото на годината. В Италия износът спада с 3,5%, а промишленото производство – с 1,2%, като само през февруари има лек ръст от месеците за периода. на неблагоприятни развития, които вероятно ще последват стартиралите и потенциални ограничения пред международната търговия (т.нар. търговски войни), както и структурните промени в китайската икономика. Еврозоната и ЕС като цяло, и особено Германия, са силно зависими от експортноориентираната си индустрия. Така например годишният износ от ЕС през 2018 г. на стоки за Азия е 760 млрд. евро, от които за Китай – 230 млрд., а за САЩ – 422 млрд. евро. Само Германия изнася за тези два пазара стоки за 93 и 109 млрд. евро. По-важно е обаче, че огромният ръст на вътрешните инвестиции в Китай, последвал глобалната криза от 2008 г. [те се увеличават от около 1,4 млрд. долара през 2007 г. до 5,2 млрд. долара годишно през 2017 г.] на практика \"издърпва\" икономиката на Германия и свързаните с нея чрез нараснал 2,5 пъти внос на немски стоки, предимно машини, оборудване и превозни средства. Този инвестиционен бум в Китай изглежда е пред своя край, като за първите шест месеца на 2019 г. годишният ръст на инвестициите е едва 5,8% , при над 10% ръст за всяка от годините от 2001 до 2016 г. и над 20% ръст за периода 2003-2013 г. Заедно с това, икономическият растеж за второто тримесечие спада до 6,2% - най-ниската стойност от 27 години насам. Описаните негативни тенденции, както и продължаващите структурни проблеми в част от големите икономики в ЕС, заедно с неяснотата на хода на Брекзит, ще започнат да дават все по-осезаемо отражение върху българската икономика. Смекчаване на външните шокове в краткосрочен и средносрочен план може да има при рязко нарастване на новите инвестиции, повишаване на производителността, и евентуално активизиране на реализацията на проекти, финансирани по оперативните програми.", "date": "2019.08.17", "title": "Глобални облаци са надвиснали над европейската и българската икономика"}
{"url": "https://www.dnevnik.bg/sport/2019/08/16/3950149_junaited_e_investiral_20_mln_paunda_v_podobriavaneto/", "text": "Манчестър юнайтед\" е използвал паузата между сезоните във Висшата лига, за да направи подобрения по своя  стадион \"Олд Трафорд\" , потвърдиха от клуба пред Off The Pitch. Инвестицията в съоръжението е на стойност 20 милиона паунда. Подобренията по стадиона са най-вече за да се увеличи комфортът на привържениците. \"Продължаваме да инвестираме в аспекти, които да направят \"Олд Трафорд\" още по-добър стадион. Средствата ще спомогнат стадионът да бъде още по-сигурен, по-удобен, както и по-достъпен за фенове, които имат затруднено придвижване\", съобщи Колет Роуч, ръководител на отдел операции в клуба. Едно от новите неща по 75-хилядното съоръжение е въвеждането на т.нар. секция с атмосфера. Това са 1200 места, обособени на първото ниво на трибуната \"Стретфорд енд\". От клуба добавят, че са създадени още пунктове, на които се предлагат храни и напитки за посетителите на стадиона. В паузата между сезоните са направени подобрения по вип ложите, както и боксовете. Очакванията на клуба са всички подобрения по \"Олд Трафорд\" да доведат до 18% увеличение на годишните приходи от домакинските мачове. \"Юнайтед\" обяви, че отчетените средства за първото тримесечие до 31 март 2019 г. са на стойност 31.1 милиона паунда (приходи единствено по време на домакински мачове). В последните три години приходите, които \"Олд Трафорд\" носи на \"червените дяволи\", са съответно между 106.6 и 111.6 милиона паунда. \"Юнайтед\" е инвестирал и допълнителни 50 милиона паунда в подобряване на своята тренировъчна база в Карингтън. По този начин е направена модернизация на терените, които използва не само първият отбор, но и всички тимове от академията на \"червените дяволи\". Тимът започна убедително новия сезон, като спечели първата си среща с  \"Челси\" с 4:0  именно на \"Олд Трафорд\".", "date": "2019.08.17", "title": "\"Юнайтед е инвестирал 20 млн. паунда в подобряването на \"Олд Трафорд\""}
{"url": "https://www.dnevnik.bg/bulgaria/2019/08/17/3951082_s_bezplatni_obucheniia_po_bezopasno_shofirane_se/", "text": "Обучение за безопасно шофиране и уроци по дрифт за всички желаещи ще има днес и утре в столицата в района на пътен възел \"Герена\". Инициативите са част от съпътстващата програма на автомобилното състезание \"Писта \"София\", което се завръща след пауза от 10 години и е III-и кръг от Националния шампионат по автомобилизъм на затворен маршрут. Официалното откриване на инициативата \"Мисия 0\" ще бъде в 11 ч., като уроците по безопасно шофиране са днес от 10 до 18.30 часа, а тънкостите на дрифта ще се преподават в неделя от 12.30 до 17 часа. Сред активностите на място ще бъдат: национален шампионат \"Безопасно шофиране\" за деца и подрастващи до 18 години – съревнование в състезателна среда по практическо управление на картинг и автомобил и теория върху Правилника за движение по пътищата. Заради събитията ще бъде ограничено движението по бул. \"Владимир Вазов\", ул. \"Резбарска\" и още няколко улици в района (виж края на текста и картата). Кампанията за безопасно шофиране е инициирана от Института за пътна безопасност, \"София Кар Моторспорт\", Българската федерация по картинг и Академия \"Мирафиори\". Целта е така да се намалят жертвите на пътя. По този повод Институтът за пътна безопасност даде началото на програмата \"Мисия нула\", която ще работи в тази посока.      Откриването на \"Писта София\" ще бъде в неделя от 9.30 ч. на бул. \"Владимир Вазов\". Пълната програма за двата дни Събота 17.08.2019 г. Ул. \"Резбарска\" 10:00-11:00 ч. Обучение по безопасно шофиране теория група 11:00 Официално откриване- роудшоу 11:15 ч. Официално откриване на мероприятието от г-жа Йорданка Фандъкова, кмет на Столична община, г-н Красен Кралев, министър на младежта и спорта 11:30 ч. представяне на активности и програма на събитието. 12:00 ч. Игра с публиката През цялото време от 10:00 ч. до 18:30 ч. ще се провеждат обучения по безопасно шофиране и практика на ул. \"Резбарска\", а на бул. Владимир Вазов ще се провежда рали шампионат от 12:00 ч. до 18:30 ч., когато ще бъдат обявени и резултатите от ралито. Бул. \"Владимир Вазов\" 12:00- Затваряне на трасето- ретро рали+ супер карс 12:30-13:20 Серия \"Свободен клас\" 13:25:13:45 Серия \"Спорт\" 13:50-14:10 Серия \"Туринг\" 14:15-14:35 Серия \"Купа ЛАДА\" 14:40-15:00 Серия \"Купа ЕНЕОС 15:05-15:25 Серия \"Макси\" 15:30-15:50 Серия \"Свободен клас\" 15:55-16:15 Серия \"Спорт\" 16:20-16:40 Серия \"Туринг\" 16:45-17:05 Серия \"Купа ЛАДА\" 17:10- 17:30 Серия \"Купа ЕНЕОС\" 17:35-17:55 Серия \"Макси\" 18:00-18:30 Заседание на спортно-техническата комисия 18:45 Обявяване на резултати Неделя 18.08.2019 г. Ул. \"Резбарска\" 10:00-12:00 ч. Обучение по безопасно шофиране група 1 12:30-13:30 ч. Обучение Дрифт академия 13:00-15:00 ч. Обучение по безопасно шофиране група 2 16:00- 18:00 ч. Обучение по безопасно шофиране група 3 17:00-18:30 ч. Обучение Дрифт академия група 2 Бул. \"Владимир Вазов\" 09:30 ч. Официално откриване и обиколка на състезателите по бул. Владимир Вазов\" 10:00-10:30 ч. Дрифт и Серия \"Свободен клас 10:45-11:15 Серия \"Спорт\" 11:45-12:15 Серия \"Туринг\" 12:30-13:00 Серия \"Купа ЛАДА\" 13:15-13:45 Серия \"Купа ЕНЕОС 14:00-14:30- Серия \"Макси\" 14:35 Пауза- шоу програма 15:00 Награждаване 15:30 Дрифт Неделя 18.08.2019 г. Ул. \"Резбарска\" 10:00-12:00 ч. Обучение по безопасно шофиране група 1 12:30-13:30 ч. Обучение Дрифт академия 13:00-15:00 ч. Обучение по безопасно шофиране група 2 16:00- 18:00 ч. Обучение по безопасно шофиране група 3 17:00-18:30 ч. Обучение Дрифт академия група 2 Бул. \"Владимир Вазов\" 09:30 ч. Официално откриване и обиколка на състезателите по бул. Владимир Вазов\" 10:00-10:30 ч. Дрифт и Серия \"Свободен клас 10:45-11:15 Серия \"Спорт\" 11:45-12:15 Серия \"Туринг\" 12:30-13:00 Серия \"Купа ЛАДА\" 13:15-13:45 Серия \"Купа ЕНЕОС 14:00-14:30- Серия \"Макси\" 14:35 Пауза- шоу програма 15:00 Награждаване 15:30 Дрифт Промени в движението От 9 ч. на 16 август до 16 ч. на 18 август ще бъде затворена за движение: - ул. \"Резбарска\", в отсечката между ул. \"Васил Кънчев\" и бул. \"Владимир Вазов\" - ул. \"Витиня\", между бул. \"Владимир Вазов\" и улицата от северната страна на бул. \"Владимир Вазов\", свързваща ул. \"Бесарабия\" и ул. \"Витиня\". От 12 до 19 ч. на 17 август и от 9 до 16 ч. на 18 август се забранява влизането на коли по: - бул. \"Владимир Вазов\", между ул. \"Левски Вековен\" и ул. \"Поп Груйо\" - ул. \"549\", между бул. \"Владимир Вазов\" и ул. \"Резбарска\" - ул. \"Бесарабия\" и бул. \"Владимир Вазов\" - улицата от северната страна на бул. \"Владимир Вазов\", свързваща ул. \"Бесарабия\" и ул. \"Витиня\". Промени в градския транспорт От 9 ч. на 16 август до 16 ч. на 18 август се променят маршрутите на автобус 100. От 12 ч. на 17 август до 16 ч. на 18 август се променят маршрутите на автобус 78 и на тролейбус 1.", "date": "2019.08.17", "title": "С безплатни обучения по безопасно шофиране и дрифт се завръща днес \"Писта София\""}
{"url": "https://www.dnevnik.bg/bulgaria/2019/08/17/3952061_sluncheva_i_topla_subota_ochakvat_sinopticite/", "text": "Слънчево време с максималните температури между 25 и 30 градуса очакват днес синоптиците. След обяд над източната половина от страната и планинските райони е възможно да превали и прегърми, сочи прогнозата на Националния институт по метеорология и хидрология (НИМХ), цитирана от агенция \"Фокус\". По Черноморието ще преобладава слънчево време с временни увеличения на облачността и на отделни места ще превали. Ще духа слаб до умерен вятър от север-североизток. Максималните температури на въздуха и водата ще са почти еднакви – между 25 и 28 градуса. Вълнението на морето ще е 1-2 бала. В планините преди обяд ще преобладава слънчево време. Около и след обяд ще се развива купеста облачност и на отделни места ще превали и прегърми. Ще духа умерен вятър от север-северозапад. Максималната температура на 1200 метра около 18°, на 2000 метра – около 11°. В неделя и в началото на следващата седмица ще бъде предимно слънчево. Температурите ще се повишават и във вторник преобладаващите максимални ще са между 31 и 36 градуса. По-приятни ще са температурите по морето – от 27 до 29 градуса. Сериозен трафик в посока морето Предвид прогнозата за времето, сериозен трафик се очаква в посока морските курорти. Още от сутринта движението ще е най-затруднено по пътя Бургас - Варна, както и от Бургас в посока Южното Черноморие. Избралите посока Гърция и търсещите прохладата на Пирин планина могат да очакват сериозни затруднения по магистрала \"Струма\" преди Дупница. Мостът, близо до града, който пострада при пожар през седмицата, ще е затворен няколко седмици, като не могат да се ползват близо 10 километра от магистралата. Затворен е участъкът между пътен възел \"Дупница\" и пътен възел \"Бобошево\". В отсечката, засегната от пожара, трафикът се пренасочва по обходен маршрут по път E-79. и се използва обходен маршрут, но тапите става при подхода към него. Вчера колоната в посока Гърция на моменти беше дълга повече от 4 километра. Тук е моментът да припомним, че до края на седмицата продължава акцията на Пътна полиция с акцент върху контрола на скоростните режими.", "date": "2019.08.17", "title": "Слънчева и топла събота очакват синоптиците"}
{"url": "https://www.dnevnik.bg/bulgaria/2019/08/17/3950460_deset_otgovora_za_chumata_po_svinete/", "text": "България е десетата европейска държава, засегната от африканската чума по свинете.  В повечето от останалите обаче заразата е разпространена само или предимно сред дивите прасета. Тук вирусът вече засегна сериозно индустриално гледаните животни, а стотици стопани, които отглеждат прасе в двора трябваше да заколят здравите си животни в разгара на лятото. Част от тях не разбират защо го правят, други протестират, обвиняват големите производители. През тази седмица бяха регистрирани още няколко различни случая - край  София , региона на  Благоевград  и  Пазарджик , които добавят нови райони в картата на кризата, чийто ефекти дори и от досегашния й мащаб (в почти половината страна) ще се усещат и в следващите години. Някои от тях показват, че хората започват да крият болните животни в опит да избегнат унищожаването на останалите. \" Това е силно заразно вирусно заболяване при свинете с бързо разпространение и висока смъртност. Протича с висока температура, рани по кожата, отпадналост, диария и повръщане, ускорен сърдечен ритъм. За вируса няма ваксина, а болестта не подлежи на лечение. Заразяването става чрез пряк контакт с болни животни, чрез замърсени с вируса местообитания, чрез храната, чрез вид кърлежи, които запазват вируса и могат да го предадат в продължение на целия си жизнен цикъл. Поради високите нива на смъртност, бързото и широко разпространение в природата и липсата на лечение и ваксина, африканската чума при домашните и дивите свине е смятана за изключително сериозно заболяване.  За пръв път е диагностицирана в Кения през 1921 г., в Европа болестта навлиза през юни 2007 г. през пристанище Поти в Грузия, а от 2014 г. - в ЕС през границата с Русия и Беларус. За пръв път в България е регистрирана през август 2018 г. в с. Тутраканци, община Провадия, следващият случай е през тази година - през февруари у дива свиня, открита в землището на Девня. Първият случай при домашни свине е в село Жернов, Плевенско (но то е по-близо до Никопол) през юли. Само за три седмици обаче заболяването започна да се разпространява по всички възможни начини - чрез домашни животни, отглеждани по селата, чрез диви животни и чрез индустриални свинекомплекси. Според премиера Бойко Борисов - от Румъния, пренесена от небрежни туристи. Изявлението на министър-председателя предизвика дипломатически скандал и Букурещ възрази по всички официални канали, че причината за разпространението на заразата са нейни граждани. Официалните предположения са, че преносът на вируса е от глигани, които били способни да преплуват Дунав и да скачат на височина. Неофициалните версии са различни, сред които и възможността вирусната инфекция да е тръгнала от заразен фураж. Вирусът на африканската чума по свинете е безопасен за хората, но болното животно е по-податливо на различни болестотворни бактерии. Месото е по-оводнено, по-нетрайно. Разфасованото месо остава заразно, вирусът изчезва при температура 60º за поне 20 минути. Високотермична обработка е и правилото за предпазване от тении, трихинелоза и други. Заразни остават и опаковките, ножът, с който месото е рязано, повърхностите, до които се е докосвало и пр. (Оттук и репликата на Борисов за румънските туристи, които пренесли заразата чрез пикници край пътя.) Всъщност единствената опасност според експертите може да дойде от лошо съхранено месо - дълбоко замразеното остава преносител на вируса на чумата, а консервирането му в буркани изисква предварителна топлинна обработка и продължителна стерилизация, както и месото на здравите животни, впрочем, за да не се развали. Основна причина е небрежността и подценяването на мерките за биозащита - и на отговорните институции, и на стопани. Така например, човек, разхождал се в гората, може да занесе заразата в собствения си стопански двор или във фермата, в която работи, чрез обувките и дрехите си или чрез колелата на автомобил. Освен това голяма част от прасетата в малките стопанства и в дворовете на хората не се регистрират, въпреки, че това е задължително, а така властите нямат официална информация за тях. В последно време зачестяват съобщенията и за неправилно загробени животни, захвърлени части от трупове в дерета и водоеми и дори във водите на Струма. На първо място - големите свинекомплекси, които в България са 65. От тях досега са засегнати 5, което означава унищожаване на 126 хил. животни. Проблемът е за селските жители, които отглеждат животни в дворовете си за лична консумация и най-често не ги регистрират и за тях няма да може да има обезщетения. При установен случай на заболяло домашно животно се определя трикилометрова предпазна зона около огнището, в която всички налични животни се унищожават. Следва почистване и дезинфекция. В десеткилометрова зона животните се преброяват, взимат се кръвни проби и се провеждат ежеседмични клинични прегледи. На областно ниво се забранява транспортирането на домашни животни и организирането на пазари за тях. При установен случай на заболяла дива свиня се определя инфектирана зона с площ 200 кв. км, а мерките за биосигурност се увеличават. За това какво знаят властите по темата е показателна официалната статистика за броя на свинете в задните дворове - по данни от сайта на БАБХ те са едва 3700 в цялата страна. В официалните си коментари представители на институциите се оправдават, че не са се справили с комуникацията на проблема, но като цяло и мерките, и реакциите им изглеждат закъснели. Популацията от диви свине се изчислява на около 95 хил. В свинекомплексите те са 460 хил., а в по-малките фамилни ферми - 24.5 хил животни. По данни на Националния статистически институт средно всеки българин изяжда 10.5 кг свинско месо годишно без колбасите и каймата. По-голяма е консумацията единствено на птиче месо - 11.4 кг на човек. Според изчисления на специалиста по икономика на селското стопанство Николай Вълканов от \"Интелиагро\", публикувани в \"Сега\", местното производство задоволява 37% от вътрешното търсене като една пета от него вече е ликвидирана. Предварителна прогноза на председателя на Българската агенция за безопасност на храните Дамян Илиев щетите могат да достигнат до 2 млрд. лв. при най-песимистичния сценарий. Вълканов оценява загубите между 60 и 300 млн. лв. според различните сценарии. За домакинствата поскъпване от 10% би излязло по 33 лв. годишно повече разходи,  пресмята той. Ефектът в цените ще се усети след септември и в зимните месеци, тъй като през лятото консумацията е по-ниска, заради сезона. Министърътна земеделието Десислава Танева съобщи, че хората ще имат възможност отново да отглеждат свине шест месеца след овладяването на заразата. Но никой не може да каже кога ще приключи кризата. ", "date": "2019.08.17", "title": "Десет отговора за чумата по свинете"}
{"url": "https://www.dnevnik.bg/analizi/2019/08/17/3951142_pritesnitelno_e_che_prokuraturata_si_tursi_publika/", "text": "                         По повод на концепцията на единствения и най-добър кандидат за, оказва се, най-важния пост в нашата т.нар. държава. Може би съм старомоден или безвъзвратно наивен, но не знам защо си мисля, че доколкото прокуратурата е част от съдебната система, а не от изпълнителната или някаква друга форма на политическа власт, тя не може и не трябва да функционира в политическа логика. И е Доколкото прокуратурата е част от системата на правосъдие, нейната функция, смисъл и същност, не е да отговаря на някакви предполагаеми очакванията и настроенията на гражданите, а да прилага точно и обективно закона. Прокуратурата не е политическа власт, тя не участва в избори, не носи политическо представителство, не изразява политически идеи и интереси, поне така, както е уредена в българската конституция. Дори когато очакванията на гражданите се разминават със закона, прокуратурата трябва да го прилага. Защото това всъщност е напълно реалистична хипотеза в България, а и във всяко друго \"общество\", което назадва към първобитно-общинния модел на съвместен живот между човешките индивиди, което Затова е повече от притеснително, когато за бъдещата работа на държавното обвинение се говори чрез речитатив и мисловни конструкции, които целят да задоволят/се харесат/отговорят на настроенията на някаква потенциална публика, която ще ни ръкопляска, а не на правноопределените измерения, в които работи прокуратурата. Оттам нататък идеята за промяна чрез надграждане и задълбочаване на това, което е правило държавното обвинение досега, е логически и практически неиздържана. Също както и говоренето за липсата на справедливост и това как тя ще бъде въздадена чрез задълбочаване и надграждане на несправедливия начин, по който по подразбиране е работило досега държавното обвинение, след като твърдим, че няма справедливост, но сега ще я въздадем. За мен подобна конструкция няма разумно обяснение, освен ако не е насочена към предполагаема публика от откровени идиоти. Дали публиката е такава, не знам. Но, ако приеме подобна теза за чиста монета, ще имаме сериозни доказателства, че живеем в масово умопомрачение. Накрая, аз лично не знам Не знам и кои са \"хората, за които работи прокуратурата\". Може би е откровена глупост, но си мисля, че всички български граждани са равни пред закона. Обикновени и необикновени няма. Може би е откровена глупост, но също така смятам, че в една правова държава, прокуратурата не работи за едни или други хора, а за ефективното, обективно и равно прилагане на закона към всички граждани. Може да е неактуално спрямо войнстващото тържество на профанията, посредствеността и беззаконието, което днес цари в страната ни, но съм сигурен, че когато наказателното правораздаване ще работи, за да задоволява очакванията на публиката и на някакви неясни какви групи хора, България ще бъде всичко друго, но не и европейска правова държава. А може би сме вече там и фактическото трябва просто да получи своето формално правно признание?", "date": "2019.08.17", "title": "Прокуратурата си търси публика, която да й ръкопляска"}
{"url": "https://www.dnevnik.bg/gradska_sreda/2019/08/17/3951540_kandidatut_za_kmet_borislav_ignatov_obshtinata_da/", "text": "                         - В \"Дружба\" 2. - Трайното истинско решение е Столичната община да откупи тези имоти, да ги отчужди на приемлива цена и да ги превърне в зелени площи, както е предвидено. Това е решението. - В тази сфера съм много запознат. Виждам какво се случва в България и то ме възмущава. Знам как се прави в Европа и съм убеден, че тази практика, приложена у нас, ще донесе добри резултати за всички. Просто трябва да приложим принципите на прозрачни архитектурни или строителни конкурси, които да бъдет отворени за всички участници и да няма предрешен победител. Също така условията на конкурсите не трябва да са дискриминационни. За презастрояването е много важен контролът и компетентното следене на всички процеси. Естествено, трябва да се спазват изискванията на Общия устройствен план (на София). Той, обаче, трябва да се актуализира, тъй като е морално остарял и позволява доста странни решения в някои от зоните на града. - Това предложение камарата разработи в последните години. То е внесено в Министерството на регионалното развитие и благоустройството и там спря. Трябвало да сформират работна група, да го проучи, но така и тя не я сформираха. - Разбира се. В нашето предложение се прилагат европейските практики в строителството, където всеки участник трябва да носи голяма отговорност. Това не изнася на хората, които искат винаги да минават между капките - да не носят отговорност, но да получават огромни печалби, а когато възникне проблем, да изчезват безследно. На тях този кодекс ще им пречи. На администрацията й пречи искането ни за електронни услуги, за прозрачност, за да е по-лесно на гражданите. За съжаление администрацията се е превърнала в орган, който усложнява живота на хората, вместо да им помага. - Неотложните въпроси, изискващи директно и бързо решение са в управлението на града. Така ще се дадат решения и на физическите въпроси. Най-тежкият и неотложен проблем в София е мръсният въздух и екологичната катастрофа, в която се намираме, особено през зимните месеци. - Чрез мерки за следене на замърсяването, чрез строг контрол на отделените вредни емисии и чрез умни зелени практики, които са достатъчно известни. - Не, не съм. Аз и сега не съм в политическа сила, но съм подкрепен от \"Демократична България\", за което им благодаря. - Бих работил с всеки активен гражданин, който разбира важността да се прилагат принципи и те да бъдат спазвани от всички. Ако имаме тези правила и не разчитаме на заобикалянето им и на познанства с този или онзи, който щял да помогне в някаква ситуация - всички проблеми ще се решат. Знаете, че ние, българите, като отидем в Германия, ставаме по-изпълнителни от германците. Просто защото там действат ясни правила за всички.", "date": "2019.08.17", "title": "Кандидатът за кмет Борислав Игнатов: Общината да откупи имотите в междублоковите пространства"}
{"url": "https://www.dnevnik.bg/evropa/2019/08/17/3950520_za_zelenite_v_evropa_jeliaznata_zavesa_oshte_ne_e/", "text": "За европейските Зелени желязната завеса тепърва предстои да падне. Резултатите от тазгодишните избори за Европейски парламент потвърдиха съществуването на ясно разделение между Изтока и Запада на континента, пише \"Политико\". Т.нар. зелена вълна премина през страни като Германия, Франция, Белгия и Ирландия, но предизвика слабо вълнение сред по-новите държави членки на общността. Зелените партии получиха 2.2% от гласовете в Унгария, 1.8% в Хърватия и нищожна подкрепа в България и Румъния. Само шестима от 74 евродепутати в блока Зелени/Европейски свободен алианс, идват от страни, присъединили се към ЕС след 2004 г. Географските различия в успехите на движението поставят пред неговите политици въпрос – как могат Зелените да спечелят избиратели в по-слабо проспериращите части на ЕС? В сърцето на предизвикателството, казват анализатори и политици от Зелените, е икономиката. Избирателите в Централна и Източна Европа обикновено са фокусирани повече върху въпросите, свързани с това как да се издържат, отколкото с \"пост-материалистичните\" ценности, защитавани от Зелените. Проучване на Евробарометър, проведено преди изборите за Европейски парламент, показа, че мерките срещу климатичните промени са основен приоритет в голяма част от Западна и Северна Европа, но не толкова в останалата част на континента. \"Ако печелите унгарската минимална заплата, не можем да очакваме да си купите храна, която е двойно по-скъпа само защото е от природосъобразни източници\", казва Петер Унгар, депутат от \"Политиката може да бъде различна\" (LMP), зелена партия, която не успя да спечели нито едно място в Европарламента. Освен това държавите от Централна и Източна Европа обикновено са по-зависими от изкопаеми горива за енергийните си нужди, което прави намаляването на емисиите много по-скъпо и следователно по-трудно за представяне пред скептичния електорат. Предложението на Европейската комисия за цел за нетни нулеви емисии до 2050 г. наскоро  бе блокирано  от Полша с подкрепата на Унгария и Чехия. Не става въпрос за липса на загриженост за околната среда сред избирателите на Изток. Активисти, протестиращи срещу разрушителни индустриални практики на места като Полша, Чехословакия и Унгария, създадоха зелени партии в края на 80-те години и се присъединиха към демократични движения срещу управляващите комунистически партии. \"В почти всички държави (Зелените) вкараха свои представители в парламента и/или (бяха част от) правителство, обикновено като партньор в широка коалиция на антикомунистическа опозиция\", коментира Агнешка Квятковска, преподавател по социология в Центъра за изследване на демокрацията в Университета по социални и хуманитарни науки във Варшава. Тези ранни успехи обаче на практика се изпариха до края на 90-те години, тъй като бурният следкомунистически преход изтласка други проблеми начело на политическите дебати. Природозащитният активизъм продължава в Източна Европа и на Балканите, където има високо ниво на замърсяване, но като цяло остава ограничен до гражданското общество. Европейската зелена партия (ЕЗП), федерация, представляваща Зелените партии от над 30 държави, знае, че има проблем на изток. \"Знаем, че трябва да се фокусираме повече върху тези страни\", казва Михал Берг, който отговаря за Източна Европа. По думите му ЕЗП ще съсредоточи усилията си на изток върху наднационални въпроси като въглищата и изграждането на капацитет, включително развитието на структури в партии, комуникациите и как да се привлекат нови активисти и членове. Единствената зелена партия в Източна Европа, постигнала устойчив успех, е унгарската LMP, която спечели места в парламента на три последователни национални вота от 2010 г. и едно място в Европейския парламент през 2014, въпреки че се разцепи през 2013 г. Тя обвърза въпроси като климатичните промени с горещи теми като опасенията от корупция и лошо управление. По думите на Унгар, един от депутатите на LMP, слабото й представяне на последните евроизбори е било резултат от вътрешнопартийни конфликти, неуспешните опити за привличане на избиратели от работническата класа и наблягането върху промяната в индивидуалния начин на живот, вместо върху системните причини за климатичните промени и проблемите на околната среда. Има причини за надежда за Зелените в региона. Подкрепата за движението се увеличава сред младите хора. А докато регионът става по-богат – миналата година в много държави в тази част на Европа икономическият растеж бе между 3 и 4 процента – въпросите за околната среда вероятно ще стават по-важни, коментира Квятковска.", "date": "2019.08.17", "title": "За Зелените в Европа желязната завеса още не е паднала"}
{"url": "https://www.dnevnik.bg/sport/2019/08/17/3951835_vegan_li_e_novak_djokovich/", "text": "Веган ли е Новак Джокович, този въпрос циркулира в пространството от няколко години, когато се заговори по-усилено за специфичния хранителен режим на сръбския тенисист и опитите му да живее здравословно. Той дори беше коментиран с негативен отенък, когато настоящият №1 беше преследван от контузии, имаше спад в кариерата и трябваше за малко да спре. Сред елитните спортисти Джокович е известен като този с маниакален стремеж да се храни здравословно. Преди години той дори издаде книга, в която обясни своя хранителен режим, а след това отвори веган ресторант в Монако. Успехите му от началото на 2019 г., сред които са титли на Australian Open и \"Уимбълдън\", както и полуфинал на \"Ролан Гарос\" за пореден път повдигнаха този въпрос. \"Имам непоносимост към глутена, която беше открита през 2010 г. Това ме накара да променя драстично начина си на хранене. Премахнах млечните продукти и рафинираната захар от диетата си, което е може би дори по-важно от глутена. Преди това дори не знаех какво е глутен\", разказва Джокович. Според сърбина няма гаранция, че режимът му ще сработи за всеки, затова и не дава съвети на хората. \"За мен това работи, но не казвам, че очевидно е пътят за всеки един човек. Мисля, че специално в моята кариера промяната на хранителния режим ми позволи да се възстановявам по-бързо\", добавя световният №1. Да спечелиш \"Уимбълдън\" без да ядеш месо \"Не обичам етикетите и поставянето на едно нещо в рамки\", това каза Джокович след спечелването на \"Уимбълдън\" през юли. Сърбинът надигра в  умопомрачителен финал Роджър Федерер , а след края на двубоя стана ясно, че по време на турнира не е ял месо. Десетки репортери веднага попитаха Джокович дали това автоматично го прави веган.      \"По време на турнира диетата ми беше изградена изцяло върху растителни продукти, много зеленчуци. Заради неправилно тълкуване и постоянното поставяне на етикети аз просто не харесвам слагането на имена. На отговорът ви мога да отговоря с не знам. А и трябва ли да слагам етикет на нещо, когато то просто ми носи позитиви\", отговори сърбинът. През годините методите на сърбина много пъти са били поставяни под съмнение, оспорвани и на моменти дори критикувани. Въпреки това световният №1 не се притеснява да следва своя път. \"Казвал съм много пъти, че практикувам йога и медитирам. Това ми помага преди мачове, зарежда ме, възстановявам се по-бързо. Мисля, че това е моят начин, също както с храненето\"", "date": "2019.08.17", "title": "Веган ли е Новак Джокович"}
{"url": "https://www.dnevnik.bg/video/2019/08/17/3951955_video_iaponski_ucheni_izobretiha_opashka_v_pomosht_na/", "text": "Предците на хората са загубили опашките си преди милиони години. Но сега екип учени от японския университет \"Кейо\" създаде роботизирана опашка, която да помага на възрастните хора да пазят равновесие. Устройството е дълго около метър и наподобява функцията на опашките на гепардите и на други животни, които ги използват за баланс, докато тичат и се катерят, разказва агенция \"Ройтерс\". Структурата му пък е подобна на опашката на морското конче. Самата опашка може да бъде удължавана и скъсявана, за да пасне на човека, който ще я носи, в нея могат да се добавят и допълнителни тежести. \"Тя поддържа баланса все едно е махало\", обяснява Юничи Набешима от проекта. \"Когато човек се наклони в една посока, тя се движи на другата.\" Застаряването на японците изправя нацията пред предизвикателството да поддържа старите хора мобилни и продуктивни. Други нации разчитат на работници имигранти; Япония обаче се е обърнала към технологиите.", "date": "2019.08.17", "title": "Видео: Японски учени изобретиха опашка в помощ на трудноподвижни възрастни"}
{"url": "https://www.dnevnik.bg/sport/2019/08/17/3952137_snimka_na_denia_magicheskata_vecher_na_baskite_v/", "text": "Близо 50 хиляди души на стадион \"Сан Мамес\" в Билбао изживяха незабравима вечер, след като местният \"Атлетик\" победи шампиона \"Барселона\" с 1:0 на старта на сезона в Ла Лига. Ветеранът Ариц Адурис се превърна в герой за баските, като вкара единственото попадение в 89-ата минута.", "date": "2019.08.17", "title": "Снимка на деня: Магическата вечер на баските в сблъсъка с \"Барселона\""}
{"url": "https://www.dnevnik.bg/bulgaria/2019/08/17/3952178_iskut_na_omanskiia_fond_zaradi_ktb_okonchatelno_be/", "text": "Арбитражният съд в САЩ отхвърли окончателно  исковете на на Държавния фонд на Оман във връзка с КТБ  и отреди ищеца да заплати всички разноски по делото, съобщиха от пресцентъра на Министерство на финансите в България. В делото, разглеждано в Международния център за разрешаване на инвестиционни спорове във Вашингтон, САЩ, Оманския фонд се оплакваше, че действията на българската държава и БНБ във връзка с поставянето на \"Корпоративна търговска банка\" АД под особен надзор, отнемането на лиценза и обявяването й в несъстоятелност, както и отказът й да бъде предоставена ликвидна подкрепа или спасителен план под друга форма, представляват нарушения на Договора за взаимно насърчаване и защита на инвестициите между България и Оман. След предоставените две писмени защити от България, придружени от експертни становища и доказателства, през декември 2018 г. Държавният резервен фонд на Оман се отказа от исковете си без право да ги предяви отново, припомнят от министерството. Новината, че Оманският фонд е предявил иск към българската държава в рамките на 150 млн. долара за щети от фалита на КТБ, беше обявена от медиите в САЩ през октомври 2015 г.. Фондът, който  държеше 30% в КТБ , очакваше компенсация от българската държава заради причинени материални щети от отнемането на лиценза на банката, неравностойно третиране на инвеститора и лишаването му от възможност да защити правата си пред съд. Това беше очакван ход след като в България на всички инстанции не бе допусната жалбата на фонда с мотива, че той няма правен интерес от производството по отнемане на лиценза на банката.", "date": "2019.08.17", "title": "Искът на Оманския фонд заради КТБ окончателно бе отхвърлен във Вашингтон"}
{"url": "https://www.dnevnik.bg/analizi/2019/08/17/3952186_iskame_bulgarvagen_no_mojem_li/", "text": "Отдавна го има това страдание, че България си няма свой автомобил. И ето как мечтата припламна с нова сила, когато научихме, че \"Фолксваген\" обмислят да идват насам. Дали ще стане - не знаем. Но си знаем недостатъците, пише Ивайло Дичев за  \"Дойче Веле\" . Който е бил момче през 1960-те, ще си спомни как се състезавахме по познаване на редките тогава автомобили из София. На нашата улица в Лозенец, на края на града, имаше едно Рено Дофин, един Таунус и едно Фиатче микробус, в което чичо Сава качваше всички деца за кръгчета из квартала. Реното беше по френски замислено, в Таунуса виждахме английски аристократизъм, Фиатът пък сякаш имаше весела италианска усмивка. После ни заляха Москвичите. Трудно описуемо беше страданието, че България си няма свой автомобил. С какво да го сравним - че не сме били никога шампиони по футбол? Че така и не сме завладели Константинопол? Затова всеобща беше радостта, когато през 1966 се появи нашето родно Булгаррено. Срещу лиценза, технологията и частите, България се беше ангажирала да произвежда за Франция крикове и манивели. И досега произвеждаме всевъзможни части, но никой не е записвал на задния си капак нещо подобно на тогавашното гордо BULGARRENAULT. Имаше даже спортен модел Алпин като за деца на началници - съвсем съзвучен с аеродинамичните фантазии на времето. Дали спряха проекта заради нареждане от Москва, дали нашите гяволи решиха да продават коли в чужбина в нарушение на договора и да конкурират фирмата-майка - така и не се разбра. Остана си обаче болката, че отново си нямаме своя кола - както турците си имаха своя Доган, югославяните своето Юго, румънците своята Дачия. След промените в Ловеч тръгнаха да правят Грейт Уол по китайски лиценз, но и там - дали ги спря някой от управляващите, дали проектът за такъв голям автомобил при такова бедно население излезе недомислен - работата позатихна. И ето как мечтата припламна с нова сила, когато научихме, че Фолксваген обмислят да идват насам. Не че е ставало дума да сложат на капака BULGARWAGEN. Но самата идея, че ще правим тук цял автовобил, а не само обичайните крикове и манивели, събуди за нов живот националния дух. Забележете само как в момента, в който се появиха сигнали, че германците май ще предпочетат Турция, започна трескава дипломатическа дейност в посока Южна Корея, после Япония - все с обещания в България да се правят автомобили. Разбира се, чудесно ще е най-после да започнем да произвеждаме продукти с висока принадена стойност. Дали ще стане този път - не знам, хубаво е поне да си помечтаем, онези момчета от 1960-те. Но нека все пак не надценяваме автомобилната култура на тази страна. Представете си как потенциалният инвеститор опитва да направи едно кръгче из София - какви са дупки, каква е неразбория. Вечно ремонтиращи се магистрали, табели няма, ако пък има, те са на кирилица, двама-трима убити седмично, пребити заради \"засичане\", полицаят загадъчно пита \"Какво ще правим сега?\". Отделно - цената на тока може да скочи двойно и тройно без особена причина, данните на гражданите могат да изтекат, бизнесмени да станат обвиняеми за неопределено дълго време - все нашата версия на Европейския съюз. Най-сериозният проблем, разбира се, е странният, граничещ с расизъм протекционизъм на родния трудов пазар. Няма хора за работа, ама няма и да пуснем чужденци. И как решават тази апория? Щели да връщат българите от чужбина. Чудя се как точно си го представят. Ей така изведнъж пращаме чартърни полети и натоварваме наколко хиляди желаещи. И само чистокръвни арийци, нали сме наясно? Да, ама няма друг начин да правиш голяма индустрия, освен да отвориш вратите си за (избрана) имиграция. Знам, че сънародниците ни не обичат да го чуват, затова го повтарям. Като се затваряме между нас си, най-много да вдигнем някоя къща за гости. Дай боже да дойде някой голям инвеститор, та да ни помогне да го разберем и да се депровинциализираме малко. Чудя се само защо продължаваме да мечтаем за класическия автомобил във време, когато градове като Мюнхен забраняват дизела, в Атина периодически пускат само четни или нечетни номера, а в Шанхай ограничават броя на колите, като вдигат до небесата цената на регистрационния номер. Дали пък не е по-добре наместо отново да догонваме, да заложим на нови производства? Водородни автомобили, самоуправляващи се автомобили, обществени автомобили, електрически автомобили? Пак няма да успеем да си организираме сами производство, не е и нужно, но поне може да се окажем с едни гърди напред. Може да ви прозвучи смешно, но имахме традиции в областта на електрокарите и електротелферите - не че нещо е останало от тогава, но може би по света някои партньори ще си спомнят за нас. Китай развива всевъзможни возила на електрическа основа - от тротинетки до автобуси, можем да погледнем за идея как върви това производство. Нефт нямаме, но за хубаво или лошо се каним да произвеждаме повече електричество, отколкото ни трябва. Може би е време автомобилът като символ на национална гордост да мине в художествената сфера. Големите марки отдавна са интернационализирани, а производството - разпръснато по цялата планета. Не е толкова важно дали ще сглобяваме колите тук - важното е дали ще правим бордови компютри или манивели. Самите Фолксваген отдавна не са \"чисто германски\" - над 50% от акциите са на Порше, 17% притежава Катар, 20% са собственост на провинция Долна Саксония. Така е с повечето големи марки. Е, има някаква остатъчна носталгия, но нека не я взимаме много на сериозно. Ако перифразирам Еко: \"Някогашният автомобил остана само в името, ние запазваме само името\".", "date": "2019.08.17", "title": "Искаме \"Булгарваген\". Но можем ли?"}
{"url": "https://www.dnevnik.bg/sport/2019/08/17/3952193_livurpul_i_arsenal_vzeha_trudni_pobedi_vuv_visshata/", "text": "\"Арсенал\" и \"Ливърпул\" оглавиха класирането във Висшата лига, след като спечелиха мачовете си от втория кръг на новия сезон. Двата тима не стигнаха никак лесно до трите точки. \"Артилеристите\" надвиха \"Бърнли\" на \"Емиратс\" с 2:1. Със същия резултат \"Ливърпул\" победи \"Саутхемптън\" като гост. В третия си мач в рамките на осем дни футболистите на \"Ливърпул\" играха на по-ниско темпо от очакваното. Юрген Клоп не направи почти никакви промени, а Садио Мане се върна сред титулярите, за да може \"Ливърпул\" да разчита на основното си нападение с него, Мохамед Салах и Роберто Фирмино. От първата минута гостите бяха по-активният отбор. Първото полувреме обаче мина трудно за мърсисайдци, за да може едва в последната минута Мане да се разпише. Сенегалецът беше обграден от двама бранители на \"светците\", но успя да си освободи пространство и с мощен шут се разписа.      За Мане това беше 15-и гол през 2019 г. във Висшата лига. През втората част \"Ливърпул\" вкара втори гол, който доближи тима до победата. Отново Мане беше в центъра на събитията, като открадна топката в 71-ата минута, намери Роберто Фирмино, който задържа и от границата на наказателното поле се разписа. В края на мача червените изненадаващо се отпуснаха и заиграха по-колебливо в защита. Грешка на вратаря Адриан доведе до гол за \"Саутхемптън\" в 83-ата минута. Испанецът подари топката на Дани Ингс и бившият нападател на \"Ливърпул\" се разписа на празна врата. Само две минути по-късно той беше близо до нов гол, но не успя да се разпише. В първото си домакинство за сезона \"Арсенал\" победи, като надви \"Бърнли\" с 2:1. Успехът за тима на Унай Емери не дойде никак лесно, а в герои за \"артилеристите\" се превърнаха Александър Лаказет и Пиер-Емерик Обамеянг, които отбелязаха головете. В срещата Емери даде шанс за дебют на новото си попълнение Давид Луиз, който игра в центъра на защитата. Дани Себайос, взет под наем от \"Реал\" (Мадрид), също беше титуляр. \"Артилеристите\" започнаха много добре двубоя и от началото обсадиха вратата на гостите. Лаказет изпусна едно положение в 12-ата минута, но само секунди по-късно при последвалия корнер се разписа. Французинът получи топката след корнер, завъртя се около оста си и с удар по тревата прокара топката под плонжа на вратаря Поуп - 1:0. След ранното попадение футболистите на \"Арсенал\" се успокоиха прекалено бързо и много лесно допуснаха опасности пред своята врата. Ашли Барнс пропусна добър шанс за \"Бърнли\", но в края на първата част гостите изравниха.      Нападателят на \"Бърнли\" се оказа непокрит на много добра позиция и се разписа в мрежата на \"артилеристите\". През втората част предимството беше изцяло на страната на домакините. Те вкараха чрез Лаказет в 64-ата минута. Габонецът получи пас от Себайос, премина двама бранители и с диагонален шут порази целта.", "date": "2019.08.17", "title": "\"Ливърпул\" и \"Арсенал\" взеха трудни победи във Висшата лига"}
{"url": "https://www.dnevnik.bg/bulgaria/2019/08/17/3952195_beshe_aktualiziran_spisukut_sus_zabraneni_profesii_za/", "text": "Рускините ще могат да работят като шофьори на камиони, машинисти и моряци, съобщи руското министерство на труда, след като актуализира списъка със забранени професии за жени в Русия, информира БНТ. Остарелият списък съдържаше около 400 забранени професии за дамите, основно длъжности, включващи тежък труд или свързани с опасни условия, но сега в него са останали едва стотина забранени позиции. Ако обаче работодателят осигури безопасни условия на труд, е възможно на тези места да се наемат жени. \"Отменихме ограниченията за наемане на жени на следните работни места: шофьор на тежко превозно средство и на селскостопанска техника като камиони, трактори ... с изключение на водачи на строителни машини, като булдозери и други подобни машини\", се посочва в изявление на Министерството на труда. Жените ще могат да бъдат капитани на кораби и моряци, както и да се обучават за машинисти на пътнически и бързи влакове. Професиите, които остават табу за дамите, включват тези, свързани с химическото производство, добива, сондажите, металообработката, заваряване, производство на нефт и газ, промишленост на цветни метали, електронно и радиотехническо производство, производство на самолети и поддръжка на кораби. Новият списък на професиите за рускините влиза в сила на 1 януари 2021 г.", "date": "2019.08.17", "title": "Беше актуализиран списъкът със забранени професии за рускините"}
{"url": "https://www.dnevnik.bg/istorii_na_denia/2019/08/17/3952196_nai-chetenoto_v_dnevnik_zapisite_raztursili_severna/", "text": "                         1.  \"Българите да не се месят\", а Заев \"няма да пречи\" - записите, разтърсили Северна Македония  - 68 126 прочитания. 2.  Как да потърсите правата си за изтеклите лични данни  - 27 013 прочитания. 3.  Фирмата майка \"Тад груп\" е подготвила искове за седемцифрена сума срещу България  - 22 180 прочитания. 4.  Може ли кралица Елизабет Втора да уволни Борис Джонсън  - 20 709 прочитания. 5.  Депутатският лобизъм не пожали и животните от варненския делфинариум  - 18 821 прочитания. 6.  Криминалният контингент на София ще бъде привикан в полицията заради погром в заведение  - 17 921 прочитания. 7.  Адвокатът на Кристиян Бойков твърди, че репликата \"НАП си заминава\" е извадена от контекста  - 17 625 прочитания. 8.  Слави влиза в устата на ламята  - 16 288 прочитания. 9.  Справи ли се първата жена съдия с мача за Суперкупата на Европа  - 16 254 прочитания. 10.  Над Арктика и Алпите вали сняг с пластмаса  - 16 225 прочитания.", "date": "2019.08.17", "title": "Най-четеното в \"Дневник\": Записите, разтърсили Северна Македония"}
{"url": "https://www.dnevnik.bg/sport/2019/08/17/3952198_s_deset_dushi_real_specheli_purviia_si_mach_za_sezona/", "text": "\"Реал\" (Мадрид) започна с успех новия сезон в Ла Лига, като надви с 3:1 \"Селта\" като гост. Визитата на кралския клуб на \"Балаидос\" беше белязана от истинска битка на терена, като имаше седем жълти картона, един червен и общо 32 нарушения от двата тима. Точни за \"Реал\" бяха Карим Бензема, Тони Кроос и Лукас Васкес. За домакините от \"Селта\" се разписа Лосада в края на мача. След месеци на проблеми между Зинедин Зидан и Гарет Бейл, уелсецът беше реабилитиран и започна като титуляр. Той дори изигра важна роля при първото попадение, отбелязано от Карим Бензема още в 12-ата минута. Бейл излъга двама по крилото, центрира прострално и намери Бензема, който просто засече в мрежата от няколко метра. До края на първата част на терена преобладаваше битката и по-острите влизания. След паузата носителят на \"Златната топка\" Лука Модрич беше изгонен с директен червен картон, след като настъпа Денис Суарес. Ситуацията беше прегледана на видеоповторение и въпреки протестите на \"Реал\", Модрич беше изгонен. Оставането с десет души не се отрази на състава и в 61-ата минута \"Реал\" удвои аванса с. Марсело намери Тони Кроос, а от около 25 метра с топовен удар германецът не остави шансове на вратаря - 2:0. В заключителните 10 минути на двубоя паднаха още два гола, по един за съперниците. В 80-ата Лукас се разписа след хубаво подаване на Бензема. В добавеното време галисийци върнаха едно попадение чрез Лосада, който беше точен при контраатака.", "date": "2019.08.17", "title": "С десет души \"Реал\" спечели първия си мач за сезона"}
{"url": "https://www.dnevnik.bg/bulgaria/2019/08/17/3952199_sreshtu_zadurjaniia_za_ubiistvoto_v_sotiria_sa/", "text": "Срещу задържания Мартин Трифонов са повдигнати три обвинения - за убийство, за блудство и за изнасилване на зна 6-годишното дете от сливенското село Сотиря, съобщи БНТ. 21-годишният мъж беше задържан след 24-часово издирване  заради убийство и изнасилване  на 6-годишно момиче в село Сотиря. Заради прострелна рана, получена по време на преследването, в момента той е настанен в болница и е под засилена полицейска охрана.  В понеделник съдът ще гледа мярката за неотклонение на Мартин. Предвидените наказанията за трите обвинения са 30 години затвор, доживотен затвор и доживотен затвор без право на замяна. Мартин вече има една присъда от 9 месеца затвор за блудство и опит за изнасилване на 14-годишно момиче, когато е бил непълнолетен. Лежал е в затвора и за кражба. Срещу него има и висящо дело в Районния съд в Сливен също за кражба. Заради случая в понеделник е обявен Ден на траур в община Сливен.", "date": "2019.08.17", "title": "Три обвинения са повдигнати срещу задържания за убийството в Сотиря"}
{"url": "https://www.dnevnik.bg/politika/2019/08/17/3952207_karakachanov_pak_prizova_koncepciiata_za/", "text": "Вицепремиерът Красимир Каракачанов поиска най-строго наказание за обвинения в убийството на 7-годишното момиче в село Сотиря Мартин Трифонов и заяви, че  трябва да бъде приета Концепцията за несоциализираните общности , която е предложил. \"Случаят в Сотиря показва за пореден път, че концепцията за несоциализираните общности, която предложих, трябва да бъде приета. Знам, че някои колеги се боят от Европа, но за мен сигурността на българските граждани е по-важна от намръщените физиономии на чиновниците в Брюксел. Бог да прости загиналото дете! И най-строго наказание за виновния\", написа във \"Фейсбук\" лидерът на ВМРО, министър на отбраната и вицепремиер Красимир Каракачанов. Изявлението му е по повод  трагичния случай в сливенското село Сотиря , при който дете беше изнасилено и убито от рецидивист.", "date": "2019.08.17", "title": "Каракачанов пак призова Концепцията за несоциализираните групи да бъде приета"}
{"url": "https://www.dnevnik.bg/sport/2019/08/17/3952200_totnum_otkradna_tochka_ot_siti_sled_drama_s_chetiri/", "text": "\"Тотнъм\" за пореден път се оказа \"черна котка\" за \"Манчестър сити\" и спря шампиона на Англия в невероятен дуел от втория кръг на Висшата лига. Дербито на уикенда завърши 2:2, като \"шпорите\" откраднаха точка, въпреки че бяха надиграни. Освен четирите гола срещата на \"Етихад\" предложи много драматични моменти и отменено попадение на \"Сити\" в края след намесата на технологията за видеоповторения (VAR). Финалните минути напомниха за сблъсъка между двата тима в Шампионската лига през пролетта, когато гол за \"Сити\" отново беше отменен. Точни за \"гражданите\" бяха Рахийм Стърлинг и Кевин Де Бройне, за \"Тотнъм\" Ерик Ламела и Лукас Моура. През първата част \"Сити\" доминираше тотално, когато вкара и двете попадения, а \"шпорите\" изиграха по-добра втора част от тактическа гледна точка.   Мениджърът на \"гражданите\" Пеп Гуардиола направи четири промени в стартовия си състав от победата над \"Уест хем\" в предишния кръг. Серхио Агуеро, Илкай Гюндоган, Николас Отаменди и Бернардо Силва започнаха сред титулярите. Първите минути бяха обещаващи, като \"гражданите\" започнаха с много високо темпо и доминираха. Футболистите на Гуардиола имаха идея как да разклатят съперника си и още в седмата минута можеха да открият. Стърлинг стреля с глава, но топката мина встрани. \"Гражданите\" разчитаха много на Кевин Де Бройне, който се движеше много. Белгиецът използваше празните пространства и създаваше големи проблеми за \"Тотнъм\". В 20-ата минута Де Бройне получи топката и незабавно центрира на далечната греда към Стърлинг, който беше сам. Англичанинът стреля с глава и този път беше точен, откривайки резултата.      Домакините действаха много уверено, като \"Тотнъм\" почти нямаше опасности на своята сметка. Въпреки това само три минути след попадението на \"Сити\", \"шпорите\" успяха да се върнат в мача. При контраатака през центъра Ерик Ламела получи пространство и стреля. Вратарят на \"Сити\" Едерсон беше излязъл напред и не успя да се разтегне максимално, за да спаси изстрела на аржентинеца.      От този момент нататък \"Сити\" увеличи още повече натиска си. Всяка атака минаваше през Де Бройне, а \"Тотнъм\" така и не намери начин как да противодейства на плеймейкъра на \"гражданите\". В 35-ата минута натискът на домакините даде резултат, отново след отлична игра на Де Бройне. Той получи топката отдясно на наказателното поле и центрира прострелно към Агуеро, който изпревари защитниците на \"Тотнъм\", за да се разпише и да изведе тима си напред. За Агуеро това беше 97-и гол във Висшата лига на \"Етихад\", с което аржентинецът се изравни с легендата Алън Шиърър по най-много попадения на един стадион в елита на Англия.      До края на първата част \"Сити\" пропиля още няколко добри шанса да увеличи преднината си. Веднъж Де Бройне стреля неточно, а няколко пъти последното подаване убягваше. След почивката темпото на \"Сити\" значително спадна, а \"Тотнъм\" промени поведението си. Тимът на Маурисио Почетино коригира дистанцията между отделните си футболисти и празни пространства за играчите на \"гражданите\" нямаше. Домакините бяха принудени да опитват много повече удари отдалеч и да центрират. При един от най-добрите шансове Зинченко стреля, но ударът му беше спасен. Малко по-късно \"Сити\" удари и греда след удар на Бернардо Силва. \"Сити\" продължаваше да създава положения пред вратата на \"Тотнъм\", но не играеше със същата динамика от първото полувреме. Действията на \"гражданите\" бяха ограничени от поведението на гостите, най-вече в движението без топка. В 56-ата минута развоят на срещата се промени след гол на \"Тотнъм\". Без да играят толкова добре \"шпорите\" успяха да стигнат до ново изравняване, като в герой се превърна Лукас Моура. Бразилецът влезе от пейката и само 19 секунди по-късно се разписа, засичайки топката след корнер. До края на двубоя беше още по-интересно, след като \"гражданите\" атакуваха с всички играчи, а \"Тотнъм\" се прибра в своята половина, като дори Хари Кейн помагаше в защита. Пеп Гуардиола прибегна и до смени, като изваждането на Агуеро за сметка на Габриел Жезус не се хареса на аржентинеца. Той дори потърси сметка от мениджъра си. \"Сити\" обсади вратата на Лорис и в края на мача гостите от Лондон буквално чистеха топката на посоки, като не успяваха да я задържат трайно. В заключителните минути се стигна до трети гол, дело на Жезус. Топката се озова в бразилеца след корнер, а с плътен удар той я вкара в мрежата. Видеоарбитрите изгледаха повторение и видяха игра с ръка на Аймерик Лапорт при след центрирането от корнер, след което голът беше отменен.     ", "date": "2019.08.17", "title": "\"Тотнъм\" открадна точка от \"Сити\" след драма с четири гола и намеса на технологията"}
{"url": "https://www.dnevnik.bg/photos/2019/08/17/3952215_snimka_na_denia_poroi_navodni_istanbul/", "text": "Силни дъждове в Истанбул в събота наводниха няколко квартала, включително и известния пазар \"Капалъ чарши\". Властите обявиха, че има и една жертва от пороя.", "date": "2019.08.17", "title": "Снимка на деня: Порой наводни Истанбул"}
{"url": "https://www.dnevnik.bg/sport/2019/08/17/3952217_levski_izleze_na_vurha_v_purva_liga_sled_pobeda_nad/", "text": "\"Левски\" излезе начело в класирането на Първа лига след победа над \"Витоша\" (Бистрица) с 4:0 в мач от шестия кръг. Сините постигнаха четвърти успех в първите си шест двубоя и с 13 точки оглавяват таблицата. В герой за \"Левски\" се превърна Паулиньо, който вкара две от трите попадения на Националния стадион \"Васил Левски\". По веднъж се разписаха Филипе Нашименто и Найджъл Роберта. Срещата премина изцяло под диктовката на играчите на Петър Хубчев. Те бяха много по-добри от съперника си, като създадоха дузина голови положения. Само пропуските на сините и добрите изяви на вратаря на \"Витоша\" Християн Василев бяха причината да няма повече голове. Победата е най-убедителната за \"Левски\" от началото на сезона. За \"Витоша\" поражението е шесто поредно, като тимът от Бистрица остава твърдо на последното място в Първа лига. В 22-ата минута Паулиньо изведе \"Левски\" след красиво изпълнение. Защитата на \"Витоша\" не успя да изчисти топката след кратко разбъркване, тя попадна в Паулиньо, който с параболичен изстрел по диагоанала се разписа. Освен попадението \"Левски\" пропусна още няколко много добри възможности за гол. Вратарят на \"Витоша\" Василев също отрази опасни изстрели. След почивката Паулиньо се разписа за втори път в 51-ата минута.      След корнер Янис Каргас игра с топката, но опитът му за удар се превърна в подаване. Паулиньо беше непокрит до една от гредите и се разписа за втори път. Повторенията обаче показаха, че бразилецът е в засада, която остана незабелязана от съдиите. След вторият гол \"Витоша\" се примири и вече не нападаше толкова масирано. \"Левски\" опита да направи победата си по-убедителна, но с пропуски се отчетоха Франко Масурек, Найджъл Роберта и Насиру Мохамед, като последните двама влязоха от резервната скамейка. Трети гол все пак падна, като това се случи в 82-ата минута, когато точен беше Филипе Нашименто. Роберта напредна по левия фланг и подаде на Нашименто във вратарското поле, който нямаше проблем да вкара. Роберта също се разпоса, след като даде асистенция. Той беше точен в 89-ата минута. В друг мач от съботната програма \"Берое\" победи \"Ботев\" (Пловдив) като домакин с 2:0 и излезе на второ място в таблицата с 12 точки. Мартин Камбуров отбеляза 222-ия си гол в българския елит. Той вкара в началото на втората част след дузпа, а второто попадение беше дело на Иван Минчев. В неделя играе шампионът \"Лудогорец\", който гостува на \"Черно море\". При победа тимът от Разград ще се върне на върха в класирането.", "date": "2019.08.17", "title": "\"Левски\" излезе на върха в Първа лига след победа над последния"}
