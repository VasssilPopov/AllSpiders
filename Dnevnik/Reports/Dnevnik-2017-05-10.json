{"url": "http://www.dnevnik.bg/detski_dnevnik/2017/05/10/2968088_dnes_e_nacionalnoto_vunshno_oceniavane_po_bulgarski/", "text": "Днес 63 932 ученици от четвърти ще се явят на национално външно оценяване по български език и литература. Изпитът започва в 10.00 часа и ще се проведе в 1870 училища, съобщиха от Министерството на образованието и науката (МОН).Продължителността на изпита е един учебен час, а за децата със специални образователни потребности – два учебни часа. Ще има граматически задачи и диктовка.Резултатите се измерват в точки и се вписват в удостоверението за завършен четвърти клас.В петък (12 май) ще се проведе второто външно оценяване по математика, а в понеделник (15 май) и във вторник (16 май са тестовете по човекът и природата и човекът и обществото.", "date": "2017.05.10", "title": "Днес е националното външно оценяване по български език след IV клас"}
{"url": "http://www.dnevnik.bg/sviat/2017/05/10/2968227_trump_uvolni_direktora_na_fbr/", "text": "Президентът на САЩ Доналд Тръмп е уволнил директора на Федералното бюро за разследване на САЩ, съобщи Белият дом, цитиран от \"Ройтерс\". Заповедта влиза в сила незабавно.Джеймс Коми бе назначен с 10-годишен мандат, но началникът на контраразузнаването, играещ ключова роля в разследването на това дали има връзки между кампанията на Тръмп и Русия, е отстранен.Американските медии коментират, че решението на президента по препоръка на министъра на правосъдието, на когото директно се подчинява ФБР, е предизвикало шок във Вашингтон.Три източника на \"Ройтерс\" казват, че разузнавателните агенции на САЩ не са били уведомени предварително за решението на Белия дом.Майкъл Хейдън, бивш директор на ЦРУ, направи сензационното изявление пред CNN, че Коми може би е отстранен не заради това, което е направил миналата година по време на кандидатпрезидентската кампания, а защото може да направи нещо през 2017г.Сенатор Чък Шумър, лидер на малцинството на демократите, направи специално изявление, в което каза, че остава сянка на съмнение, че Коми е отстранен като част от опит да бъдат прикрити предстоящи разкрития от разследването за връзките с Русия. Той добави, че ако е имало друг проблем с директора на ФБР, той би трябвало да бъде отстранен преди месеци, когато Тръмп влезе в Белия дом. Шумър призова с разследването да се заеме \"безстрашен, независим, специален прокурор\".Сенатори демократи като Ричард Блументал от правната комисия и Патрик Лийхи директно направиха паралел с действията на президента Ричард Никсън в разгара на скандала \"Уотъргейт\". \"Абсолютно невъобразимо е президент на САЩ да уволни човека, който разследва активно екипа му. Това е злоупотреба с власт. Това е пародия, платена с парите на данъкоплатците. Министърът на правосъдието сериозно се злепостави като препоръча уволняването на директора на ФБР\", каза Блументал.Никой не усети, че се задава нещо подобно - уволняването на директор на ФБР е много сериозна крачка, още повече, че в писмото на Тръмп се обявява: \"Вие не сте способен ефективно да ръководите\" бюрото и има нужда от нов ръководител, който да възстанови доверието.Новината съобщи говорителят на Белия дом Шон Спайсър, след като малко преди това ФБР е уведомило Конгреса, че миналата седмица Коми погрешно е представил ключови разкрития около разследването с частната електронна поща на Хилъри Клинтън. Тогава той каза, че \"стотици и хиляди\" имейли, \"част от тях с класифицирана информация\", са били изпратени към скандалния конгресмен Антъни Уейнър, докато в действителност ставало дума за \"много малък брой\" писма.В писмото на ФБР от вторник се уточнява, че имейлите, открити на компютъра на Уейнър (бивш съпруг на Хума Абедин, близката сътрудничка на Клинтън), са там заради автоматичното създаване на копия от \"персонални електронни устройства\" и само малък брой са били лично препратени от Абедин към Уейнър. От тях само 2 (а не 12, както заяви Коми на при изслушванията на 3 май) са съдържали класифицирани данни.Коми часове наред защитаваше пред Конгреса тезата си, че правилно е разследвал използването на частен сървър от Клинтън, докато тя бе държавен секретар. Той каза, че мисълта, че решенията му може да са повлияли на президентските избори, му предизвиква \"леко гадене\". Директорът на ФБР настоя, че не съжалява за начина, п окойто е подходил и че не би действал различно.На 28 октомври - по-малко от две седмици преди изборния ден - Коми уведоми Конгреса, че на лаптопа на Уйенър е открил нови имейли, свързани с Клинтън. Броени дни след това той уточни, че всъщност откритите съобщения вече са познати на ФБР и разследването се прекратява. Но политическата щета вече бе нанесена и неотдавна Хилъри Клинтън каза, че лично той носи частична вина за загубата ѝ, \"защото ако изборите бяха преди 28 октомври, щях да победя\".Сега Тръмп ще трябва да открие и предложи нов директор на ФБР, който ще бъде подложен на подробни въпроси по време на изслушвания в Конгреса преди да получи одобрението на конгресмени и сенатори.Джеймс Коми бе назначен от президента Барак Обама през септември 2013г. с мандат, който би трябвало да приключи през есента на 2023г. Вместо това той изгуби подкрепата и на демократите и бе уволнен повече от 6 години преди да изтече мандатът му.Сенаторът демократ Дик Дърбин от Илинойс коментира, че уволняването на Коми само заради думите му на пресконференция или изслушвания в Конгреса повдига въпроси за това дали ФБР реално ще разследва евентуална руска намеса в последната президентска кампания в САЩ.Сенаторът Даян Фейнстийн, който е високопоставен демократ в сенатската правна комисия, предупреди, че следващият директор на ФБР трябва да бъде \"силен и независим\". Мнозина демократи се опасяват, че Тръмп ще предложи човек, който му е лоялен, докато от ръководителя на ФБР се изисква да прилага закона, независимо коя администрация управлява.В разследване на \"Ню Йорк таймс\" от 23 април се разказваше как Коми е опитал да защити бюрото от политически натиск и намеса, само да да се окаже, че е повлиял на президентските избори. Той до такава степен държал да се поддържа дистанция от политиците, че е заявявал, че никога няма да играе баскетбол с президента Барак Обама, за да не изглежда твърде близък с човека, който го е назначил на поста.На изслушването на 3 май Коми каза, че разследването на руска намеса в президентските избори и евентуално сътрудничество на Москва с кампанията на Тръмп продължава. Част от коментарите във вторник са, че именно това, а не случилото се с проверката на пощата на Клинтън, е причината за изненадващия ход на президента.Коми каза, че Русия представлява най-голямата заплаха за демократичния процес в САЩ. \"Според мен те са най-голямата заплаха за която и да е държава по света заради намеренията и способността им (да извършват операции)\" каза директорът на ФБР.Разговорът му със сенатора републиканез Линдзи Греъм съдържаше няколко категорични позиции на Коми:- Да.- Да.- Да.- Мисля, че това е правилно.- Да.- Със сигурност според мен те са най-голямата заплаха за всяка страна по света предвид техните намерения и способности.- Съгласен съм, че не сме открили признаци да е повлияно по какъвто и да е начин на броя на гласовете. Имаше опити, насочени срещу системите за регистриране на избиратели, но предполагам, че това не е лесно в САЩ, защото хубавото на нашата система е, че тя е такова кълбо от най-различни видове системи...- Доколкото знам са опитвали в други страни.- Мисля, че е така.", "date": "2017.05.10", "title": "Тръмп уволни директора на ФБР"}
{"url": "http://www.dnevnik.bg/bulgaria/2017/05/10/2968246_spisukut_-_koi_oshte_plashta_86_lv_naem_za_obshtinsko/", "text": "Общо 41 апартамента от т. нар. фонд \"ведомствен\" на община Варна са отдадени под наем на необяснимо ниски цени. Това показва справка, с която \"Дневник\" разполага. От нея става ясно, че жилищата са с площ от 45 до 127 кв.м., а наемателите им плащат от 32 до 131 лв. на месец. Това прави средна месечна цена от около 85 лв. В същото време пазарните наеми за двустайно жилище в добър квартал на Варна се движат между 400 и 700 лв. Цени около и под 100 лв. агенциите за недвижими имоти предлагат единствено за тавански стаи и сутеренни помещения без санитарни възли и течаща вода.Вчера в утринния блок на \"Нова телевизия\" беше излъчен репортаж, от който стана ясно, че от 2015 г.. За него той плащаПейчев обясни, че сумата е \"легитимна\", тъй като е регламентирана със специална наредба и пое ангажимента до края на деня вчера информацията за всички наематели на ведомствени общински жилища да бъде публикувана на сайта на местната администрация. Това обещание не беше спазено, а днес секретарят на община Варна Нора Момчева заяви пак в интервю за \"Нова телевизия\", че това предстои да стане днес.Справка с методиката за формиране на общинските жилищни наеми във Варна показва, че те се определят спрямо зоната, в която се намира имотът, етажа, конструкцията на сградата, изложението и качеството на околната среда. Така основната наемна цена за 1 кв.м. е 0.60 лв. на кв.м. За площ над нормата за \"жилищно задоволяване\" определената цена е съответно 0.95 лв. на кв.м. Към тези цени се добавя \"корекционен коефициент\", който зависи от района на града. Той е най-висок в центъра на Варна - 1.35 и най-нисък за селата Тополи, Каменар, Звездица и Казашко - съответно 0.25.Блокът, в който сега живее Пейчев, е построен в широкия градски център през 2008 г. С апартаментите в него е трябвало да бъдат компенсирани собствениците на отчуждени къщи, които са попаднали в трасето на нов пътен възел във Варна. Но вместо тях сега в жилищата с квадратура и наеми, идентични с вече споменатите, живеят 16 души, повечето от коитоСред тях са например Гинка Пенчева, инспектор \"Контролно-ревизионни дейности\" в община Варна (102кв.м., 88 лв.), Камелия Василева, главен инспектор \"Контрол и санкции\" (69 кв.мл, 62 лв.), Джемиле Джелилова, главен експерт \"Постоянни и временни комисии\" в канцеларията на Общинския ксъвет (104 кв.м., 82 лв.), Стелияна Маринова, началник отдел \"Вътрешен контрол\" (110 кв.м., 90 лв.), Антония Димитрова, старши експерт \"Контрол енергийни разходи\" в отдел \"Общинска инфраструктура\" (110 кв.м., 90 лв.), Невена Клюнкова, началник отдел \"Човешки ресурси и вътрешен административен контрол\" (104 кв.м., 92 лв.), Георги Стоянов, главен специалист в отдел \"Опазване на обществения ред\" (127 кв.м., 79 лв.) и др. Впечатление в този списък прави фактът, че почти всички наематели в блока заемат контролни длъжности в местната администрация. За да получат права на общински наематели, всички те би трябвало да са декларирали, че не разполагат с друг имот във Варна.Данни на общината показват, че в друга жилищна сграда на ул. \"Български орел\",живее Любомира Комитска. Тя е директор \"Социални дейности\" в общинската администрация. По тази причина в задълженията й влизат организацията и контрола по настаняването на крайно нуждаещите се от жилище. Публичната информация към момента сочи, че подадените, но неудовлетворени молби с такова искане са близо 2100.Информацията на \"Дневник\" показва също, че в общински жилища са настанени не само служители на местната администрация. Така например на ул. \"Гладстон\" в апартамент от 91 кв. наемател срещу 67 лв. е прокурорът от Варненската окръжна прокуратура Милен Ставрев.В друг блок в местността \"Св. Никола\" апартамент от 90 кв.м. срещу 65 лв. на месец е наел Кирил Димов. По неофициална информация става дума за бившия командир на Специализирания отряд за борба с тероризма, а по-късно и шеф на местната структура на ДАНС във Варна.Според данни на местната администрация към началото на февруари т.г. 22Апартаментите се намират основно в кварталите \"Владислав Варненчик\", \"Младост\" и \"Възраждане\". Тяхната площ е от 42 до 91 кв.м. с едно изключение от 103 кв.м. От всички желаещи да станат собственици на наетите апартаменти само един е общински служител. Това е директорът \"Финансово стопански дейности\" в администрацията на централния район \"Одесос\" Павлина Николова. За разлика от останалите апартаменти в списъка този, който тя иска да купи, се намира на ул. \"Нкола Кънев\" в идеалния център на Варна.Според действащите в момента правила, след като молбите на наемателите бъдат удовлетворени, те ще имат възможност да купят жилищата на цени \"не по-ниски\" от данъчните им оценки. А това означава от четири до пет пъти под пазарните. Според общински съветници от Варна тази \"легитимна\" разлика отдавна е създала устойчиви корупционни схеми. В тях солидни проценти от разликата между пазарната и данъчна оценка на имотите от години се разпределя между вземащите решения за продажба на общински жилища във Варна.", "date": "2017.05.10", "title": "Списъкът - кой още плаща 86 лв. наем за общинско жилище във Варна (допълнена)"}
{"url": "http://www.dnevnik.bg/sport/2017/05/10/2968073_grigor_dimitrov_izliza_sreshtu_truden_supernik_vuv/", "text": "Българският тенисист Григор Димитров ще има трудно изпитание във втория кръг от турнира от сериите \"Мастърс\" в Мадрид. Той ще играе тази вечер с Иво Карлович.Срещата е последна на корт №3 и ще започне не преди 21.00 часа българско време.Хасковлията . Той преодоля в два сета Филип Колшрайбер. Карлович спечели със 7:6 (4), 6:7 (9), 7:6 (7) срещу испанеца Роберто Баутиста-Агут в мач, продължил малко повече от 3 часа.Димитров и хърватинът ще се срещнат за шести път. До момента всичките им мачове са били завързани, като българинът има три победи и две загуби.Той спечели последните два двубоя през 2016 г. - с 6:3, 7:5 в мастърса в Канада и със 7:6 (0), 7:6 (2) в Истанбул. Двамата са играли общо три пъти на червени кортове, като Димитров има две победи.При нов успех Димитров ще играе с победителя от мача между осмия в схемата Доминик Тийм и американеца Джаред Доналдсън.", "date": "2017.05.10", "title": "Григор Димитров излиза срещу труден съперник във втория кръг в Мадрид"}
{"url": "http://www.dnevnik.bg/analizi/2017/05/10/2968000_franciia_-_novoto_vitae_vuv_vuzduha/", "text": "\"Случва се нещо ново!\" Отдавна не си бях казвала това за френския политически живот, скован от десетилетия в едни и същи партии, разигран от едни и същи професионални политици. Ново, при това интересно и хубаво, защото се стреми към прогрес, към силна Европа, към равенство на шансовете, към развитие на науката, на образованието, на културата.Хубаво и рядко е, защото хората, които се опълчват против \"системата\", са повечето популисти и целят да разбият вярата на хората в старата демокрация, за да им показват в блеснали огледалца бъдещия авторитарен свят. . Времето бе назряло. Традиционните партии - социалистическата и дясната републиканска, вече се разпадат по ръбове, които отдавна са се опнали до скъсване, межу по-крайно и по-центристки настроени. Днес бившият премиер Манюел Валс декларира, че социалистическата партия умира и предизвика взрив. Републикаците се разкъсват между по-твърдите, които желаят да са в тежка опозиция на Макрон, и по-центристки настроените, които се питат дали не е моментът да се надхвърли остарелия френски двупартиен модел и да подкрепят правителството. И да управляват държавата по нов модерен начин, съответстващ на въжделенията на много французи. Дори Марин льо Пен обяви, че ще реформира Националния фронт. Новото никога не е било толкова близко както тези дни.И сега е време да си помечтаем – на 11 юни ще се състои първият тур на парламентарните избори, а след 18-ти ще се знае и съставът на поредното народно събрание. Не се знае дали движението \"Република, напред\" ще бъде вътре и какво място ще заеме. Дали политически неопитните, в голямата си част, кандидати ще спечелят народния вот? Движението му ще представи 577 кандидата за народни представители, след подбор на 14 000 кандидатури. Половината от тях ще бъдат просто граждани или така наречените в бюрократичния жаргон \"представители на гражданското общество\". Не отговаря ли това на една от основните фрустрации на френските граждани, които чувстват политиците далеч от всекидневните грижи, от реалния, конкретния свят? Да си преставим че тези неопитни в политиката и именно поради това свежи, все още неопърлени от цинизма на политиката хора влязат в парламента. Струва ми се, че тогава над френската демокрация ще лъхне пролетен ветрец.Новото е във въздуха. Във възрастта на президента и тази на съпругата му. В сплотената му въпреки тези възрастови разлики фамилия. В нетипичния му профил – защото всички подчертават у него банкера, а малцина споменават философа, какъвто е бил като асистент редактор на Пол Рикьор. В идеолигическата му неопределеност – ляво и дясно изгубват актуалност в неговата програма. Във визията му за президент – по-официална тържествена от тази на двамата му предшественици, за които новото бе да бъдат \"обикновени\". Във второто десетилетие на този буреноносен век, Макрон стана модерен без да се прави на моден по Twitter.", "date": "2017.05.10", "title": "Франция - новото витае във въздуха"}
{"url": "http://www.dnevnik.bg/politika/2017/05/10/2968124_cvetan_cvetanov_shte_oglavi_vutreshnata_komisiia_v/", "text": "Бившият вътрешен министър от първия кабинет на ГЕРБ Цветан Цветанов се очаква да оглави вътрешната комисия в парламента. Съставът на 23-е комисии ще бъде гласуван от народните представители днес.\"Смятам, че заедно с политическия състав в МВР ще можем да изпълним предизборните си обещания със срокове и ангажименти. Новият министър на вътрешните работи Валентин Радев ще се справи добре със задачата\", обяви Цветанов във вторник по Би Ти Ви.Цветанов оглави вътрешната комисия в предишния парламент, след като ДСБ излезе в опозиция и ген. Атанас Атанасов напусна поста.Засега е сигурно, че комисията по околната среда и водите ще бъде оглавена от Ивелина Василева, а земеделската - от Десислава Танева - министри със същите ресори във втория кабинет на ГЕРБ, обясниха партийни източници пред \"Дневник\".Бившият министър на култура Вежди Рашидов е споменаван в медии като вероятен шеф на ресорната комисия в парламента, която досега се оглавяваше от Славчо Атанасов.Очаква се . Кирилов ще поеме отново правната комисия, а Стоянова - бюджетната. Вероятно е Даниела Дариткова да бъде отново председател на здравната комисия, а Милена Дамянова - на образователната.Най-вероятно Емил Димитров-Ревизоро от \"Обединените патриоти\" ще застане начело на комисията за наблюдение на приходните агенции и борба със сивата икономика и контрабандата. Коалиционните партньори на ГЕРБ се очаква да оглавят между четири и седем комисии в парламента.Миналата седмица се разбра, че опозицията от БСП ще поеме ръководството на три комисии. Това е било договорено между преговорните екипи на двете партии, съобщиха от \"Позитано\" 20.Социалистите ще предложат бившият външен министър Кристиан Вигенин да оглави комисията за контрол на еврофондовете, а Антон Кутев - тази за взаимодействие с неправителствените организации. Тази сутрин преди пленарното заседание депутатите от \"БСП за България\" ще изберат чрез тайно гласуване дали за шеф на икономическата комисия да бъде предложен досегашният й титуляр Петър Кънев или икономическият министър в кабинета \"Виденов\" Румен Гечев.ДПС се очаква да поеме ръководството на социалната комисия, начело на която ще застане досегашният й титуляр и бивш ресорен министър Хасан Адемов.Възможни са промени и размествания в последния момент, обясниха от ГЕРБ.", "date": "2017.05.10", "title": "Цветан Цветанов ще оглави вътрешната комисия в парламента"}
{"url": "http://www.dnevnik.bg/politika/2017/05/10/2967825_kabinetut_naznachava_oblastni_upraviteli_ot_gerb_i_nov/", "text": "На първото си заседание днес правителството на Бойко Борисов ще обяви българския еврокомисар, ще назначи областни управители от ГЕРБ и ще смени изпълнителния директор на Националната агенция за приходите (НАП). Кабинетът ще освободи назначените от служебния кабинет областни управители на Смолян, Варна и Хасково и ще назначи нови, е обявено в дневния ред на заседанието, изпратен от пресслужбата на Министерския съвет. Вносител на проектите е министър-председателят Бойко Борисов.Стоян Пасев се завръща като областен управител на Варна, Недялко Славов - на Смолян, а Станислав Дечев - на Хасково. Недялко Славов беше от служебното правителство на Огнян Герджиков седмина областни управители в средата на февруари заради желанието им да се включат в партийни листи в предстоящите през март парламентарни избори. Седмица по-рано от постовете им , но причината за това беше лоша оценка за работата им. Така общо сменените от кабинета \"Герджиков\" областни управители станаха 21 от всички 28.Името на Недялко Славов беше замесено в скандал от журналиста Васил Иванов, който напусна \"Нова телевизия\" и заедно със Слави Трифонов даде пресконференция в която обвини своя пряк ръководител - директора на \"Новини и актуални предавания\" Дарина Сарелска в цензура, спиране на разследвания срещу кметове и дори я нарече \"къртица\". Иванов каза, че  и заради това е била налагана цензура на работата му.В петък парламента напуснаха бъдещите областни управители и заместник-министри от ГЕРБ Александър Манолев, Жечо Станков, Стоян Пасев, Недялко Славов, Румяна Бъчварова и Станислав Дечев. По информация на ГЕРБ Румяна Бъчварова ще се завърне в Министерския съвет като началник на кабинета на Бойко Борисов.  и управителят на НОИ Бисер Петков, който става социален министър.Александър Манолев ще стане зам.-министър на икономиката, а Жечо Станков - на енергетика. Манолев е бивш заместник-министърът на туризма и бивш търговски директор на \"Булгартабак\" и доскоро беше председател на Държавната агенция за метрологичен и технически надзор. Станков беше на същия пост в предишния кабинет на Борисов.В предварителния дневен ред на първото заседание на новия Министерски съвет е обявена и смяната на изпълнителния директор на НАП, вносител на проекта на решение е министър-председателят Бойко Борисов. Досегашният изпълнителен директор Бойко Атанасов, който е подал заявление за напускане, ще бъде сменен от заместник-изпълнителния директор \"Оперативни дейности\" Галя Димитрова, съобщиха пред \"Дневник\" източници от Министерския съвет.Бойко Атанасов е в системата на приходната администрация от 1996 г. Бил е последователно началник на данъчна служба \"Люлин\", заместник териториален данъчен директор в ТДД София и териториален директор на НАП София. Става заместник изпълнителен директор на приходната агенция през февруари 2009 г., а от 2013 г. е изпълнителен директор на НАП.Галя Димитрова ръководи част от оперативните дейности в НАП. Отговаря пряко за основни функции на НАП - контрол и ревизии. До назначаването си през 2013 г. за заместник изпълнителен директор, Димитрова оглавява териториална дирекция \"Големи данъкоплатци и осигурители\" на НАП.Вчера министърът за българското председателство на Съвета на Европейския съюз през 2018 година Лиляна Павлова обяви, че името на новия български еврокомисар ще стане известно днес, а според източници на \"Дневник\" .България е без еврокомисар от началото на годината, след като заместник-председателят на Комисията \"Юнкер\" Кристалина Георгиева се завърна, като главен изпълнителен директор от 2 януари 2017 г. в Световната банка. Тя беше еврокомисар втори мандат.Решението за номинацията на Мария Габриел за еврокомисар с ресор \"Дигитализация\" било взето в телефонен разговор миналата седмица между Бойко Борисов и председателят на Европейската комисия Жан-Клод Юнкер. В него Борисов е обещал  на първото правителствено заседание в сряда. Според източниците на \"Дневник\", Мария Габриел е предложена от Юнкер. За да стане еврокомисар тя трябва да премина процедура по изслушване в Европейския парламент.", "date": "2017.05.10", "title": "Кабинетът назначава областни управители от ГЕРБ и нов директор на приходната агенция"}
{"url": "http://www.dnevnik.bg/analizi/2017/05/10/2967500_kak_da_spasim_marica_iztok/", "text": "Преди няколко месеца енергийни среди в България внезапно се активизираха и поведоха кампания срещу мерките за затягане на емисионните стандарти за големи горивни инсталации, които Брюксел планираше да въведе (известни като LCP BREF). Опонентите проспаха няколко години консултации и се сетиха в последния миг, че новите стандарти може да имат нещо общо с тях. (Процесът за изготвяне на новите норми започна през 2011 година, а през 2013 беше публикувана първата чернова.) Те заявиха, че ако новите норми бъдат приети, България ще трябва да похарчи един милиард лева за да надгради съществуващите централи, че някои от тях може да бъдат затворени и че цената на тока ще стане непоносима.Медиите се изпълниха със заглавия от типа \"Токът поскъпва с 40%, ако Брюксел ни спре тецовете\" (\"Труд\"). Акцията беше доста силна и не срещна сериозна съпротива, независимо от това, че всички тези твърдения са или силно преувеличени или напълно неоснователни. Повечето медии се оказаха неподготвени да коментират и просто повтаряха тревожните твърдения като ехо камера във \"Фейсбук\". Кампанията не успя, мерките бяха приети.Какво предстои? САЩ гори днес толкова въглища, колкото са горели през 1982 година, независимо че икономиката им е нараснала 6 пъти. Канада гори колкото през 1976. Общо страните от ОИСР, към които и ние би трябвало да се включим, горят колкото през 1980. От 1995 година насам употребата на въглища в ЕС е намаляла с над 200 милиона тона. От 1990 година употребата на черни въглища в ЕС е паднала наполовина, а на лигнит – с 40%. Употребата им напоследък намалява дори в Китай, независимо от високия икономически растеж, а ако Индия постигне целите за възобновяема енергия, които си е поставила, през следващите 10 години няма да трябва да строи нови въглищни мощности. Междувременно соларната енергия в Индия стана по-евтина от въглищната.Екологичните стандарти и ниската цена на новите енергийни технологии ще свият още въглищния сектор и след известно време напълно ще ги ликвидират. Тенденцията е вече ясно видима в ЕС. Спорът дали това е хубаво или не, и дали \"Марица изток\" топи арктическите ледове и тормози белите мечки са загуба на време. Много по-важно е как България ще реагира на тази тенденция - с бавене, с верига от спонтанни реакция или с някакъв тип национален план. Бавенето и спонтанните решения са възможност. Така действаме досега и енергийният сектор, да чукаме на дърво, не се е разпаднал. Но е поставен под риск да остане в миналото, а за нас да остане насладата да упрекваме за всичко Брюксел или Русия, в зависимост от това коя политическа традиция ни е по-близка до сърцето. (ако приемем първоначалното развитие на комплекса за 1.0, а частичната приватизация и мъчителното въвеждане на полупазарни принципи – 2.0). \"Марица изток\", основният ни производител на въглищна електроенергия, може да остане енергиен център на България, а и на Балканите, но трябва фундаментално да се промени. Това може да стане ако комплексът се опита да следва енергийните тенденции и изгради и следва стратегия за развитие, която е съобразена с тях, а не им се противопоставя.Четири важни и сходно звучащи тенденции е добре да се вземат предвид: декарбонизация, децентрализация, диверсификация и интернетизация. Натискът, под който те подлагат въглищната индустрия може да бъде използван, за да се развие българската енергетика в една нова насока. Да, да си го кажем пак, тази насока предполага постепенното закриване на въглищното електропроизводство.Аргументът \"имаме собствени евтини въглища\" е вече просто невалиден. Имаме и собствени слънце, вятър, реки и много селскостопански и битови отпадъци. Имаме си и икономика, която е крайно енергийно неефективна, тоест имаме сериозни възможности за енергийно спестяване. Това няма да стане другата седмица, каквото впечатление оставяха много заглавия. Дали стратегията ще си постави за цел да се раздели с въглищата до 2030г., 2040г. или 2050г. и как точно това може да стане може да се спори. И този спор е добре да се състои на основата на икономически оценки и модели и социални предпочитания.Чрез планираното заместване на въглищния капацитет с нови мощности и енергийни решения \"Марица изток\" може да се развие в център на модерната енергетика, в който въглищните централи постепенно ще бъдат изместени от комбинация от чисти енергийни инсталации. Подобен тип планиране не бива да се бърка с експериментите от преди 1989 - та, но тъй като енергетиката реално не е раздържавена и е силно зависима от регулаторни и политически решения, стратегическото планиране е адекватен подход, включително и за евентуално излизане на държавата от собствеността и управлението на енергийния сектор.. Басейнът е разположен на 240 квадратни километра. На тази площ могат да бъдат построени поне 250 гигафабрики на \"Тесла\" (включително площта около сградите и пътна инфраструктура). За пълното преминаване на света към чисто електричество са необходими 100. Мястото е 20 пъти по-голямо от закупената от \"Тесла\" земя за по-нататъшното развитие и вероятно строеж на още гигафабрики.Ако Маришкият басейн, чиято земя трудно ще се превърне в надеждно плодородно поле, бъде застлана със соларни панели, те ще произвеждат достатъчно електроенергия, за да задоволяват нуждите на цяла България. Маришкият басейн се намира в средата на огромен селскостопански регион, който може да осигури стотици хиляди тонове селскостопански отпадъци за енергийна употреба или за суровина за второ поколение биогорива. Условията за вятърна енергия може да не са идеални, но са достатъчни, за да може част от енергията в комплекса да се произвежда от вятър. Недалече ще мине, и ще се свърже с националната газова инфраструктура, българо-гръцкият газов интерконектор. Ако много настояваме някъде в България да се изгради нещо като газов хъб, този район е логичното му място. Естествено \"Марица изток\" е и основен център на електропреносната мрежа на България с връзки към Гърция и Турция. Нова връзка между \"Марица изток\" и Гърция е планирана и е включена в проектите от общ интерес, подкрепяни от Европейската комисия (Connecting Europe Facility). Малко е необходимо, за да се адаптират тези проекти към бъдещата енергетика.Стара Загора е на 2 часа път до София, на час и половина от Бургас и на 4 часа от Истанбул. Градът е университетски и индустриален център, който осигурява и голяма част от работната ръка за \"Марица изток\" . Тракийският университет консолидира учебни заведения предимно с медицински и селскостопански профил. На някой може да му се стори странно, но селското стопанство и бъдещата енергетика са тясно свързани. На основата на университета могат да се изградят образователни и изследователски програми, които да обслужват един модерен енергиен център., на които ще разчита бъдещето и които са вече широко внедрявани по света. Сред тях има място и газовата електроегенрация, която в един преходен период може лесно да балансира неравномерното производство на соларната и вятърната енергия. Постоянно руганите \"американски централи\" могат да допринесат за подобно развитие – 32% от мощностите на AES са природен газ и 23% са възобновяема енергия, Contur Global също притежава активи на три континента в газовия и възобновяемия енергийни сектори.Запазването на общия енергиен профил на \"Марица изток\" ще реши един от най-сериозните проблеми на индустриалната трансформация – проблемът със заетостта. Стара Загора и регионът не само ще запазят заетостта в енергийния сектор, но и ще я увеличат, модернизират и издигнат на равнище на по-високо заплащане, което от своя страна ще гарантира широк вторичен позитивен ефект за икономиката на старозагорския регион. Засега липсват само два компонента за подобна трансформация – политическа воля и предприемаческа решимост. Един разумен политически сигнал би активизирал предприемаческата решимост.", "date": "2017.05.10", "title": "Как да спасим \"Марица изток\""}
{"url": "http://www.dnevnik.bg/kultura/2017/05/10/2968223_poeziomat_shte_posreshtne_sofiianci_po_sluchai/", "text": "Нощ на литературата - серия от четения на съвременна европейска преводна проза между 18 ч. и 22 ч. днес, ще се проведат в 12 български града. Това е шестото издание на инициативата у нас и 11-о в световен мащаб.Бургас, Варна, Велико Търново, Габрово, Добрич, Перник, Пловдив, Пазарджик,Русе, София, Стара Загора и Шумен са градовете, в които читателите ще могат да проследят маршрута на Нощта. На всеки половин час в различни места из града ще бъде четен по един откъс от европейски писател, публикуван след 2000 г. Четящите също ще бъдат писатели, театрали и известни хора.Специално за нощта в София пристига \"Поезиомат\" - автомат за поезия, в който чрез монети читателите ще могат да изберат и прослушат записано произведение. Стиховете идват от 19 европейски страни и са подбрани от съответните им представителства към Европейския съюз. Автоматът ще бъде инсталиран пред \"Читалнята\" в градската градина от 17 ч.Иначе в столицата нощта ще премине през Bandhouse, Barista Coffee and More, Чай във фабриката, Дом на киното, Клуб \"Йога и приятели\", Клуб на пътешественика, Музей за история на София, Народно читалище \"Цанко Церковски\", Orsetti Pasticceria. Roca Expo Bath Sofia, Склада, Супа Бар и SOHO.В Пловдив четения ще има в читалище \"Алеко Константинов- 1954\", Книжарница\"Хермес-Централ\", Балабанова къща, библиотека \"Иван Вазов\", Bee Bop Café , Галерия\"Лаутлиев\", Клуб \"Петното на Роршах\", Vintage House, читалище \"П.Р.Славейков-1908\", читалище \"Възраждане\".В нощта българските слушатели и читатели ще чуят немска, английска, исландска, литовска, унгарска, португалска, испанка, италианска, ирландска, македонска, норвежка, полска, руска, белгийска, румънска, финландска, швейцарска или чешка поезия и проза.Повече информация за местата, авторите и четците има на официалния сайт на инициативата - /.", "date": "2017.05.10", "title": "Поезиомат ще посрещне софиянци по случай шестата Нощ на литературата"}
{"url": "http://www.dnevnik.bg/zdrave/2017/05/10/2968209_sireneto_i_nasitenite_maznini_ne_vrediat_na_surceto/", "text": "Почти едновременно две големи нови проучвания опитаха да оборят едно от притесненията на хората с добър апетит. Според изследване, публикувано , млечните продукти, дори и пълномаслените, нямат вреден ефект върху сърдечно-съдовата система, както отдавна се счита. Второто проучване -  - отива още по-далеч и твърди, че наситените мазнини не само в млечните продукти, а и като цяло, са безобидни и не са причина за запушване на артериите, както също отдавна и масово се твърди.Първото изследване е на учени от университетите в Рединг, Копенхаген и Вахенинген, които правят метаанализ на данните от 29 научни труда от последните 35 години за връзката между пълномаслените млечни храни и заболеваемостта и смъртността от сърдечно-съдови болести. Анализът им обхваща информация за хранителните режими и здравето на над 930 хиляди души по света. От тях около 10% са починали от провеждането на проучванията досега и по около 3% са развили коронарна болест на сърцето или сърдечно-съдово заболяване.Изводът, до който учените достигат, е че редовната консумация на сирене, кашкавал, масло, сметана, мляко или кисело мляко, независимо дали нискомаслени или пълномаслени, на практика не дава отражение върху това каква част от хората развитат болести на сърдечно-съдовата система. Затова характеризират млечната група храни като \"неутрални\" за здравето.За някои от продуктите учените открили дори обратна тенденция на популярното вярване, че са вредни, особено за заквасените. Оказало се например, че 10 г саламурено сирене на ден понижава риска от сърдечен удар или инсулт с 2%. Обаче за киселото мляко не се установила такава закономерност, макар и да се доказало като напълно безвредно.Ползата от млякото като източник на калций и минерали за тялото е потвърдена, но притеснението при млечните продукти идва от високото съдържание на наситени мазнини и холестерол, за които се счита, че повишават риска от болести на сърцето и кръвоносната система. Изследователите от Великобритания, Дания и Холандия обаче са убедени, че това е заблуда, която кара хората да се ощетяват без нужда и без ефект.Вторият анализ опитва да даде обяснение какво задръства и уврежда артериите, щом не са мазнините, както и какво може да се направи. Изследването е на специалисти-кардиолози от Великобритания и САЩ, отново на базата на стари проучвания по темата. Според учените причината за натрупванията в артериите (атеросклероза) и истинската опасност за сърцето и мозъка - атеротромбоза - идват от хронично възпаление на съдовата система, което трябва да се овладее, за да се намали рискът от последващо влошаване. Това става само от начина на живот, а не от изключването на мазнини, смятат те.Всъщност не само не отричат, а дори изтъкват ползите от мазнините, включително и наситените, за успокояване на системата. Според тях здравето на хората в риск може да се подобри със  с много ядки, зехтин и риба, и редовно движение от поне 150 мин. ходене на седмица или 22 мин. на ден.Те цитират експеримент сред 7500 високорискови пациенти с различни сърдечно-съдови състояния, които при цялостна смяна на храненето и навиците за движение постигнали над 30% намаляване на опасността от инфаркт и инсулт. Препоръчват подхода също и на хора с инсулинова резистентност и диабет тип 2, които също са предразположени към сърдечно-съдови проблеми.И двете проучвания са посрещнати със скептицизъм, не само защото отричат нещо, което е широко прието, но и защото пренебрегват други научни изследвания в подкрепа на обратната теза.Вторият анализ среща особен отпор в \"Гардиън\" за това, че напълно омаловажава наситените мазнини и стари данни, показващи, че изключването им от диетата може да намали риска от сърдечни болести със 17%. Първият пък върви с уточнението, че е частично финансиран от организации на млечни производители, макар и авторите му да отговарят, че това няма отношение към научната дейност.При всички случаи търсенето на здравословни или поне безвредни принципи в храненето в условията на съвременния свят продължава.", "date": "2017.05.10", "title": "Сиренето и наситените мазнини не вредят на сърцето според нови международни проучвания"}
{"url": "http://www.dnevnik.bg/sport/2017/05/10/2968194_madridsko_derbi_po_evropeiski_shou_s_minimalna_intriga/", "text": "\"Атлетико\" посреща тази вечер \"Реал\" в реванш от полуфиналите в Шампионската лига. \"Дюшекчиите\" се впускат в изпълнение на наглед невъзможната мисия.\"Реал\"  след хеттрик на Кристиано Роналдо.Резултатът дава основание да се смята, че в мадридското дерби ще има шоу, но с минимална интрига. За разлика от обичайния си добре премерен, защитен стил, сега \"Атлетико\" няма избор и ще трябва да атакува. Това ще даде възможности пред \"Реал\", който вероятно ще търси своите възможности, за да вкара и да си подпечата билета за финала в Кардиф.Това е петият дуел между двата състава на европейската сцена, като до момента \"Реал\" има пълно превъзходство.\"Атлетико\" има само една победа - с 1:0 в реванша от полуфиналите на Купата на европейските шампиони през 1959 г. Тогава отново белите излизат крайни победители в сблъсъка, след като печелят третия двубой на неутрален терен.След това срещите им са съвсем пресни - мадридските съперници играят в решителната фаза в Шампионската лига за четвърта поредна година. През 2014 и 2016 г. \"дюшекчиите\" загубиха много драматично финалите на турнира, а през 2015 г. отпаднаха от белите в четвъртфиналите. В последните години \"Атлетико\" се представя силно срещу \"Реал\" във вътрешните първенства и купи, но все още не може да се пребори с успешните традиции на съперника си в мадридските дербита в Европа.\"Реал\", воден от Зинедин Зидан, продължава да преследва възможността да стане първият отбор, който успява да защити трофея в Шампионската лига.\"Атлетико\" ще е без Фернандес. Диего Симеоне очаква с положителна нагласа възможността да използва Хуанфран, Хименес и Върсалко.\"Реал\", от своя страна, няма да може да използва двама ключови футболисти - Карвахал и Гарет Бейл, които се възстановяват от контузии.Мадридчани са в подем, като разчитат много на звездата си Кристиано Роналдо. Португалецът . \"Ако се налагаше да мотивирам футболистите си за този мач, значи трябва да напусна клуба. Мотивацията се състои в това да се вдигнем и да опитаме всичко. Предстои ни различен мач. Срещу себе си имаме голям съперник, който ни победи с 3:0 на \"Бернабеу\", победи ни в два финала - един с дузпи и един с гол в 93-ата минута. Това е хубаво предизвикателство.\"\"Вярвам във футболистите си. Познавам ги от пет години и нямам съмнение, че ще направим добър мач. Трябва да се защитаваме добре, възможно най-дълго да съхраним надеждите си за класиране, да гледаме минута по минута, секунда по секунда с идеята да продължим.\"\"След месеци вече имаме на разположение играчите си, което е положително\", добави Симеоне. \"Ще подходим към този мач като към всеки друг - концентрирано и с желание да дадем всичко от себе си. Ще видим какво ще се получи, но целта ни няма да се промени. Резултатът не променя нищо, ще се постараем да вкараме\".Французинът се надява да достигне до шестия си финал в Шампионската лига - като играч и треньор. \"Чувствам се отлично. Този клуб се наслаждава на такива моменти. Каквото и да си постигнал в миналото, трябва да продължаваш да се доказваш.\"Зидан смята, че въпреки победите срещу \"Атлетико\" във финалите от 2014 и 2016 г. сега мачът ще е различен. \"Те имат своите силни страни, а ние - нашите\", посочи той. И добави, че \"Реал\" ще направи голяма грешка, ако реши, че ще се класира леко.", "date": "2017.05.10", "title": "Мадридско дерби по европейски: Шоу с минимална интрига"}
{"url": "http://www.dnevnik.bg/bulgaria/2017/05/10/2968101_zdravka_kalaidjieva_shte_iznese_lekciia_za_pravata_na/", "text": "\"25 години Европейска конвенция за защита правата на човека в България – значението на практиката на Съда в Страсбург\". Публична лекция с това заглавие ще се проведе днес в Софийския университет \"Св. Климент Охридски\" (СУ).Тя е организирана от фондация \"Български адвокати за правата на човека\", съвместно със Сдружението за международни състезания по право и с подкрепата на университета и на Министерството на правосъдието.Лекцията ще се проведе в зала 292 в ректората на СУ от 19.15 ч. Тя е без предварително записване.С това събитие ще се постави началото на поредица от лекции и практически занятия на тема правата на човека и как ефективно да се прилага Европейска конвенция за защита правата на човека в България, информират от фондацията.Следващите лекции, насочени и към професионалисти, и към студенти, последвани от практическа част ще се проведат на 13, 14, 20 и 21 май. Повече информация има на страницата в социалната мрежа \"Фейсбук\" - \"\".Справка на правосъдното министерство показа, че за 2016 г. България е платила близо  Обучението по право в юридическите факултети у нас липсва задължителна дисциплина за прилагане на европейската конвенция за правата на човека и работата на съда в Страсбург.", "date": "2017.05.10", "title": "Здравка Калайджиева ще изнесе лекция за правата на човека"}
{"url": "http://www.dnevnik.bg/sviat/2017/05/10/2968100_reformi_v_evrozonata_i_pomosht_za_biznesa_sa/", "text": "С победата на Еманюел Макрон на президентските избори във Франция перспективата страната да напусне Европейския съюз, както предложи неговата съперничка на балотажа Марин льо Пен, бе изключена почти напълно.Мнозина анализатори обаче вече коментират, че ако Макрон не успее да изпълни икономическите си обещания през следващите пет години, то тогава \"Националният фронт\" може да отправи още по-силно предизвикателство на следващите президентски избори, през 2022 година.Като бивш министър на икономиката при досегашния френски президент Франсоа Оланд, икономическите теми бяха голяма част от посланията в неговата кампания. И така, каква е икономическата политика на Макрон в ключови сектори?Изборните резултати изпратиха за кратко спрямо долара като реакция на пазарите на победата на проевропейския кандидат. Марин льо Пен водеше кампания Франция да напусне еврозоната и предложи референдум, на който френските избиратели да се произнесат дали страната да напусне ЕС.Макрон иска Франция да остане във валутния съюз, но той да бъде реформиран. В своята предизборна програма той се обяви за Макрон освен това ще поиска от , за да подкрепи своята икономика, а това предполага се, ще помогне на френските износители и на производители в други европейски държави.Всичко това обаче може да стане факт само с подкрепата на Германия. Решения по въпроса обаче няма да бъдат взети преди парламентарните избори в най-голямата икономика в еврозоната по-късно тази година, така че засега Макрон може да се съсредоточи само върху вътрешната френска политика.Франсоа Оланд първоначално се опита да се хареса на левите елементи в своята социалистическа партия, като прояви твърдост към компаниите, но под ръководството на Макрон, като министър на икономиката, курсът бе сменен през последните три години, известявайки подход, който се очертава много по-силно ориентиран към бизнеса.Промяната включи около 40 милиарда евро данъчни отстъпки в опит за стимулиране на икономиката - облаги, които  планира да направи постоянни.Той казва също така, че корпоративният данък ще бъде намален постепенно от 33 до 25%. Новият данък богатство, насочен срещу богатите, няма да важи за финансовите инвестиции. е 10,1%. Около три милиона души, които искат да работят и търсят работа, нямат такава.Въпреки че това не са най-лошите показатели в Европа, безработицата във Франция е над средната в региона и много по-голяма, отколкото, например, в Холандия, където тя е малко под 5%, или в Германия, където е по-ниска от 4%. За сравнение безработицата във Великобритания е под 5%.Проблемът е особено сериозен за младежите. Почти всеки четвърти французин на възраст под 25 години е без работа. казва, че се надява да намали безработицата, като смекчи някои от трудовите закони, с цел да направи по-малко обременяващо за работодателите да наемат нови служители.Международният валутен фонд изчислява, че ще е трудно да бъде свалена безработицата във Франция под 8,5% без големи реформи.Един фактор в полза на избрания за президент е, че най-силният синдикат в частния сектор сега е умереният Френска демократична конфедерация на труда (CFDT), който има по-голямо влияние от по-войнствения Обща конфедерация на труда (CGT).Макрон няма планове да премахне спорната 35-часова работна седмица във Франция - правило, което не забранява полагането на повече часове труд, но е праг, чието преминаване задейства извънредно заплащане. Вместо това той казва, че ще позволи на фирмите да се договорят с персонала си за работните часове и заплащането.Може би има още един признак на надежда: френската икономика създава работни места с най-бързия темп от повече от едно десетилетие.Европейският съюз изисква от страните членки техният бюджетен дефицит да не надхвърля 3% от брутния вътрешен продукт (БВП).Франция не постига тази цел - понякога с големи отклонения - през последните години, като правителството на Оланд се съпротивлява на натиска да въведе сурови мерки за икономии. казва, че като министър на икономиката е работил за изпълняване на тази задача, и изчислява, че това ще стане факт тази година.Франция е една от страните с най-голям държавен сектор в света. Държавните разходи миналата година са възлизали на 56.5% от БВП. Предвид плановете за понижаване на корпоративния данък, орязването на тези разходи ще стане още повече неотложна задача.Макрон очаква да да спести 60 милиарда евро за пет години. Това не е извънредно много, например неговият съперник на изборите Франсоа Фийон предложи да намали разходите със 100 милиарда евро за пет години.Една конкретна мярка, за която знаем, са плановете за съкращаване на около 120 000 работни места в държавния сектор. Предвидено е това да стане, като не бъдат назначени хора на мястото на държавни служители, които се пенсионират.Макрон обаче иска и да направи социалните помощи достъпни за групи, които сега не могат да кандидатстват за такива, включително самонаетите, предприемачите и селскостопанските производители.Докато други европейски страни искат да принудят хората да работят по-дълго преди да получат право на държавна пенсия, официалната пенсионна възраст във Франция, която е 62 години, няма да бъде променена. Избраният за президент обаче има планове да направи основен ремонт на системата с цел размерът на пенсиите да стане по-тясно обвързан с личните вноски. /БТА", "date": "2017.05.10", "title": "Реформи в еврозоната и помощ за бизнеса са икономическите приоритети на Макрон"}
{"url": "http://www.dnevnik.bg/sviat/2017/05/10/2968266_trump_posreshta_lavrov_v_beliia_dom_za_purvite_si/", "text": "Президентът на САЩ Доналд Тръмп ще се срещне днес в Белия дом с руския външен министър Сергей Лавров, съобщава БТА. Това ще са разговори на най-високо досега равнище между Тръмп и представител на Москва. За днес е насрочена и среща на Лавров с държавния секретар на САЩ Рекс Тилърсън.Дневният ред на срещата на Тръмп с руския външен министър включва положението в Сирия, руско-американските отношения и други глобални теми. Отношенията между САЩ и Русия се влошиха след американските въздушни удари по сирийска авиобаза миналия месец, отбелязват световните агенции.Преди месец руският президент Владимир Путин се срещна с американския държавен секретар Рекс Тилърсън. След нея двамата се обединиха на мнението, че ", "date": "2017.05.10", "title": "Тръмп посреща Лавров в Белия дом за първите си разговори с Москва на най-високо равнище"}
{"url": "http://www.dnevnik.bg/intervju/2017/05/10/2968121_ornitologut_stoian_nikolov_durjavata_triabva_da/", "text": "отрова.В миналото в България са се срещали често и четирите вида европейски лешояди. В момента брадатият лешояд е напълно изчезнал от нашата природа, а е символ на природозащитата, негов е силуетът на знака за защитена територия. Черният лешояд вече не гнезди у нас, а египетският е с тревожна тенденция на популацията. В момента можем да кажем само за белоглавия лешояд, че е в относително добро състояние.По темата \"Дневник\" разговаря с доктор Стоян Николов, който е ръководил проекта \"Помощ за египетския лешояд\" и от години полага усилия и време за възстановяването на лешоядите в страната ни.  носи на логото си лешояд. Организацията работи за опазването на емблематичните птици още от създаването си, вече почти 30 години. – Всъщност в случая никой не иска да убие лешоядите. Те са жертва на конфликта човек-хищник. Местните животновъди търпят загуби от вълци и, опитвайки се да намерят решение, прибягват към използването на отрови – нелегален и неселективен метод, който нанася чудовищни поражения на биоразнообразието, а често и на хората. Умират много диви и домашни животни, които не са обект на този конфликт. Трябва да е ясно, че тровенето е порочна и незаконна практика, която нанася много повече вреди, отколкото помага – то е престъпление не само към природата, но и към човека и трябва да се наказва подобаващо.– Лешоядите и други защитени от Закона за биоразнообразието видове загиват, изпълнявайки своята функция – те поглъщат отровни примамки и трупове на отровени животни. Често жертва стават и овчарски и ловни кучета. Животните невинаги умират на мястото на тровенето, а понякога в агония на километри разстояние. След като трупът се разложи, отровата отива в почвата и във водата. Това е опасно и за хората, защото някой може да събере гъби от това място.– Проблем е потенциален навсякъде, където има проблем с вълците и други хищници. Не е случайно, че отровите са заплаха №1 за лешоядите.В съседна Гърция проблемът дори се е трансформирал в конфликт между хората – когато ловни кучета станат жертва на отровни примамки за вълци, поставени от овчари, на свой ред ловците отмъщават като тровят овчарските кучета, после овчарите търсят възмездие и така до безкрай - като едно дяволско .– Проблемът има твърде дълбоки социо-икономически и дори културни корени, справянето с него е изключително трудно, изисква дългосрочна и мащабна работа от страна на неправителствения  сектора, но и навременен контрол от властите. Добър пример за съществени крачки в това е Испания, където популациите на лешоядите се увеличават значително. Там има изградена национална стратегия, работна група и база данни за борба с отровите. В някои региони се прилага практиката за лишаване от субсидии на фермерите, в чиито земи се използват отрови и ловците – от право на лов, ако е частна ловна площ. Въведени са алтернативни методи за смекчаване щетите от хищници чрез даряване на расови овчарски кучета и компенсиране на загубите. Води се мащабна комуникационна кампания, и службите за опазване на природата разполагат със специални кучета за откриване на отровите. – Да, по тези стъпки вървим – вече и у нас имаме обучено куче , което е неизменен член на екипа на дружеството ни. Сериозен проблем е, че министерство на земеделието не компенсира загубите от вълци, както компенсира други загуби от болести например. А сравнени с други доплащания на фермерите от националния бюджет, сумите биха били нищожни. – За съжаление никъде няма гаранция, че подобен инцидент не може да се повтори. Много важно е да се работи тясно с местните общности и с властите. Видя се, че институциите нямат достатъчен капацитет за реакция при такива инциденти. Има колебания за това кой взема пробите, кой ги изпраща за изследване и къде, кой плаща разходите. Необходимо е изграждане на стройна система подобна на тази в Испания за реакция при такива случаи. Освен на местно ниво обаче са необходими и стъпки на национално ниво – да се предвидят мерки за намаляване на конфликта с вълка, включително компенсиране на загубите. – Лешоядите, освен величествени и екзотична част на дивата природа, са много полезни птици – както за природата, така и за хората. Те имат екологичната функция на естествени санитари – почистват от умрели животни и предпазват от разпространяването на зарази. Лешоядите са на върха на хранителната пирамида, срещат се в райони с голямо биоразнообразие и са много добър индикатор за състоянието на околната среда. Освен това са атракция и предпоставка за развитие на природосъобразен туризъм и агроекологични практики, които носят директни ползи на местните хора. – Прекрасен пример има в община Маджарово в Източните Родопи, където през пролетта всички хотели и къщи за гости са почти 100% запълнени с туристи, дошли да гледат птиците, основно лешоядите. Там лешоядите носят значителни директни приходи в местната икономика, а белоглавият лешояд присъства на логото на общината. Много туристи посещават и община Крумовград специално за наблюдения на лешояди. Петгодишен LIFE проект \"Помощ за египетския лешояд\" помогна на над 1000 фермера, които са кандидатствали за агроекологични и Натура 2000 плащания в зоните, където видът все още се среща. – Усилията са огромни. Това не е просто работа, а отговорност, която няма работно време и почивка. Не е индивидуална задача, а мисия на цели екипи – често международни. Изпълнението изисква мащабни и качествени действия, добро познаване на проблематиката, професионален и финансов капацитет. Задължително условие е въвличането на местните общности и органите на властта в каузата. Опазването на лешоядите и развитието на екотуристически бизнес, базиран на лешоядите в община Маджарово е плод на съвместните усилия на БДЗП, общината и местните предприемачи. Без това не можем да постигнем дългосрочен успех. В крайна сметка, въпреки че работим с птици, ние работим за хората и за региона.", "date": "2017.05.10", "title": "Орнитологът Стоян Николов: Държавата трябва да компенсира щети от вълци"}
{"url": "http://www.dnevnik.bg/kultura/2017/05/10/2967851_duo_za_klarinet_i_piano_na_scenata_i_v_jivota/", "text": "Британският кларинетист Саша Ратъл и турската пианистка Зейнеп Озсуджа - двама от най-харесваните камерни музиканти на европейската сцена в момента, ще свирят в София следващата събота, съобщават от \"Модо България\" - организатори на поредицата за класическа музика .Ценителите ще могат да се насладят на изпълненията им в творби на Камий Сен-Санс, Бохуслав Мартину, Роберт Шуман, Йоханес Брамс и други.", "date": "2017.05.10", "title": "Дуо за кларинет и пиано: на сцената и в живота"}
{"url": "http://www.dnevnik.bg/bulgaria/2017/05/10/2968267_viceprezidentut_nastoiava_ne_obshtinite_a_durjavata_da/", "text": "Не общините, а държавата трябва да носи отговорност за интеграцията на бежанците. Сегашната нормативна уредба е неработеща, защото вменява тези задължения на местната власт, докато навсякъде в ЕС това е ангажимент на изпълнителната. Това коментира пред Би Ти Ви вицепрезидентът Илияна Йотова, която като евродепутат е била зам.-председател на Комисията по граждански свободи, правосъдие и вътрешни работи.Наредбата, приета от втория кабинет на ГЕРБ през август миналата година, беше отменена от служебното правителство , а проектът за нова е публикуван за обществено обсъждане.\"Това е мъртвороден документ, който не работи. Държавата си изми ръцете и прехвърли отговорността изцяло на местната власт. Всеки кмет иска да е преизбран и да не си навлича гнева на хората. А те, като нямат информация, се страхуват и това се получава\", коментира тя казуса със сирийското семейство бежанци в Елин Пелин, на което кметът вече повече от три месеца отказва да издаде документи, въпреки, че законът го задължава да го направи.Според Йотова проектът на служебния кабинет е само козметично променен спрямо наредбата на предишното редовно правителство и трябва да бъде променен, за да работи. Надявам се новото правителство да свърши работа, каза вицепрезидентът.Тя изрази радост от това, че евродепутатът Мария Габриел най-вероятно ще бъде номинирана за български еврокомисар (- двете бяха евродепутати от различни групи - Йотова от Партията на европейските социалисти, а Габриел - от Европейската народна партия).Според Йотова с еврокомисар Мария Габриел националният интерес на България ще бъде максимално защитен, а тя ще бъде коренно различен еврокомисар от всички досега. Тя е работохолик, много израстна, ще има нашата подкрепа, каза вицепрезидентът. ", "date": "2017.05.10", "title": "Вицепрезидентът настоява не общините, а държавата да носи отговорност за бежанците"}
{"url": "http://www.dnevnik.bg/sport/2017/05/10/2968096_vuzmojno_li_e_da_se_probiaga_maraton_pod_2_chasa/", "text": "Списанието Runners World предрече през 2014 г., че при нормални условия пробягването на маратон за по-малко от 2 часа няма да се случи до 2075 г. Изводът е направен след анализ на над 10 000 маратона.Миналата събота мисията \"Под 2 часа\", организирана от \"Найки\", . Елиуд Кипчоге пробяга маратон за 2.00:25 часа - точно 26 секунди над търсеното време. А общността остана въодушевена от темата за преодоляването на двучасовата граница.През 2014 г. \"Найки\" обяви стартирането на грандиозен проект, който се прицели към слизане под два часа. Eкип от експерти в различни области на науката и елитни спортисти впрегнаха сили да превърнат този исторически опит в реалност. Любопитна за изпълнение идея, в която стремежът към развитие и усъвършенстване играеше водеща роля.\"Вярваме, че ако рекордът на двучасовата мисия падне, ще паднат и рекордите на традиционните маратони. Хората ще бягат по-бързо, така че очакваме и вярваме, че подобно нещо ще се случи\", каза в навечерието на опита Брад Уилкинс, който е част от изследователския екип на \"Найки\".От днешна гледна точка няма как да се даде еднозначен отговор. Постижението само по себе си е историческо, след като най-доброто време в маратона беше подобрено с впечатляващите 2:32 минути (въпреки че новото време няма да бъде зачетено от Международната федерация по лека атлетика - IAAF). Световният рекорд остава 2.02:57 ч. - време, записано от Денис Кимето на маратона в Берлин през 2014 г.\"Това не е краят на опитите за слизане под 2 часа\", каза Кипчоге. Той сравни предизвикателството с катерене на дърво: \"Когато стъпиш на клоните, веднага отиваш на следващия\". \"Изпитанието беше хубаво, беше трудно и отне седем месеца подготовка. То се превърна в историческо за света на спорта\", заяви кениецът.Подобряването на най-доброто досегашно време не беше неочаквано. Организаторите и екипът от учени бяха направили така, че тримата участници - Кипчоге, Лелиса Десиса и Зерсенай Тадесе, да разполагат с възможно най-добрите условия.Климат, терен, надморска височина и настилка - всичко беше съобразено така, че да е в ролята на \"попътен вятър\". Опитът се проведе на пистата \"Монца\" в Италия. През цялото време кола показваше оптималната траектория и форма на състезателите. Общо 30 пейсъри, разделени в групи по шестима, се грижеха за преследване на подходящото темпо. Все условия, които няма как да се видят събрани накуп при провеждане на традиционен маратон.За да си представите какво е нужно за слизане под границата, отидете на лекоатлетическа писта и пробягайте половин обиколка (200 метра) за 34 секунди. Поддържайте тази скорост (21.08 км/ч) в продължение на два часа и целта ще бъде постигната. Звучи просто, но само на думи.Тичането е сложен процес. Само 45% от генерираната сила от краката ни кара да вървим напред. Останалата част се разсейва, когато кракът докосне земята. Един от начините за по-голяма ефективност е повече енергия да се връща към крака след всяка крачка.Ето защо при изпълнението на опита бегачите бяха със специално проектирани по-леки маратонки, които според учените повишават ефективността при тичане с 4%. Още един фактор за доброто време.Спускане с попътен вятър биха били перфектните условия. Тичане в местност, която е под морското равнище, също може да помогне, защото концентрацията на кислород се увеличава с понижаването на височината. Това прави дишането по-ефективно.\"Физически е възможно предвид опита на състезателите, темпото на тичане и обувките - всичко може да направи разликата. Въпреки това, подобен скок за рекорд в бягането на дълги разстояния е много голям за историческите стандарти\", каза Майкъл Джойнър, специалист по спортни постижения.Подобен скок не е прецедент в миналото. Изчисленията показват, че за да се слезе под 2 часа, трябва настоящият рекорд да бъде подобрен с близо 3%, което е нещо огромно. Но не и невъзможно...\"Вече има над 2% смъкване на постижението в маратона за последните 15 години. Ставали сме свидетели да се смъкват 2% от рекорда. Сега искаме да видим още 2.5 или 3%\", каза Рос Тъкър, учен от университета в Кейптаун.Близо до 2-та процента подобрение на рекорда записа и Юсейн Болт в спринта на 100 метра, когато свали най-доброто постижение от 9,74 сек на 9,58 сек (1.7%).Ако погледнем повече от век назад, ще видим и първия официален световен рекорд в маратона - 2.55:18 часа на Джони Хейс от олимпийските игри в Лондон през 1908 г. Така че да - границата от 2 часа ще бъде преодоляна, въпросът е само дали ще трябва да чакаме до 2075 г.", "date": "2017.05.10", "title": "Възможно ли е да се пробяга маратон под 2 часа"}
{"url": "http://www.dnevnik.bg/na_put/2017/05/10/2967300_dizaineri_izmisliha_apartament_v_samolet/", "text": "Почти половината от приходите на авиокомпаниите се дължат на 20-те процента пътници, пътуващи в първа и бизнескласа. Затова може да се очаква, че в следващите десет години авиопревозвачите ще положат още повече усилия, за да увеличат комфорта за тази група пътуващи.Интериорът в самолетите на бъдещето се очаква да се преобрази като се доближи до луксозното хотелско настаняване или удобствата на личните кабинети за работа. За онези, които са готови да платят за това, разбира се, пишеСпоред Джереми Уайт, отговарящ за транспортните проекти в лондонската дизайнерска фирма Seymourpowell, най-важното е пространството. Компанията наскоро предложи концепция, наречена First Spaces, базирана на модела на хотела, при която пътникът може да резервира единична или двойна стая в самолета. Концепцията е разработена за най-големия пътнически самолет в света Airbus A380. Дизайнерите вярват, че авиокомпаниите ще искат да увеличат приходите си от пътниците, готови да платят за лукса и да им предложат такива условия, че да не търсят частен самолет.", "date": "2017.05.10", "title": "Дизайнери измислиха апартамент в самолет"}
{"url": "http://www.dnevnik.bg/sviat/2017/05/10/2968012_za_noviia_lider_na_franciia_vunshnata_politika_e/", "text": "Новоизбраният президент Еманюел Макрон,  с реформаторски дневен ред за Франция, бързо ще открие, че външната политика - област в която все още не се чувства комфортно - ще поглъща голяма част от времето му.По въпроса за Европа Макрон е кристално ясен и прям: оставането на Франция в центъра на Европейския съюз беше доминиращата тема на  му. За глобалните кризи извън Европа, като Северна Корея, най-младият в историята на Франция президент все още не е разкрил картите си. Това се дължи отчасти на факта, че на предишните си длъжности като инвестиционен банкер и икономически министър от 2014 до 2016 г. външната политика не е била сред експертните му области. Неговите предпазливи, премерени коментари по външнополитически въпроси показаха, че Макрон осъзнава собствените си ограничения и си дава време да се запознае с въпросите, преди да оформи дипломатическата си позиция.\"Има политици, които знаят, че не знаят и искат да се научат. Има и такива, които не знаят, че не знаят и говорят прекалено много. Той несъмнено е от първата категория\", каза Франсоа Есбур, виден френски експерт по външната политика, отбраната и тероризма, който съветваше Макрон и екипа му в предизборната кампания.Макрон се е изказвал най-общо по въпроси на външната политика, но нерядко те са били доста мъгляви. За Близкия изток, Макрон неколкократно е казвал, че главният му приоритет ще бъде да продължи борбата срещу групировката \"Ислямска държава\", която пое отговорност или вдъхнови многобройни нападения във Франция от 2015 г., при които бяха убити над 230 души. Френски бойни самолети, участващи в международна коалиция, извършиха хиляди полети и нанесоха стотици въздушни удари в Ирак и Сирия срещу екстремистите.Макрон заяви също, че иска планирано оттегляне на сирийския президент Башар Асад от власт. Тойслед , при което загинаха десетки хора. Новоизбраният президент каза, че използването на смъртоносния нервнопаралитичен газ трябва да бъде наказано с одобрена от ООН военна сила, ако бъде доказана намесата на Асад в това нападение. Но Макрон изрази също така безпокойство, че Сирия, която е нефункционираща държава, може да потъне в още по-голям хаос, ако Асад бъде отстранен внезапно, без внимателно планиран преход.\"Въпросът е много сложен. Трябва да сме сериозни\", заяви Макрон миналия месец.Спрямо Русия Макрон, за разлика от останалите кандидати на изборите, възприе по-твърда позиция към президента Владимир Путин. Той каза, че иска да работи с Русия, която подкрепя режима на Асад, в борбата срещу \"Ислямска държава\". Но изпъстри призивите си за сътрудничество с предупреждения, че Москва \"не споделя нашите ценности и предпочитания\". Обещавайки да не бъде \"сговорчив\" с Русия, той каза миналия месец: \"Ние се нуждаем от изключително взискателен диалог\". Макрон подкрепя подновяване на мирните преговори за стабилизиране на обстановката в Източна Украйна, за да бъдат постепенно облекчени санкциите срещу Русия.Тонът на Макрон се втвърди по време на кампанията. Появиха се спекулации - които обаче още не са доказани - че Русия може да е замесена в  в последните часове на надпреварата.Външнополитическият експерт Есбур каза, че Русия и съюзниците на Франция наблюдаватразследвана от службата за кибербезопасност на френското правителство ANSSI. \"Кибератаката беше извършена в прецизно подбран момент. Пръстовите отпечатъци на Русия са навсякъде. Това не беше просто закъснял опит за объркване на кампанията. Това си беше като хвърлена ръкавица, беше си предизвикателство\", каза Есбур, съветник в парижкия мозъчен тръст Фондация за стратегически изследвания.\"От него ще се очаква да отговори по един или друг начин на това предизвикателство\", заяви Есбур.Що се отнася до Съединените щати, Макрон казва, че иска продължаване на обмена на разузнавателна информация и сътрудничество в ООН. Той се надявада не излиза от глобалното споразумение за борба срещу климатичните промени.Макрон, привърженик на свободната търговия, и Тръмп, който по време на предизборната си кампания обещаваше да защитава работните места в Америка от чуждестранната конкуренция, изглежда са на двата противоположни полюса. Те са и от различни поколения - Макрон е на 39, а Тръмп на 70 години.Те вероятно ще разговарят на срещата на върха на НАТО в Белгия на 25 май и може да предизвикат всеобща изненада, като покажат, че имат много повече общи неща, отколкото изглежда на пръв поглед.Свободното владеене на английски език може да помогне на Макрон по-лесно да установи лични контакти. И двамата противно на всички очаквания постигнаха изборни победи, смятани за малко вероятни. И двамата се позиционираха като аутсайдери в съответните им политически системи, които обещаха да променят. Тръмп беше сред първите световни лидери, поздравил Макрон за \"голямата победа\" в туит в неделя вечерта. \"ТеБяха неизбираеми, но и двамата бяха избрани\", каза Есбур. \"Всеки от тях вероятно ще намери другия за интересен\". Тръмп използва външната политика в предизборната кампания, за да се представи за защитник на интересите на САЩ, най-вече по отношение на Китай, който, както каза, представлява \"огромен проблем\". След като дойде на власт, той продължава да се изказва неподготвен, наричайки неотдавна севернокорейския диктатор Ким Чен-ун \"някой, на когото му сече пипето\".Макрон е по-премерен в изказванията си. Единственото изключение беше, когато в телевизионен дебат с други кандидати през март той се впусна в пространно и объркано обяснение на това, което определи като своя \"дипломатическа пътна карта\".\"Това беше под всякаква критика. Беше точно това, което не трябва да правиш: да говориш много, макар да имаш слаби познания, без да си оформил разумна и структурирана доктрина, а само да дърдориш\", каза Есбур.\"Това беше сметнато за грешка. Той се постара да не я повтаря\", добави външнополитическият експерт. /БТА", "date": "2017.05.10", "title": "За новия лидер на Франция външната политика е непозната територия"}
{"url": "http://www.dnevnik.bg/bulgaria/2017/05/10/2968291_tol_taksite_shte_nosiat_po_polovin_miliard_leva_na/", "text": "Новият министър на регионалното развитие и благоустройството Николай Нанков обяви пред Нова телевизия, че въвеждането на тол система ще носи приходи от около половин милиард лева за Агенция \"Пътна инфраструктура\".По думите му с толкова пари ще може да се изгради магистрален път в участък като този при Кресненското дефиле. Друга опция за изразходването им е ремонт на близо 1300 километра пътища.Нанков уточни, че тол системата е предназначена само за тежкотоварни автомобили, тъй като те рушат най-много пътищата. Против въвеждането ѝ обаче имало лоби, което правило всичко възможно да забави провеждането на обществената поръчка.\"Срокът за внедряване на тази система е 19 месеца. След като това се случи, ще направим и електронни винетки за леките автомобили\", добави регионалният министър.Той допълни, че се очаква магистрала \"Хемус\" да бъде отпушена предсрочно за активния летен сезон. Ремонтите в района на тунел \"Ечемишка\" трябва приключат до края на юни, а около \"Витиня\" - до средата на юли.Нанков каза още, че сред приоритетите му е да разшири обхвата на програмата за енергийна ефективност. Той разкри, че не само големите жилищни сгради ще бъдат санирани, но и малките еднофамилни такива. За тях обаче най-вероятно ще трябва да има финансово участие на домакинствата.", "date": "2017.05.10", "title": "Тол таксите ще носят по половин милиард лева на година, обяви Николай Нанков"}
{"url": "http://www.dnevnik.bg/sport/2017/05/10/2968289_inter_uvolni_trenyora_si_i_zapochna_da_misli_za/", "text": "\"Интер\" направи нова треньорска смяна. \"Нерадзурите\" се разделиха със Стефано Пиоли, който изкара на поста половин година.51-годишният специалист пристигна на \"Сан Сиро\", за да . Договорът на Пиоли беше до юни 2018 г.Три мача преди края на сезона \"Интер\" вече мисли за следващата състезателна година. Отборът временно ще бъде воден от треньора от школата Стефано Веки, който се превръща в десетия специалист начело на \"нерадзурите\" след напускането на Жозе Моуриньо през 2010 г.\"Интер\" благодари на Пиоли за отдадеността и упоритата работа. \"Сега клубът ще започне да планира следващия сезон\", добавиха черно-сините.След три поредни загуби \"Интер\" е седми в Серия А с 56 точки. Отборът спечели два от последните си десет мача.", "date": "2017.05.10", "title": "\"Интер\" уволни треньора си и започна да мисли за следващия сезон"}
{"url": "http://www.dnevnik.bg/bulgaria/2017/05/10/2968314_gerdjikov_se_otkaza_ot_ohranata_ot_nso_chuvstval_se/", "text": "Доскорошният служебен премиер Огнян Герджиков обяви пред Нова телевизия, че се е отказал от полагащата му се охрана от Националната служба за охрана (НСО). Това е станало още  в ръцете на настоящия министър-председател Бойко Борисов.Герджиков има право да използва гардове на НСО до една година след края на мандата си, който приключи на 4 май. На следващия ден до 8 ч. сутринта била последната смяна на охранителите от НСО, които отговаряли за сигурността му.\"С охрана се чувствам като мечка сред хората, не ми беше комфортно. Това прекомерно обгрижване ми идваше в повече\", каза Герджиков.Той припомни, че преди 12 години, когато е приключил мандатът му на председател на Народното събрание също се е отказал бързо от охраната на НСО.По думите му срещу него е имало много политическо говорене, което целяло той да бъде заклеймен. Въпреки това, той не съжалява, че е приел поканата на президента Румен Радев да стане служебен премиер. Постът пък бил най-тежкият, който е заемал.Герджиков коментира и работата в първите три седмици на новото Народно събрание. В този период депутатите внесоха само един законопроект за обсъждане.\"Колкото по-малко законопроекти има, толкова по-добре върви държавата\", заяви бившият служебен премиер.", "date": "2017.05.10", "title": "Герджиков се отказа от охраната от НСО, чувствал се като мечка"}
{"url": "http://www.dnevnik.bg/politika/2017/05/10/2968315_kletva_v_parlamenta_polojiha_20_novi_deputati/", "text": "Общо 20 нови депутати положиха клетва в парламента днес. Те заемат местата на министри от кабинета \"Борисов 3\", както и областни управители, които напуснаха 44-ото Народно събрание миналата седмица.На мястото на Бойко Борисов от Пловдив влиза Димитър Лазаров. Иглика Събева ще заеме мястото на Томислав Дончев, Десислава Гушева - на Екатерина Захариева, а Владимир Вълев, известен като Питбула, и Руслан Тошев от листата на ГЕРБ във Варна - местата на Лиляна Павлова и Красен Кралев.Венка Стоянова влиза на мястото на Теменужка Петкова, а Анна Александрова - на мястото на Румяна Бъчварова.На мястото на Валери Симонов от \"Обединени патриоти\" влиза Миглена Александрова.Нов депутат има и от ДПС - на мястото на Дурхан Мустафа от Бургас влиза Севим Али. Това е втора смяна на народен представител на движението от този избирателен район, след като Камен Костадинов напусна парламента заради феномена 9/9.", "date": "2017.05.10", "title": "Клетва в парламента положиха 20 нови депутати"}
{"url": "http://www.dnevnik.bg/sviat/2017/05/10/2968369_sasht_shte_dostaviat_orujiia_na_kjurdite_v_siriia/", "text": "Американският президент Доналд Тръмп одобри доставките на оръжие на кюрдските Части за народна защита (YPG), които се бият срещу групировката \"Ислямска държава\" в Сирия, предадоха \"Франс прес\" и БТА, като се позоваха на американски висш представител.Правителството на Тръмп реши да въоръжи кюрдските милиции в Сирия, за да помогне за отвоюването на град Ракка от джихадистите, които я смятат за своя столица, с риск да разгневи Турция.Говорителят на Пентагона Джеф Дейвис съобщи, че армията е упълномощена да \"снабди\" кюрдските милиции толкова, колкото е необходимо, за да победят групировката \"Ислямска държава\" в Ракка.Милициите YPG са част от подкрепяните от САЩ местни сили за борба с \"Ислямска държава\", но Турция ги смята за част от забранената в САЩ, ЕС и Турция терористична организация Кюрдска народна партия (ПКК). Техни бойци са част от Сирийските демократични сили, чиито \"арабски\" елементи, известни като Сирийската арабска коалиция, се подкрепят от Турция, и вече е получавал оръжейни доставки от Пентагона.Офанзивата в посока  напредва, като Сирийските демократични сили се сражават с \"Ислямска държава\" за контрола над град Табка, на около 50 км от града, смятан за \"сирийска столица\" на групировката.Решението е голям обрат за правителството на Тръмп преди  на 16 май. Досега американското правителство избягваше да влиза в конфронтация с позицията на Турция, която е член на НАТО и стратегически съюзник на САЩ.Администрацията на Тръмп обаче най-сетне реши да потвърди установената преди месеци позиция на Пентагона, че кюрдските милиции в Сирия са единствената сила, способна да щурмува бързо Ракка и да нанесе решаващ удар на ИД.Частите за народна защита (YPG) са авангардът на арабско-кюрдските Сирийски демократични сили, които на свой ред \"са единствената сила, способна да завземе Ракка в близко бъдеще\", каза Джеф Дейвис. \"Напълно осъзнаваме тревогите на турците за сигурността им\", добави той и увери, че САЩ са категорични, че бъдещите оръжейни доставки няма да представляват допълнителен риск за сигурността на Турция. \"Това въоръжение е изчислено да отговори на една-единствена цел - завземането на Ракка. Ще има и допълнителни мерки за проследяване на оръжието и проверка на използването му\", обясни Дейвис.Миналия месец турските сили бомбардираха позиции на YPG, които определят като \"свърталища на терористи\".Часове след като решението на Тръмп беше официално обявено, от Анкара все още нямаше официален коментар. Турският президент Ердоган и други представители на властта същевременно многократно са се обявявали против сътрудничеството между Вашингтон и YPG.Пентагонът съобщи късно в понеделник, че секретарят по отбраната Джеймс Матис вече е разговарял с турския си колега Фикри Ъшък за решението, но не се съобщава как е реагирал последният. Според съобщението на министерството двамата са потвърдили \"подкрепата си за мира и стабилността както в Ирак, така и в Сирия\".Няколко часа преди огласяването на решението за въоръжаване на кюрдите американският министър на отбраната Джеймс Матис заяви, че САЩ искат да включат Турция във военните операции за освобождаване на град Ракка, дори Анкара да не участва в сухопътно настъпление в прекия смисъл на думата.Намерението ни е да сътрудничим с турците за завземането на Ракка, каза Матис на пресконференция в Копенхаген след среща на основните страни в коалицията срещу ИД.Главният говорител на Пентагона Дейна Уайт, която придружава Матис при посещението му в Европа, също подчерта в писмено изявление, че снабдяването на кюрдските части в Сирийските демократични сили е необходимо, за да се гарантира категорична победа над ИД в Ракка, посочват \"Асошиейтед прес\" и \"Ройтерс\". \"Съвсем наясно сме с опасенията за сигурността от страна на партньора ни в коалицията - Турция. Искаме да успокоим народа и правителството на Турция, че САЩ са поели ангажимента да предотвратят допълнителни рискове за сигурността и да защитават нашия съюзник в НАТО\", каза говорителката. Тя подчерта, че САЩ не планират дългосрочно присъствие на кюрдските милиции в Ракка след освобождаването ѝ и че Вашингтон подкрепя напълно предаването на Ракка на местно арабско управление.Според цитиран от АФП висш представител на американското министерство на отбраната, пожелал анонимност, САЩ може да доставят на сирийските кюрди леки оръжия, муниции, картечници, бронирани автомобили или инженерна техника като булдозери. Би Би Си цитира източник от Пентагона, според когото Вашингтон ще се опита да си вземе оборудването след отвоюването на Ракка.", "date": "2017.05.10", "title": "САЩ ще доставят оръжия на кюрдите в Сирия въпреки предупрежденията на Турция"}
{"url": "http://www.dnevnik.bg/analizi/2017/05/10/2968393_razseianiiat_es_sushto_e_vinoven_za_makedonskata_kriza/", "text": "Политическото напрежение в Македония се изостри в края на април, когато протестиращи и поддръжници на управляващата Вътрешно-македонска революционна организация (ВМРО-ДПМНЕ) нахлуха в националния парламент и нападнаха опозиционни депутати. Ранените депутати току-що бяха избрали албанеца Талат Джафери за председател на парламента. Този ход отвори възможност за ново управление, водено от коалиция между Социалдемократическия съюз на Македония (СДСМ) и албанските партньори, които заедно разполагат с парламентарно мнозинство.Македонският президент Георге Иванов обяви избора на председател за незаконен и вероятността контролираният от ВМРО-ДПМНЕ Конституционен съд да атакува това е малка. Новият председател уведоми президента Иванов, че СДСМ очаква да получи мандат, който преди това му бе отказан, в срок от 10 дни. Но ако новото правителство ще се избере от парламента без връчен мандат, може да последва още насилие. През последните политически седмици в Скопие лидерите на ВМРО-ДПМНЕ дадоха ясно да се разбере, че оттеглянето на партията от властта ще коства висока цена.В центъра на настоящата криза е бившият министър-председател и лидер на ВМРО-ДПМНЕ Никола Груевски, който се бори не само да запази де факто контрол над правителството, но и да запази собствената си свобода.Преди две години скандал с подслушвания разкри, че правителството е подслушвало телефоните на над 26 000 души, в това число политици, журналисти и активисти. След избухването на скандала Европейският съюз договори назначаването на специален прокурор за разглеждане на престъпленията, изложени от записите. Впоследствие Груевски и хора от обкръжението му бяха обвинени. Иванов направи превантивен опит да ги помилва, но трябваше да оттегли помилването под натиска от ЕС и САЩ.Ако се сформира ново правителство обаче, обвиненията най-вероятно няма да паднат и Груевски и неговите партньори може да свършат с присъди. Следователно ВМРО-ДПМНЕ се старае да блокира всички опити за съставяне на ново правителство и вместо това се стреми да предизвика нови избори.Предвид сценария за нови избори ВМРО-ДПМНЕ насърчава междуетническото напрежение, като всява страх със заплахата за албанско надмощие. Този тип етнически национализъм се прояви ясно в парламента преди две седмици, когато нападателите пееха националистически песни, докато атакуваха опозиционни депутати (някои от тях самите пеещи албанския химн). Въпреки че кризата по същество е политическа, поощрението на националистически сантименти означава, че рискът от междуетническо насилие е реален.Лидерите на етническите албанци в региона също се заиграват с националистически сантименти, след като албанският министър-председател Еди Рама наскоро прие албански партии от Македония в Тирана, където те се съгласиха на т.нар. Тиранска платформа, която уточнява условията, при които партиите могат да влязат в коалиция в Македония. Рама също така направи продължително посещение в Косово и отказа да изключи възможността за съюз между Албания и Косово.Подобно говорене за \"Велика Албания\" идва като подарък за ВМРО-ДПМНЕ. Тиранската платформа позволява на президента Иванов да твърди, че водената от СДСМ коалиция е резултат от външна намеса и осигурява на ВМРО-ДПМНЕ претекст да им откаже мандат за съставяне на правителство.Русия гласно подкрепя статуквото и разкритикува ЕС и САЩ, че се намесват. Ако има друг кръг от преговори под международно покровителство, е вероятно Груевски да изиска място на масата и за Русия като балансьор на натиска на Запада. Междувременно СДСМ и албанските партии с лекота използват призрака за руска намеса като плашилото, с притеснението от което да привличат западна подкрепа и да дискредитират ВМРО.И все пак Русия не е единственият източник на нестабилност в Македония. Русия става все по-настъпателна в региона, но тя просто минава през врата, вече отворена от ЕС. Погълнат от вътрешни кризи и външни заплахи в последните години, ЕС не обръща достатъчно внимание на региона и е изгубил много от привлекателността и правдоподобността си на Западните Балкани.През последните месеци ЕС изпрати едни от най-висшите си представители в Скопие, за да преговарят евентуално решение на ситуацията. Но тяхната неспособност за влияние само подчерта днешната слабост на ЕС в Западните Балкани.Част от проблема на Европа е смесеното послание, което изпраща относно това дали страните от Западните Балкани ще могат да се присъединят към съюза в обозримото бъдеще. Неуместното изказване на председателя Юнкер, че разширяване през неговия мандат няма да има, изпрати обезкуражаващо послание на вече отчаяните страни от региона. Нарастването на ксенофобския популизъм в ЕС междувременно само засили настроенията против разширяването, както бе демонстрирано с неотдавнашната съпротива в Холандия срещу споразумението за асоцииране на ЕС с Украйна.Македония от своя страна получи статут на кандидат-член през 2005 г., но оттогава Гърция блокира дори започването на преговори. Това в голяма степен е резултат от продължаващите спорове около официалното име на страната. Идентична е съдбата на Македония и в преговорите ѝ за членство в НАТО.Тази безизходица дава повече пространство на корумпираните елити, които имат малък интерес от засилване на върховенството на закона, съдебна реформа или подобряване на управлението, както изискват условията за присъединяване към ЕС. Македонският политически елит има силно желание да не позволи на ЕС, по думите на местен политик, \"да се меси в нашите работи\".Македонската криза има потенциала да дестабилизира по-широките Западни Балкани, като изпрати послание, че тези, които не уважат демократичните правила, могат да си служат с насилие безнаказано и ЕС няма да направи нищо, за да ги спре. Идеята, която някои членки на ЕС имаха, да покажат поне символично неодобрението си, като не поканят македонския външен министър Никола Поповски на неформалното събрание на ЕС (\"Гимних\") в Малта, се провали. Вместо това ЕС дава на региона зелена светлина за удари срещу медиите и НПО, авторитарно управление и уповаване на мажоритарна демокрация от типа \"Орбан\".Докато кризата е проблем, който македонците трябва да разрешат, ЕС трябва да е готов за по-твърда намеса. Не е изключено скоро да се появи необходимост от индивидуални санкции. Междувременно има и други инструменти, които ЕС може да използва срещу ВМРО, като например политическа изолация. Позитивна стъпка беше приветстването на избора на нов председател на парламента и приемането му в Брюксел. Сега ЕС трябва да е готов да признае избирането на ново правителство дори без мандат от президента и да се ангажира активно с него.Настоящата криза е криза за политическа власт с придружаващ риск от подкопаване на мирното предаване на властта, системата на разделение на властите и независимата съдебна система. Скоро обаче инструментализирането на междуетническото напрежение може да превърне кризата от политическа в етническа. За да предотврати това, ЕС трябва да е готов за по-решителни действия. Европа трябва твърдо да отстоява принципа, че подбуждането към етническо насилие не е опция за Западните Балкани днес, независимо кой е на власт.", "date": "2017.05.10", "title": "Разсеяният ЕС също е виновен за македонската криза"}
{"url": "http://www.dnevnik.bg/sport/2017/05/10/2968322_ruskata_federaciia_gotvi_globa_zaradi_obidata_che/", "text": "Руската федерация по волейбол подготвя санкция за треньора на \"Газпром-Югра\" (Сургут) Рафаел Хабибулин и за клуба. В основата са обидните му думи към колегата му и селекционер на българския национален отбор Пламен Константинов.Преди финалната шестица в местното първенство Хабибулин отказа да седне на една маса за пресконференция с Константинов и го нарече \"циганин, крадец на коне\". Той обясни отсъствието си от срещата с медиите с думите: \"Искаха да седна до циганин, крадец на коне. Беше ми неприятно.\"В основата на недоволството му е преминаването на Алексей Родичев във водения от българина \"Локомотив\" (Новосибирск). \"И играча Константинов, и треньора Константинов в Русия съм довел аз. А той четири години ловува за Алексей Родичев. Направи всичко, за да съсипе отбора, в който преди време му протегнаха ръка. Доведох го лично аз, дадох му глътка въздух\", каза Хабибулин.\"Това е неуважение. Тук са треньори, които имат заслуги в кариерата си. Федерацията ще глоби клуба\", каза генералният секретар Александър Яременко. Той на свой ред нарече отбора \"паразит\", а самия Хабибулин определи за \"луд\".Константинов беше треньор в Сургут през 2011-2012 г.Началото на финалите в руското първенство не доведоха до изненади. Воденият от Константинов отбор се класира за полуфиналите, където ще играе тази вечер с \"Динамо\" (Москва). В другата среща спорят ) и \"Белогорие\" (Белгород).След края на финалите Константинов ще пристигне в България, за да поеме подготовката на националния отбор за сезона в Световната лига. Първата група състезатели започна тренировки на 8 май.", "date": "2017.05.10", "title": "Руската федерация готви глоба заради обидата, че Пламен Константинов е \"циганин конекрадец\""}
{"url": "http://www.dnevnik.bg/politika/2017/05/10/2968376_gerb_predlaga_partiinite_subsidii_da_budat_namaleni_do/", "text": "ГЕРБ предлага промени в Закона за държавния бюджет за 2017 г., с които партийните субсидии да бъдат намалени до 1 лев на получен глас на последните парламентарни избори. В момента политическите формации, които са получили подкрепа на повече от 1% от гласувалите на вота за народни представители, получават по 11 лева на глас на година.В \"изпълнение на волята\" на гласувалите на инициирания от \"Шоуто на Слави\" референдум ГЕРБ предлага партийните субсидии да бъдат намалени още от обнародването на актуализацията на бюджета, но не гарантира, че текстовете ще бъдат приети в пленарна зала. Поправките бяха внесени в деловодството на парламента днес.Ако това се случи, партиите ще получават по-ниски субсидии само за част от годината. Даниел Кирилов от ГЕРБ, който днес бе избран за председател на правната комисия в парламента, обеща партията на Бойко Борисов да предложи 1 лев субсидия на глас и в проектобюджета за 2018 г.След последните избори на 26 март субсидия от държавата вземат само партиите в парламента. ГЕРБ получава 12 620 212 лева и ако предложението бъде прието, субсидията ще бъде намалена на 1 147 292 лева, колкото са гласовете за партията на Бойко Борисов.Субсидията на \"БСП за България\" е 10 510 390 лева и трябва да бъде намалена до 955 490 лева, ако актуализацията получи подкрепа на мнозинството.\"Обединените патриоти\" получават от държавата 3 503 643 лева, които следва да бъдат намалени до 318 513 лева на година, ако предложенията бъдат приети.При политическа воля за намаляване на субсидиите държавните пари за ДПС ще трябва да бъдат намалени от 3 475 736 лева на 315 976 лева на година, а на \"Воля\" - от 1 602 007 лева на 145 637 лева.При обсъждане на бюджета за 2018 г. ГЕРБ ще направи дебат за промяна на формулата на изчисляване на депутатските заплати, а от там и на заплатите в различни институции, които зависят от депутатската. \"Ние не сме против замразяване на депутатските заплати и ще дарим 20 000 долара от нашите за сграда за културни събития на българите в Чикаго\", обяви зам.-председателят на ГЕРБ Цветан Цветанов.", "date": "2017.05.10", "title": "ГЕРБ предлага партийните субсидии да бъдат намалени до 1 лев на глас още тази година"}
{"url": "http://www.dnevnik.bg/sport/2017/05/10/2968413_juventus_ima_mnogo_dobri_vuzmojnosti_da_specheli/", "text": "\"Ювентус\" има много добри възможности да спечели Шампионската лига, смята треньорът Масимилиано Алегри. \"Бианконерите\" стигнаха финала за втори път в последните три сезона.Те . Там съперник на италианците ще е някой от мадридските отбори - \"Реал\" или \"Атлетико\".\"Това е път, който започна преди много време. Всички се развиваме - клубът, футболистите, както и аз. Поздравявам всички\", каза Алегри.\"От утре (днес) започваме да мислим за това, което може да направим в следващите 20 дни. Нормално е да бъдем ентусиазирани, но не трябва и да бързаме. Имаме да подобрим някои неща, защото съставът може и да се развива. Способен е на това\", заяви специалистът.Според него играчите са се представили добре и са заслужили класирането си. \"На финал сме и трябва да опитаме да го спечелим. Надявам се, че това е нашата година. Имаме много добри възможности да станем шампион.\"\"Ювентус\" е на финал в най-силния европейски турнир за девети път, като търси третата си титла. Преди две години отборът загуби с 1:3 от \"Барселона\".Алегри поздрави Дани Алвеш за силното му представяне - в двата мача той направи три асистенции и вкара последния гол за отбора си. \"Преди три месеца някои хора искаха го да потиснат. Когато един футболист е добър, той е добър през юни, септември и през следващия юни. Няма как да се промени и да стане посредствен. При всички положения Алвеш не е някого, когото сме открили през последните три месеца. Той е спечелил общо 29 титли в кариерата си\", добави треньорът на \"Ювентус\".", "date": "2017.05.10", "title": "\"Ювентус\" има много добри възможности да спечели Шампионската лига, смята Алегри"}
{"url": "http://www.dnevnik.bg/biznes/2017/05/10/2968414_tri_kompanii_sa_podali_oferti_za_stroitelstvo_v_sofiia/", "text": "Три компании са подали оферти в първия конкурс за отстъпване право на строеж в една от зоните за бъдещо развитие в \"София тех парк\".Сред тях е новосъздадено дъщерно дружество на \"Армада кепитъл\", която от своя страна е инициатива на хора от предприемаческата мрежа Endeavor. Добре познато и с история в областта на имотите е и дружеството със специална инвестиционна цел \"Фонд за недвижими имоти България\". Третият кандидат е \"Делта кепитъл\" на братята Милен и Георги Велчеви и Красимир Катев, които със своя компания имат миноритарен дял и в консорциума, който контролира БТК.Офертите на кандидатите бяха отворени във вторник, а предстои комисията да разгледа документите. От тях ще се разбере колко предлагат да платят компаниите за безсрочното право на строеж, което е оценено на най-малко 7.451 млн. лв. Цената е единственият критерий за избор на инвеститор. Това съобщава в днешния си брой \"Фонд за недвижими имоти България\" е едно от най-големите акционерни дружества със специална инвестиционна цел на борсата. Компанията е специализирана в покупки и инвестиции в имоти във всички сектори на пазара в България.В портфейла си дружеството има два големи бизнес имота – сграда 1 на \"Бизнес парк София\" и офис сградата \"Камбаните\" над Околовръстното. Компанията е собственик и на земята и сградите на магазините \"Мосю Бриколаж\" в София и Варна\"Армада реалти инвест\" е регистрирана едва в края на април тази година с 400 хил. лв. капитал и предмет на дейност инвестиции в недвижими имоти, строителство и т.н. Едноличен собственик на компанията е дружеството за рискови инвестиции \"Армада кепитъл\". Самото то беше създадено преди година от няколко от членовете на борда на Endeavor. Фокусът му са стартиращи технологични компании с потенциал за растеж, а първата си инвестиция направи в \"Софтгруп\".Още по-ново дружество е третият кандидат - \"Делта кепитъл риъл естейт\", което е регистрирано в началото на май тази година с 1000 лв. капитал. Управители са бившият финансов министър от правителството на Симеон Сакскобургготски Милен Велчев и неговият заместник Красимир Катев. Самата компания е собственост на \"Делта кепитъл инвестмънтс\", в която двамата си партнират заедно с брата на Милен Велчев - Георги Велчев.", "date": "2017.05.10", "title": "Три компании са подали оферти за строителство в \"София тех парк\""}
{"url": "http://www.dnevnik.bg/politika/2017/05/10/2968437_mariia_gabriel_e_nominirana_oficialno_za_bulgarski/", "text": "Досегашният евродепутат от ГЕРБ Мария Габриел е номинирана официално днес от българското правителство на еврокомисар. Това съобщи след заседанието вицепремиерът Екатерина Захариева.Габриел ще поеме поста, овакантен след като предишният български еврокомисар Кристалина Георгиева подаде оставка, за да заеме висок пост в Световната банка.Решението за номинацията на Мария Габриел за еврокомисар с ресор \"Дигитализация\" било взето в телефонен разговор миналата седмица между Бойко Борисов и председателят на Европейската комисия Жан-Клод Юнкер. В него Борисов е обещал  на първото правителствено заседание в сряда. Според източниците на \"Дневник\", Мария Габриел е предложена от Юнкер. За да стане еврокомисар тя трябва да премина процедура по изслушване в Европейския парламент.", "date": "2017.05.10", "title": "Мария Габриел е номинирана официално за български еврокомисар"}
{"url": "http://www.dnevnik.bg/biznes/2017/05/10/2968428_iznosut_raste_s_15_ot_ianuari_do_mart/", "text": "През първите три месеца на годината износът на България е за 12.2 млрд. лв. и расте с 14.8% в сравнение с периода януари - март на предходната година, показват данните на Националния статистически институт (НСИ).Вносът за периода е за общо 13.9 млрд. лв., или с 21% повече от миналата година.Общото външнотърговско салдо е отрицателно и е на стойност 1.8 млрд. лв.Износът за трети страни стабилно расте с 20.1% на годишна база и е за 4.2 млрд. лв. Основни търговски партньори на България са Турция, Китай, Египет, Сърбия, Македония и Русия, които формират 52.9% от износа за трети страни.Най-голям ръст е отбелязан в секторите \"Минерални горива, масла и подобни продукти\" (47.1%) и \"Артикули, класифицирани главно според вида на материала\" (36.2%). Най-голям спад се наблюдава в сектор \"Необработени (сурови) материали, негодни за консумация (изкл. горивата)\".Вносът на България от трети страни през периода януари - март се увеличава с 41.8% в сравнение със съответния период на предходната година и е на стойност 5.1 млрд. лв. Най-голям е стойностният обем на стоките, внесени от Русия, Турция, Китай и Сърбия.Най-голямо процентно увеличение е отчетено в секторите \"Минерални горива, масла и подобни продукти\" (79.7%) и \"Необработени (сурови) материали, негодни за консумация (изкл. горивата)\" (71.1%). Спад се наблюдава единствено в сектор \"Безалкохолни и алкохолни напитки и тютюн\" (22.6%).Външнотърговското салдо е отрицателно и е в размер на 915 млн. лева.", "date": "2017.05.10", "title": "Износът расте с 15% от януари до март"}
{"url": "http://www.dnevnik.bg/bulgaria/2017/05/10/2968458_sdrujenie_shte_restavrira_i_shte_pusne_v_dvijenie_pet/", "text": "Сдружение \"Градски транспорт и инфраструктура\" започна кампания по спасяване на историческите тролейбуси, движили се по улиците на София. За целта е създаден сайтът, на който може да се намери информация за кампанията за откупуване, реставрация и пускане в движение на 5 исторически тролейбуса и концепцията за тяхната експлоатация.Кампанията \"Да запазим тролейбусната история на България\" започна миналата година по инициатива на сдружението, като партньор им е \"Столичен електротранспорт\" ЕАД. Сред тролейбусите има един български, два чешки, един руски и един канадски.До момента три от петте тролейбуса вече са на съхранение. Два от тях са запазени от \"Столичен електротранспорт\" ЕАД, а един е закупен с дарения, които са събрани от сдружението. В началото на 2017 г. беше проведена мащабна операция по спасяване и преместване на българския DAC-Чавдар 317 ЕTr от Перник в София, където ще бъде възстановен, уточниха инициаторите на кампанията. Предстои закупуването на останалите два тролейбуса, които са произведени в Чехия и Канада.След откупуването и възстановяването на тролеите се планира пускането на ретро атракционна тролейбусна линия с №13, която да обикаля целия център на София. Тя ще се движи в празнични дни и ще обслужва както туристите, така и всички жители на столицата.От сдружение \"Градски транспорт и инфраструктура\" планират до края на тази година да възстановят поне един от тролейбусите. На посочения сайт на организацията всеки може да дари пари за закупуването и реставрирането на останалите тролейбуси.", "date": "2017.05.10", "title": "Сдружение ще реставрира и ще пусне в движение пет исторически за София тролейбуса"}
{"url": "http://www.dnevnik.bg/politika/2017/05/10/2968118_koia_e_mariia_gabriel_-_sledvashtiiat_bulgarski/", "text": "Мария Габриел, по баща Неделчева, е бъдещият български еврокомисар, след като правителството взе решение да я номинира. Тя е родена на на 20 май 1979 г. в Гоце Делчев. През 2001 г. завършва \"Българска и френска филология\" в Пловдивския университет \"Паисий Хилендарски\" и магистратура по \"Сравнителна политика и международни отношения\" в Докторската академия по политически науки в Бордо през 2003 г. До 2008 г. е асистент научен изследовател в академията.За първи път става евродепутат от ГЕРБ/ЕНП през 2009 г. Тогава партията на Бойко Борисов печели в изборите за членове на Европейския парламент с 24.36% от гласовете, срещу 18.5% БСП и коалиция.През 2012 г. Неделчева се омъжва за Франсоа Габриел, който по това време е част от екипа на председателя на групата на ЕНП в европарламента Жозеф Дол. През 2015 г. се ражда синът им Жан-Едуард.През 2014 г. Габриел пак става евродепутат и е избрана за заместник-председател на групата на Европейската народна партия (Християндемократи).Мария Габриел е била докладчик 22 пъти, което я поставя на първо място сред българските евродепутати и на трето сред всичките по този вид активност, според портала mepranking.eu.През 2015 г. Европейската асоциация на агенциите по комуникации ѝ връчва отличието \"Евродепутат, защитник на социална кауза\" за приноса ѝ за равенството между половете и правата на жените. През 2016 г. получава награда \"Евродепутат на годината\" в категория \"Развитие\" и орден \"Сан Карлос\" на правителството на Колумбия.Решението за номинацията на Мария Габриел е взето окончателно в телефонен разговор миналата седмица между Бойко Борисов и председателя на Европейската комисия Жан-Клод Юнкер. В него Борисов е обещал  на първото правителствено заседание в сряда. Според източниците ни Габриел е предложена от Юнкер. За да стане еврокомисар, Мария Габриел трябва да премина процедура по изслушване в Европейския парламент.България е без еврокомисар от началото на годината, след като заместник-председателят на комисията \"Юнкер\" Кристалина Георгиева се завърна като главен изпълнителен директор от 2 януари 2017 г. в Световната банка. Тя беше еврокомисар втори мандат.", "date": "2017.05.10", "title": "Коя е Мария Габриел - следващият български еврокомисар"}
{"url": "http://www.dnevnik.bg/biznes/2017/05/10/2968472_visokata_kategoriia_hoteli_v_sofiia_zavurshvat_2016_g/", "text": "Хотелите с 4 и 5 звезди в София са завършили миналата година с по-висока заетост и повече приходи. Това показва проучване на консултантската компания Cushman & Wakefield Forton.Според анализа й фактор за това е ръстът на пътниците на летище \"София\" и нарастващата популярност на града като туристическа дестинация, както и ограниченият брой нови проекти на пазара. Проучването обхваща хотели в най-високата категория, както и 4-звездни с над 30 стаи в столицата. Анкетираните мениджъри очакват приходите и заетостта на управляваните от тях обекти да продължат да нарастват и тази година или поне да задържат достигнатите нива. \"Пазарът на хотелски услуги в София уверено расте и това се потвърждава и от интереса на големи международни оператори да влязат или да разширят присъствието си тук. Очакваме предстоящото председателство на ЕС през 2018 г. да подкрепи допълнително ръста на пазара\", коментира Михаела Лашова, изпълнителен директор на Cushman & Wakefield Forton, цитирана от компанията. Най-добре представящите се хотели са тези в 5-звездната категория с централно местоположение, които са и лидери по заетост и приход от стая. Следват ги тези в широкия център или в периферните райони, но с добри транспортни връзки и лесен достъп до летището и центъра. Средно проектите в 5-звездната категория са реализирали 3% ръст на средната заетост и 4% по-висок приход от заета стая, сравнено с 2015 г. Заетостта на хотелите 4 звезди е нараснала с 8%, но остава под нивата на най-високия клас хотели. Ръстът на приходите от заета стая за категорията през 2016 г. е 4% в сравнение с година по-рано.За доброто представяне на високата категория хотели благоприятства и слабия ръст на легловата база в София през миналата година, което задържа конкуренцията на досегашните нива. Според Михаела Лашова обаче в средносрочен план картината ще се промени.\"Отчетеният ръст на пазара е предпоставка за увеличаване на интереса към инвестиции в хотели. Очакваме този интерес да се отрази в нарастване на броя стаи в строеж в следващите 12 до 18 месеца\", прогнозира тя.През 2017 г. не се очаква откриване на нови 4- и 5-звездни проекти, докато с хоризонт 2020 г. предлагането в най-високата категория ще нарасне значително с очакваното откриване на Hyatt (на мястото на бившето кино \"Сердика\" - бел. ред.), Swissotel и хотелската част на Millenium Center (двете високи сгради зад НДК - бел. ред.).Трите проекта се очаква да добавят нови 650 стаи към 5-звездната категория, което се равнява на 45% ръст в близките три години. Това значително надминава досегашните нива на нарастване на легловата база и ще засили конкуренцията в луксозния сегмент на хотелския пазар. ", "date": "2017.05.10", "title": "Високата категория хотели в София завършват 2016 г. с повече гости и приходи"}
{"url": "http://www.dnevnik.bg/politika/2017/05/10/2968463_gerb_vnese_popravki_v_izborniia_kodeks_za_vuvejdane_na/", "text": "ГЕРБ внесе в парламента промени в Изборния кодекс, с които се предлага народните представители да бъдат избирани при \"пълен мажоритарен вот в два тура\". Предвижда се страната да бъде разделена на 240 едномандатни избирателни района, но законопроектът не е придружен от предложение за техните граници, тъй като желанието на ГЕРБ е то да бъде изготвено от президента Румен Радев.Предложенията на ГЕРБ са мотивирани като \"изпълнение на волята на участвалите в инициирания в \"Шоуто на Слави\" референдум\" и засега не срещат подкрепата на други партии в парламента освен принципното \"за\" от \"Воля\", дори и на коалиционните партньори от \"Обединените патриоти\". Днес председателят на парламента група на ГЕРБ Цветан Цветанов призова останалите политически сили \"да бъдат искрени към избирателите\" и да подкрепят промените.Лидерът на БСП Корнелия Нинова, чиято партия досега се обявяваше за смесена избирателна система, отказа коментар по законопроекта с мотива, че не го е чела. Лидерът на ДПС Мустафа Карадайъ обясни пред \"Дневник\", че партията му е против. От седмица шоуменът Слави Трифонов седи на столче пред парламента, за да протестира срещу бездействието на депутатите.ГЕРБ предлага един кандидат да може да бъде издиган само от една партия, коалиция или инициативен комитет само в един избирателен район. За изборите ще отговарят 240 районни избирателни комисии, които ще се състоят от 13 членове.За да бъде избран, кандидатът трябва да е получил повече от половината от гласовете на избирателите. Ако няма избран депутат на първи тур, в срок от 7 дни ще бъде проведен втори тур, в който ще участват двамата кандидати, получили най-голяма подкрепа. Ако има равен брой гласове, ще участват трима кандидати.ГЕРБ предлага да няма отделни избирателни райони в чужбина, а гласовете на българите зад граница да бъдат броени в избирателни райони по постоянния им адрес в България. За да участват на изборите обаче, те ще трябва да заявят предварително желанието си, т.е. да направят т.нар. активна регистрация. Така щял да се създаде \"избирателен списък на българите зад граница\".Сънародниците ни в чужбина ще имат възможност да гласуват по електронен път. По думите на председателя на правната комисия в парламента Данаил Кирилов (ГЕРБ) това ще стана или чрез машини, или по интернет.Промените в Изборния кодекс могат да станат причина за първи неразбирателства между коалиционните партньори ГЕРБ и \"Обединени патриоти\", тъй като националистите не ги подкрепят. По думите на Цветан Цветанов обаче нямало да има проблем, тъй като още при писането на управленската програма двете партии са се разбрали ГЕРБ да внесе текстовете и да търси подкрепа сред други политически сили, тъй като има само 95 депутати. Според Данаил Кирилов такива разговори вече се водели.БСП има решение да подкрепя смесена избирателна система - 120 мажоритарно избрани депутати и 120 пропорционално. Днес социалистите не коментираха темата. В ДПС също са против мажоритарен избор на народни представители в два тура.", "date": "2017.05.10", "title": "ГЕРБ внесе поправки в Изборния кодекс за въвеждане на мажоритарен вот за депутати в два тура"}
{"url": "http://www.dnevnik.bg/razvlechenie/2017/05/10/2968519_nagradite_grami_se_mestiat_ot_los_andjelis_v_nju_iork/", "text": "Ню Йорк ще бъде новият дом на музикалните награди \"Грами\" след повече от десетилетие в Лос Анджелис, предаде \"Ройтерс\", позовавайки се на организаторите.60-ите \"Грами\" ще се проведат на 28 януари 2018 в \"Медисън скуеър гардън\", където за последно се състояха през 2003 г.Ходът се дължи на кмета на Ню Йорк Бил де Блазио, според когото шоуто ще вкара 200 млн. долара в икономиката на града. Той бе обявен с кратък видеоклип, в който известни музиканти от Голямата ябърка като Синди Лопър и Тони Бенет разказват за музикалната история на града.", "date": "2017.05.10", "title": "Наградите \"Грами\" се местят от Лос Анджелис в Ню Йорк"}
{"url": "http://www.dnevnik.bg/sport/2017/05/10/2968501_san_antonio_povede_na_hjustun_sled_infarktna_pobeda_v/", "text": "\"Сан Антонио спърс\" спечели драматична победа срещу \"Хюстън рокетс\" със 110:107 след продължение и поведе с 3:2 във втората полуфинална серия от плейофите в Западната конференция на НБА. \"Шпорите\" се доближиха на един успех от финала, където вече ги очаква големият фаворит за титлата \"Голдън стейт уориърс\".\"Сан Антонио\" и \"Хюстън\" изиграха най-интригуващия сблъсък в серията. Двубоят в \"АТ&Т сентър\" премина през 14 смени на водачеството и завърши при 101:101 в редовното време, след като нито един от двата отбора не успя да се откъсне с повече от девет точки.След като загубиха титулярния си пойнт гард Тони Паркър до края на плейофите, домакините трябваше да се справят без своя лидер Кауай Ленард през по-голямата част от последната четвърт и през всичките пет минути на продължението.Ленард изкълчи глезена си шест минути и половина след началото на третата част, когато стъпи върху крака на Джеймс Хардън. След това най-добрият реализатор на \"шпорите\" игра ограничени минути до края на редовното време, преди да седне окончателно на пейката.В негово отсъствие в герой за \"Сан Антонио\" се превърна Дани Грийн, който вкара седем от деветте точки на своя отбор в продължението и завърши с общо 16. Той реализира четири тройки от шест опита, а към точковия си актив добави пет борби и три асистенции.Ленард отново беше най-резултатен за своя отбор и записа 22 точки, 15 борби, четири асистенции, два чадъра и две откраднати топки за 38 минути. Ламаркъс Олдридж също завърши с дабъл-дабъл - 18 точки и 14 борби, но и двете звезди на \"шпорите\" нямаха ден в стрелбата и направиха общо 27 пропуска при 42-те се стрелби от игра.Пати Милс, който замества контузения Паркър, добави 20 точки. Неговият процент в стрелбата от игра също не беше висок - 7 от 16, но пет от кошовете му дойдоха след стрелба от далечно разстояние.\"Сан Антонио\" приключи двубоя с по-слаби показатели във всеки елемент от стрелбата, но бяха много по-агресивният отбор и това им донесе победата. Домакините отправиха 103 изстрела от игра срещу само 86 на съперника.Важна роля за успеха имаше и ветеранът Ману Джинобили, който се включи от пейката. Аржентинецът отбеляза коша, който прати мача в продължение, и завърши с 12 точки, седем борби и пет асистенции за 32 минути. Освен това той направи решителен чадър при стрелба от тройката на Джеймс Хардън в последната секунда на продължението, с която резултатът можеше да бъде изравнен.Хардън реализира поредния си трипъл-дабъл през сезона - 33 точки, 10 асистенции и 10 борби, а освен това показа необичайно добра игра в защита в голяма част от мача. Той обаче допусна цели девет грешки, а освен това вкара само четири от 15-те си стрелби от тройката.Звездата на \"Хюстън\" направи четири от своите грешки в последните пет минути на редовното време и в продължението, като в този период отбеляза един кош от шест опита. Той можеше да донесе победата на \"ракетите\" в редовното време, но 11 секунди преди края загуби топката при последната атака на своя отбор.В продължението \"Хюстън\" поведе със 104:101 след тройка на Патрик Бевърли, а 47 секунди преди сирената \"ракетите\" отново излязоха напред след точно попадение от далечно разстояние на Раян Андерсън за 107:106. Дани Грийн обаче беше неудържим за защитата на гостите и измъкна победата за \"Сан Антонио\" след точна стрелба от два фута и два точни изстрела от наказателната линия.След двубоя звездата на \"Сан Антонио\" заяви, че контузията му не е сериозна. Той дори е искал да играе през цялото време, след като изкълчи глезена си, но старши треньорът Грег Попович реши да ограничи минутите му като превантивна мярка.\"Бях много разочарован, защото исках да играя. Но в същото време бях щастлив да видя отстрани как моите съотборници се борят с всички сили и печелят\", заяви Ленард. Той добави, че ще играе в мач №6, който е в Хюстън на 12 май.", "date": "2017.05.10", "title": "\"Сан Антонио\" поведе на \"Хюстън\" след инфарктна победа в мач №5"}
{"url": "http://www.dnevnik.bg/bulgaria/2017/05/10/2968506_vodata_vuv_velingradsko_veche_e_godna_za_piene/", "text": "Забраната за ползването на питейната вода  отпадна, съобщава БНР. След като в нея бяха открити завишени нива на уран, последните анализи показаха, че радиологичните показатели вече не представляват опасност за населението.Възстановява се и водоползването от каптаж \"Клептуза\", който захранва велинградските квартали \"Лъджене\" и \"Чепино\". От взетите 9 водни проби единствено леко завишение на естествен уран има в каптаж \"Легоринец\", но той от години не участва във водоснабдителната мрежа на община Велинград.Същевременно на днешното си първо заседание третият кабинет на Бойко Борисов реши да бъдат отпуснати 2 млн. лв. на община Хасково за решаване на проблема с водоснабдяването. Новината съобщи депутатът от ГЕРБ Делян Добрев.По думите ми с парите ще бъдат предотвратени евентуални режими на водата, а качеството ѝ ще бъде подобрено. Със средствата ще се финансират в района на Хасково. Питейната вода в града обаче продължава да не е годна за пиене.", "date": "2017.05.10", "title": "Водата във Велинградско вече е годна за пиене"}
{"url": "http://www.dnevnik.bg/biznes/2017/05/10/2968529_svetovnoto_po_vino_otiva_v_kitai/", "text": "Пекин ще стане световна столица на виното през 2018 г. Concours Mondial de Bruxelles избра за домакин на своето 25-о издание района \"Хайдян\" в Пекин. За пръв път в своята над 20-годишна история пътуващият конкурс ще се проведе в държава извън Европа. Това беше обявено в последния ден на тазгодишното издание на конкурса, чиито домакин бе Валядолид.\"Производството и консумацията на вино в Китай бележат силен ръст\", коментира Бодуа Аво, президент на Concours Mondial de Bruxelles. \"Китай се превръща в най-големия пазар за някои водещи страни - производителки на вино. Асоциации на винопроизводители установяват дейност там, откриват регионални офиси и изграждат търговски мрежи. Нивата на растеж в страната са по-високи в сравнение с всеки друг пазар. Китай е на второ място в света по площ на лозовите насаждения, с 847 хил. хектара, като пред него е Испания, а след него се нарежда Франция.През 2017 г. броят на мострите на китайски вина в конкурса се е увеличил с 112.5% в сравнение с 2016 г. и с близо 250% в сравнение с 2015 г. Според Международната организация по лозата и виното площта на лозовите насаждения продължава да нараства (със 17 хил. хектара между 2015 и 2016 г.), като се превръща в основна зона за отглеждане на лозя в света. Китай е на 5-о място по консумация на вино в глобален план (след САЩ, Франция, Италия и Германия), 5-ият най-голям световен вносител на вино по обем, 4-ият най-голям вносител в света по стойност. Търсенето на вино в страната е най-големият фактор, който допринася за ръста на търговията.През 2016 г. домакин на Concours Mondial de Bruxelles беше Пловдив.На приключилото през миналата седмица издание на конкурса България се нареди сред топ 10 на държавите, подали най-много мостри - 146 на 38 производители.", "date": "2017.05.10", "title": "\"Световното по вино\" отива в Китай"}
{"url": "http://www.dnevnik.bg/video/2017/05/10/2968523_novoto_grobishte_nad_slivnica_kato_animacionen_film/", "text": "Стихотворението на Иван Вазов \"Новото гробище над Сливница\" оживя в кратък анимационен клип на портала . Видеото визуализира стиховете на Вазов чрез анимация и монтаж от Мартин Стаматов и с гласа на Мариан Маринов зад кадър. За два дни то достигна близо 100 хиляди души на сайта за история и в социалните мрежи.Това е втората анимация от поредицата на \"Българската история\", която иска да вдъхне нов живот на класически български произведения и да събуди любопитството на младите към българската литература. Първото видео - по \"Цветарка\" на Христо Смирненски - може да се види в канала на сдружението .", "date": "2017.05.10", "title": null}
{"url": "http://www.dnevnik.bg/politika/2017/05/10/2968517_vejdi_rashidov_i_drugi_bivshi_ministri_oglaviha/", "text": "Бивши министри от кабинетите на \"Борисов\" и \"Орешарски\" оглавиха ресорни комисии в парламента. Вежди Рашидов (ГЕРБ) е избран за председател на комисията по култура и медии, Ивелина Василева (ГЕРБ) - по околна среда и води, а Десислава Танева (ГЕРБ) - по земеделие. Днес парламентът запълни състава на комисиите.Цветан Цветанов (ГЕРБ) остава начело на вътрешната комисия, Данаил Кирилов (ГЕРБ) - на тази по правни въпроси, Менда Стоянова (ГЕРБ) - по бюджет и финанси. Начело на комисията по енергетиката остава Делян Добрев (ГЕРБ), комисията по образование отново ще се ръководи от Милена Дамянова (ГЕРБ), а тази по здравеопазване от Даниела Дариткова (ГЕРБ).Бившият социален министър от кабинета \"Орешарски\" Хасан Адемов (ДПС) остава начело на комисията пo тpyдa, coциaлнaтa и дeмoгpaфcĸaтa пoлитиĸa, а бившият външен министър Кристиан Вигенин (БСП) ще оглави комисията за контрол на еврофондовете.", "date": "2017.05.10", "title": "Вежди Рашидов и други бивши министри оглавиха ресорни комисии в 44-ия парламент"}
{"url": "http://www.dnevnik.bg/bulgaria/2017/05/10/2968436_razkrita_e_grupa_za_narkotici_i_ubiistva_blizka_do/", "text": "ГДБОП и специализираната прокуратура са неутрализирали организирана престъпна група от 12 души, която се е занимавала основно с продажба на наркотици. Сред дейностите на престъпното сдружение обаче влизат убийство на началник-смяната на надзирателите в Софийския затвор Янко Янева и побоят от миналата година над професор Стефан Станчев от столичната болница \"Св.Анна\". Част от членовете ѝ гравитират около агитката на футболния отбор ЦСКА. Това стана известно от думите на шефа на специализираната прокуратура Иван Гешев по време на брифинг.Престъпната група се е занимавала основно с продажбата на наркотици главно в столичния квартал \"Дружба\", но е извършвала и грабежи. Според събраните до момента доказателствата вторичните престъпления - извън наркотрафика, са извършвани по личен мотив. След претърсване на над 30 адреса са открити мечове, мачете, метални и дървени бухалки, белезници и др.В началото на брифинга ръководителят на спецпрокуратутата Иван Гешев не пожела да каже към агитката на кой отбор гравитира престъпната група като посочи само, че това е футболен отбор от София. След уточнение от страна на журналист, че след като наркотиците са разпространявани основно в квартал \"Дружба\" това означава, че е агитката на ЦСКА, Гешев отвърна, че е уцелил в десетката с това предположение.и следва спрямо тях да бъдат издадени Европейски заповеди за арест и да бъдат обявени за международно издирване с червена бюлетина на Интерпол. Четиримата са с основен принос към нанасяне на побоите.Предстои на него да бъде повдигнато обвинение за ръководене на групата и подбуждане към убийство и нанасяне на телесни повреди.Освен за наркотрафик групата е обвинена и за побоя над . Причината за него според разследващите била, че ръководителят на престъпната група не бил доволен от лечение на негов близък, провеждано от Станчев. При побоя докторът загуби едното си око.Сред обвиненията е и убийството на Янко Янев през 2016 г., който е началник-смяна на охраната в затвора в София, където излежава присъда ръководителят на групата -Стефан Гевгилийски. Той не останал доволен от работата на надзирателя, който спазвал всички правила на затвора, обясни Гешев. Янев е бил \"зверски умъртвен\" след побой, допълни ръководителят на спецпрокуратурата. Разследващите са установили, че е имало поръчки за побой над още трима надзиратели в затвора. Те обаче не са реализирани.Сред другите обвинения на престъпното сдружение е, че участници в групата са причинили телесни повреди с мачете на човек, който отказал да продава наркотици за тях.В мултикриминалната по думите на зам.-началника на ГДБОП Стефан Джолев престъпна група имало ясно дефинирани функции на участниците. Някои от тях са действали с изключителна жестокост. Всички, на които са повдигнати обвинения, са криминално проявени, добави Илко Илиев, който е ръководител на Криминална полиция в Главна дирекция \"Национална полиция\" на МВРЗапазена марка на престъпното сдружение било мачетето, обясни Гешев и разказа, че ръководителят на групата е искал да му нарисуват две мачетета на стената в килията му.", "date": "2017.05.10", "title": "Разкрита е група за наркотици и убийства, близка до агитката на ЦСКА"}
{"url": "http://www.dnevnik.bg/sviat/2017/05/10/2968544_atina_shte_razhlabi_kapitalovite_ogranicheniia_za_da/", "text": "Правителството в Атина планира да разхлаби още наложените капиталови ограничения с надеждата, че ще накара вложителите да върнат част от изтеглените пари в банките, съобщават местни издания.В. \"Имерисия\" пише, че идеята на управляващите може да бъде реализирана, след като приключат проверката на гръцката програма до края на месеца.Във връзка с това изданията пишат, че кабинетът навъзнамерявал да изготви пътна карта, в рамките на която да бъде извършено значително разхлабване на капиталовите ограничения.В. \"Та неа\" коментира, че една от мерките в нея е месечният таван за теглене на пари от банките да бъде увеличен от 840 евро, колкото е сега, на 2000 евро.Набелязани са също и други мерки, като например откриване на банкови сметки.Очаква се паричните преводи за чужбина на месечна основа да скочат от 1000 на 2000 евро.В. \"Нафтемборики\" цитира публикация на \"Файненшъл таймс\", в която британското издание отново подема темата за Грекзит, тъй като смята, че гърците нямало да могат да издържат на безпрецедентната рецесия и на безкрайните икономии и щели да решат да се оттеглят от еврозоната. /БТА", "date": "2017.05.10", "title": "Атина ще разхлаби капиталовите ограничения, за да върне пари в банките"}
{"url": "http://www.dnevnik.bg/razvlechenie/2017/05/10/2968526_na_sborna_vuzrast_ot_blizo_300_godini_roling_stouns/", "text": "На сборна възраст от 293 години неувяхващите рок ветерани от \"Ролинг стоунс\" (Rolling Stones) потеглят на европейско турне. То ще включи 13 концерта на континента през септември и октомври тази година.\"Стоунс\" ще свирят в Германия, Австрия, Швейцария, Италия, Испания, Холандия, Дания и Швеция. Обиколката следва южноамериканското им турне и  от миналата година и ги превръща в най-възрастната пътуваща група.Освен турнета през 2016 г. музикантите успяха да издадат нов албум и да отбележат повече от 50 години на сцена с в Лондон. А китаристът Рони Ууд и вокалистът Мик Джагър намериха време да станат . Ако трябва да продължим със сметките, четиримата рокаджии имат общо 19 деца и 15 внуци. С настоящото турне под името No Filter групата \"ще се завърне където й е мястото, на препълнените стадиони, с бляскаво ново шоу и изключителен сценичен дизайн\", се отбелязва в изявление на \"Стоунс\". Билетите влизат в продажба по-късно през седмицата.", "date": "2017.05.10", "title": "На сборна възраст от близо 300 години \"Ролинг стоунс\" тръгват на европейско турне"}
{"url": "http://www.dnevnik.bg/politika/2017/05/10/2968557_bivshiiat_glaven_sekretar_na_mvr_georgi_kostov_poema/", "text": "Бившият главен секретар на МВР Георги Костов става директор на Агенция \"Митници\", съобщи вицепремиерът и министър на финансите Владислав Горанов. Решението е взето на първото заседание на третия кабинет на Бойко Борисов. Досегашният директор на митниците Розалия Димитрова се връща в администрацията на директорски пост по изрично нейно настояване, каза Горанов. Предложението било тя да бъде зам.-директор на агенцията, но е предпочела да се върне там, откъдето беше номинирана в предишното правителство на ГЕРБ.\"Неговият богат оперативен опит ще ни помогне, както и познанията му като главен секретар, още по-ефективно да се борим с всички форми на злоупотреби, свързани с приходите на бюджета\", допълни Владислав Горанов.Георги Костов беше освободен от МВР от служебното правителство, тъй като бил нарушил \"\".Промени от утре ще има и в Националната агенция за приходите (НАП). Заместник изпълнителният директор \"Оперативни дейности\" Галя Димитрова поема агенцията. \"С решение от днес правомощията на Бойко Атанасов като изпълнителен директор на НАП са прекратени. Той, считано от утре, ще бъде третият зам.-министър на финансите с ресор приходните агенции\", обясни Горанов. Той добави, че Атанасов е номинация на коалиционния партньор \"Атака\".Правителството е взело решение за назначаване на нови областни управители, като повечето ще са познати от предишния мандат, и заместник-министри, които ще бъдат съобщени по-късно днес.", "date": "2017.05.10", "title": "Бившият главен секретар на МВР Георги Костов поема митниците"}
{"url": "http://www.dnevnik.bg/sport/2017/05/10/2968537_matei_kaziiski_shte_ostane_v_iaponiia_pone_oshte_edin/", "text": "Българският волейболист Матей Казийски обяви, че ще продължи кариерата си в Япония. 32-годишният посрещач ще се обвърже с настоящия си отбор \"Джейтект стингс\" поне за още един сезон.\"Предстои в следващите дни да подпиша новия договор\", заяви Казийски пред \"Нова телевизия\".В последните дни се спекулираше, че той ще предпочете отново да се събере с Радостин Стойчев в \"Модена\". Българският специалист беше представен като .Казийски работеше под ръководството на Стойчев в периода 2005 - 2015 г. в \"Славия\", \"Динамо\" (Москва), \"Тренто\" и \"Халкбанк\".Най-успешният им съвместен престой беше в \"Тренто\", където за седем сезона спечелиха 16 трофея, включително четири пъти титлата в Серия А и три пъти Шампионската лига. В единствения си сезон в турския \"Халкбанк\" пък завоюваха требъл и стигнаха до финала на най-силния европейски клубен турнир.Голямо влияние в избора на Казийски да остане в Япония е изиграло това, че ще става баща през юни. Наскоро волейболистът заяви в интервю пред \"Дневник\", че престоят в азиатската страна му се отразява много добре.\"Чувствам се отлично. Япония е много хубаво място за живеене. Този свят е толкова различен, че не може да се направи сравнение с Европа. С прости думи мога да го опиша като много спокойно, много добре подредено.\"Казийски е в отбора на \"Джейтект\" от 2015 г. Той изигра важна роля при  в японското първенство през този сезон.", "date": "2017.05.10", "title": "Матей Казийски ще остане в Япония поне още един сезон"}
{"url": "http://www.dnevnik.bg/razvlechenie/2017/05/10/2968473_milen_ruskov_tuk_v_bulgariia_vinagi_e_bilo_polu-evropa/", "text": "\"Тук, в България, винаги е било полу-Европа. България е една малко съмнителна европейска страна, в смисъл европейска е, ама не дотам. Това е като при Бай Ганьо – европейци сме и ние, ама не чак дотам. Това е смисълът на \"Полу-Европа\".\"Така отговаря писателят Милен Русков, попитан за репликата на главния герой на новия му роман \"Чамкория\", който казва, че България е \"Полу-Европа\".\"Иначе Европа си е съвсем истинска, с Англия или без Англия, но България не е част от точно тази, най-истинската Европа. В този смисъл тя е винаги е полу-Европа. България винаги е била маргинална, културно маргинална, оставете всякакви други неща. Тя е била политически маргинална, военно маргинална почти през цялото време, с изключение на първото десетилетие на ХХ век. България винаги е била полу-Европа\", продължава Милен Русков в интервю за \"Дневник\".Писателят добавя: \"Това има и добри страни. Мисля, че в момента България е доста по-свободна страна, да кажем, отколкото Германия или Франция, на битово равнище – може да пушите на повече места, може да си плямпате, каквото си искате, по-лесно, без да се страхувате от политическа коректност. Има някакви такива предимства на ежедневното живеене в България, които ги няма в много по-развити страни. Просто тук ежедневното живеене се ползва с повече свобода. Повече свобода имат хората и по-малко пари.\"", "date": "2017.05.10", "title": "Милен Русков: Тук, в България, винаги е било полу-Европа, но има и добри страни"}
{"url": "http://www.dnevnik.bg/pr_sfera/2017/05/10/2968594_sense_of_urgency_marketing_uurkshop_koito_dava/", "text": "На 9 и 10 май в хотел Триада, София се провежда първият практически-ориентиран маркетинг уъркшоп Sense of Urgency, в който специалисти от сферата на маркетинга и продажбите набират знания и опит за практическото приложение на дигиталните стратегически модели на холандския маркетинг консултант Хербранд Рустенбург.Освен като създател на дигиталните модели (e-models), известни с практичното си и лесно приложение в реалния бизнес, Хербранд Рустенбург е консултант и преподавател с над 30г. опит, автор на много статии и пет учебника, два от които – \"Стратегическо и опретивно маркетинг планиране\" и \"Мениджмънт на продажбите\" са абсолютни бестселъри, президавани многократно и изпозвани във всички холандски университети. Консултирал е над 200 фирми между които KLM, Dutch National Railways, Dell, Sanoma, 3M’s и много други.По време на уъркшопа Рустенбург представи най-новата си книга \"Стратегически маркетинг – Пътеводител към инвативното мислене\". Всички участници активно се включиха в груповите дискусии и обмениха идеи за иновативни подходи и маркетинг анализи.", "date": "2017.05.10", "title": "Sense of Urgency – маркетинг уъркшоп, който дава практически съвети как да изберем правилната стратегия"}
{"url": "http://www.dnevnik.bg/politika/2017/05/10/2968630_edinstveno_ot_bsp_ne_podkrepiha_mariia_gabriel_bila/", "text": "Решението на правителството получи одобрението на парламентарно представените партии с изключение на Българската социалистическа партия. От БСП изразиха недоволство от начина, по който тя била излъчена. Депутатът от левицата Кристиан Вигенин дори определи издигнатата ѝ кандидатура като \"политическо назначение\".За БСП взетото решение е неприемливо, тъй като не се провели консултации с основните политически сили както по отношение на кандидатурата, така и по отношение на възможния ресор. Вигенин каза още, че Мария Габриел е \"активен евродепутат, но нито по образование, нито в досегашната си работа в Европейския парламент е имала общо с ресора, който ѝ се предлага\".Мнението на Вигенин се различава обаче от това на доскорошния евродепутат от БСП и настоящ вицепрезидент Илияна Йотова. Малко преди кандидатурата на Габриел да стане официална, тя заяви, че ще е много радостна, ако точно бившата ѝ колежка поеме този важен пост. Според Йотова националният интерес на България ще бъде максимално защитен, а Мария Габриел ще бъде коренно различен еврокомисар от всички досега.\"Тя е работохолик, много израсна, ще има нашата подкрепа\", каза вицепрезидентът.Министърът на външните работи Екатерина Захариева разкри, че следващата седмица Мария Габриел ще се срещне с председателя на Европейската комисия Жан-Клод Юнкер. След този разговор щяло да се разбере какъв точно ще е ресорът ѝ, но почти сигурно това ще е \"Дигитализация\".Съпредседателят на \"Обединени патриоти\" Волен Сидеров определи Габриел като \"старателен човек, една от надеждите на ГЕРБ в европарламента\".\"Като млад и амбициозен човек ще може да се справи с всичко, кадрите на ГЕРБ са такива\", уточни Сидеров и добави, че няма значение какъв ресор получава тя, а да върши работа и \"да не се излагаме пред чужденците\".От своя страна лидерът на ДПС Мустафа Карадайъ заяви, че партията му ще подкрепи Мария Габриел, тъй като нямала какво друго да направи, след като има решение на Министерския съвет. Той не се съгласи, че ресорът \"Дигитализация\" е от второстепенно значение.\"Предишният ни еврокомисар имаше много важен ресор и какво от това за България\", допълни Карадайъ.Според председателя на партия \"Воля\" Веселин Марешки изборът на Мария Габриел за български еврокомисар може да подобри значително имиджа на страната.\"Надявам се, че този път кандидатурата ще бъде достатъчно добра, силна и добре приета в Европа\", каза още Марешки.", "date": "2017.05.10", "title": "Единствено от БСП не подкрепиха Мария Габриел, била политическо назначение"}
{"url": "http://www.dnevnik.bg/politika/2017/05/10/2968609_prezidentut_naznachi_oshte_dvama_bivshi_ministri_v/", "text": "Държавният глава Румен Радев назначи още двама служебни министри от кабинета \"Герджиков\" в екипа си. Бившият вътрешен министър Пламен Узунов ще бъде секретар по правни въпроси и антикорупция, съобщиха от \"Дондуков\" 2.Бившият вицепремиер и министър на отбраната Стефан Янев ще бъде секретар по сигурност и отбрана.Във вторник Радев назначи бившият социален министър Гълъб Донев за свой секретар със същия ресор.", "date": "2017.05.10", "title": "Президентът назначи още двама бивши министри в екипа си"}
{"url": "http://www.dnevnik.bg/analizi/2017/05/10/2968598_ako_vurnat_kazarmata_purva_otivam/", "text": "В последните дни една от най-обсъжданите теми е връщането на казармата – онази черна прокоба, която дебне зад ъгъла горките, крехки мъже и заплашва тяхната физическа, психическа и емоционална цялост.Не бих желала да ви скандализирам, но от тази трибуна тук искам да се обявя за моментално и пълно връщане на казармата. Колкото по-бързо я върнем, толкова по-доволна ще съм.Но, разбира се, при едно условие. Тя да е достъпна само за многодетни майки. Или за майки на особено буйни деца.Нямам търпение да върнат казармата, да получа призовката, да нарамя пушка и да се обърна към мъжа си с думите  и после внимателно и тихо да затворя вратата зад гърба си, за да не събудя децата.Колко да е страшно в тази казарма?Господи, смея се през сълзи.Колко чистене, готвене и стоене прав да има?Откога мечтая да ми дадат един казан, да нахвърлям безразборно 40 пакета боб, 35 чушки, едно кило олио, едно кило пипер и да кажа без заплахата всички да започнат да се кривят в погнуса, да имитират повръщане и да започнат да крещят Наместо това – дълги маси и десетки многодетни майки, облечени в зелените си дрехи, ядат боб разсеяно и от време на време някоя се провикваМечтая да ми връчат една четка за зъби, една кофа и да търкам фугите на коридора, докато не стана едно цяло с голямото вселенско съзнание. Да не се тревожа, че старшината не си е написал домашното, че другият старшина се е наакал в гащите, че свинското загаря, че проектът ми е две седмици назад, че трябва да се обадя на лекаря на третия старшина, за да го питам кога му е ваксината. Само аз, четката за зъби и фугата. Една майка – Буда в казармата, която чисти в пълна концентрация.Чудесно. Няма да има 5 вида различни перални – една за бяло, една за цветно, една за червено, една за вълна и прочие. Край с гардеробите, край с милионите чорапи в различни размери. Два чифта униформи, три чифта чорапи и блаженството на простия живот.Да стоя права цяла нощ в тишина, да наблюдавам звездите и да си мисля колко е спокойно и тихо около мен. Никой не реве. На никого не никне зъб, никой няма шарка, разтройство, кашлица, заекване. Въшките не са проблем, защото в казармата не е като в детската градина. В казармата не връщат никого за въшки, докато ти плачеш истерично в банята и се чудиш как ще ходиш на работа и ще си гледаш детето. В казармата въшките и военното дело вървят ръка за ръка.Нарамила огромна раница, пълна с неща, равностойни на онези, които всеки ден мъкна – две кила патладжани, кило домати, 9 пилешки бутчета, две кила картофи, лаптоп, документи, резервни обувки за децата, кърпи, памперси, зарядно за телефона, бисквити, биосок извинете, отнесох се. Както и да е, имах предвид нещо тежко, с което да обикалям с часове и най-сетне да отслабна. Да си обърна внимание, защото извън казармата това просто нямам никакво време. Но в казармата ще имаме тичане, маршируване, клекове, лицеви опори. Всекидневен, безплатен фитнес. След 6 месеца ще съм с онези мечтани плочки на корема, които се стремя да направя от 1987 година.В девет, ако може, благодаря. Вечер, щом изгасят лампите, с другите майки ще си шушукаме колко е тихо в казармата, какъв чудесен ред има, как всички си подреждат дрехите и обувките и никой не си разпилява пъзела по пода. После доволно ще се смеем преди да потънем в дълбок сън чак до 6 часа, когато всички ще ставаме заедно, а не майките да стават в 6 и половина, а мъжете да спят до осем, до девет и други блажени часове, защото След всичките години крещене \" и прочие бих искала Българската армия да ме замести в тази ми функция. Нека някой друг крещи, аз ще кимам в знак на съгласие, защото, в края на краищата, убедила съм се от опит – който крещи, е един нещастен, изморен човек, докаран до крайност, който е прав, но никой не му обръща внимание. И не само ще кимам в съгласие, а от време на време ще се провиквам:Искам да отворя тази уста и от нея да не излиза за разнообразие  или  а мощно да запея без някой да шътка и да ми шепнеДа застана на онази проклета мишена, да се замисля за размера на социалните надбавки, състоянието на тротоарите в София, фактът, че не съм била на фризьор от 4 години и да започна да стрелям, да стрелям, докато всичко се оправи, не се успокоя и усетя аромата на пролетните цветя.И накрая, когато ми  и мъжът ми в паника ми изкрещи в слушалката , аз ще му кажа . И ще затворя.И накрая, когато се върна от казарма, да говоря за това до края на живота си с мъченически израз на лицето. А след някоя и друга година да ме викнат в запас. Защото нивото на армията трябва да се поддържа.А ако започне война и се наложи да ида на фронта, нима се съмнявате, че ще има нещо по-страшно и опасно от майка на три деца с пушка в ръка?Извинете, прави сте. Има.Майка на четири.Та, кога връщат казармата?", "date": "2017.05.10", "title": "Ако върнат казармата, първа отивам"}
{"url": "http://www.dnevnik.bg/sport/2017/05/10/2968618_nad_120_000_olimpiici_se_obiaviha_protiv_anuliraneto/", "text": "Световната асоциация на спортистите олимпийци (WOA) се обяви твърдo против предложението на европейската лекоатлетическа асоциация (EAA) за ревизия и евентуално анулиране на световните рекорди, които са поставени преди 2005 г.\"Предложените от ЕАА критерии за пренаписване на рекордите са много общи и това дава възможност да бъдат засегнати и много \"чисти\" спортисти, които са били коректни и са спазвали правилата при постигане на техните успехи и рекорди. Те нямат никаква вина за това, че част от резултатите на други са били постигани с помощта на забранени средства и медикаменти\", се казва в становището, подписано от президента на WOA Жоел Бузу.В организацията членуват повече от 120 000 олимпийски състезатели от цял свят. Позицията срещу предложението на EAA е базирана на принципа за защита на коректните състезатели, които не прибягват до употребата на допинг, допълват от WOA.\"Всеки, пристъпил правилата, следва да бъде санкциониран. Борбата с допинга трябва да продължи, като става все по-непримирима, но ние сме длъжни да защитаваме коректните атлети. В тази връзка предложенията на ЕАА не помагат с нищо в борбата с допинга и са некоректни към \"чистите\" спортисти\", допълват от асоциацията на спортистите-олимпийци. От организацията припомнят, че са предложили няколко основни точки за засилване на борбата с употребата на забранени стимуланти: антидопинговата система да бъде изцяло независима от спортните федерации, от правителства и от организаторите на състезанията; отделяне на повече финанси за борба с допинга, за да бъдем винаги една крачка пред нарушителите; осигуряване възможност на коректните спортисти да се състезават независимо дали техният спорт, национален олимпийски комитет или държава са санкционирани.\"С представителството на 148 национални организации по всички континенти WOA базира своята дейност на основните олимпийски принципи и идеали, завещани от основателя на модерното олимпийски движение Пиер де Кубертен\", завършва изявлението на WOA. Сред световните рекорди, които могат да бъдат заличени и пренаписани, е този на Стефка Костадинова в скока на височина. На 30 август 1987 г. на олимпийския стадион в Рим , с които стана световна шампионка, а постижението й остава ненадминато и до днес.Наскоро президентът на Българския олимпийски комитет (БОК) . Тя определи предложението за ревизия и евентуално анулиране на световните рекорди като \"несериозно, некоректно и дори подигравателно\".В същото време . \"От името на 17 балкански атлетически асоциации напълно подкрепяме предложението за рекордите и вярваме, че това е жизненоважна стъпка към по-светло бъдеще\", написа той в \"Туитър\". Преди две седмици Карамаринов участва в работната група към европейската асоциация по лека атлетика, която анализира проблема. След заседанието в Париж президентът на организацията Свен Арне Хансен определи идеята за анулирането на постижения като \"революционна\".\"Световните рекорди са безсмислени, ако хората не вярват в тях\", каза той и посочи, че заради допинг скандалите доверието в постиженията е спаднало. Карамаринов беше посочен като важна фигура в работната група, \"без чиято ценна помощ и съдействие изготвянето на доклада нямаше да е възможно\".", "date": "2017.05.10", "title": "Над 120 000 олимпийци се обявиха против анулирането на рекордите в атлетиката"}
{"url": "http://www.dnevnik.bg/politika/2017/05/10/2968102_koi_e_mladen_marinov_-_predlojeniiat_za_glaven/", "text": "Това са думи на Младен Маринов пред вестник \"Труд\" от края на март тази година. Близо месец след тях новият вътрешен министър Валентин Радев ще обяви в първото си телевизионно интервю, че си е харесал Маринов за главен секретар на МВР.Името на Маринов стана известно покрай антиправителствените протести през 2013 година. Тогава като заместник-директор на СДВР той е бил отговорен за опазването на реда около парламента. По негово време се случи и т.нар. нощ на белия автобус, когато беше направен опит депутати бъдат изведени от Народното събрание с автобус.Година след тези събития, малко преди да подаде оставка, вътрешният министър Цветлин Йовчев назначи Маринов за шеф на столичната полиция на мястото на Ивайло Спиридонов, който тогава беше назначен за заместник-директор на Главна дирекция \"Криминална полиция\". В момента Спиридонов оглавява ГДБОП.Назначението на Маринов за главен секретар е първото, при което новото правителство трябва да търси консенсус с президента. Той трябва да издаде указ за назначението му. Според сайта на \"Капитал\" Маринов е възприеман като част от квотата на депутата от ДПС Делян Пеевски в силовото министерство. Предшественикът на Маринов - Георги Костов, който беше назначен, след като вътрешен министър стана Румяна Бъчварова, бе предложен за уволнение от служебното правителство заради липсата на политическо доверие.Младен Маринов е роден е на 21 ноември 1971 г. в гр. Тетевен. Завършил е Академията на МВР през 1991 г., магистърска степен - през 1997 г. През 2005 г. е завършил право в УНСС - София. На работа в МВР е от 1991 г. През 1997 е назначен на офицерска длъжност в отдел \"Охранителна полиция\" - СДВР. В професионалната си кариера е бил: полицай в направление \"Полиция\" - СДВР; полицейски командир в отдел \"Охранителна полиция\" - СДВР; началник група в отдел \"Охранителна полиция\" - СДВР; началник сектор в отдел \"Охранителна полиция\" - СДВР; заместник-началник и началник на отдел \"Охранителна полиция\" - СДВР. От юни 2013 г. заема длъжността заместник-директор на СДВР.", "date": "2017.05.10", "title": "Кой е Младен Маринов - предложеният за главен секретар на МВР"}
{"url": "http://www.dnevnik.bg/politika/2017/05/10/2968653_slavi_trifonov_spria_protesta_si_zaradi_vnesenite_v/", "text": "Телевизионният водещ Слави Трифонов спира протеста си пред Народното събрание. Той обяви това на седмия ден  в знак на недоволство от липсата на конкретни стъпки за превръщането в закон на резултата от инициирания от него референдум за промяна на изборните правила.По-рано днес депутатите от ГЕРБ внесоха проект за промени в Изборния кодекс, , като страната бъде разделена на 240 едномандатни избирателни района. От управляващата партия мотивираха проекта с \"изпълнение на волята на участвалите в инициирания в \"Шоуто на Слави\" референдум\". Отделно от ГЕРБ предложиха промяна в Закона за държавния бюджет за 2017 г., така че  получен на парламентарните избори.\"Днес началото на приемането на волята на 2 милиона и половина българи бе дадено\", заявява водещият в разпространено до медиите писмо. Той добавя, че следващите два месеца ще покажат кои депутати как действат, и заявява \"нищо не е свършило\". От екипа на \"Шоуто на Слави\" съобщиха, че днес той няма да излиза пред Народното събрание.Явно да приемеш волята на суверена, изразена в Референдум, е нещо много сложно. Поне така изглежда според действията на българските депутати. А всъщност е толкова просто. Има референдум. Суверенът се е произнесъл категорично. Депутатите го приемат. И... както казва един популярен български боксьор - \"продължаваме напред.\"Днес началото на приемането на волята на 2 милиона и половина българи бе дадено. Сложно или просто - но беше започнато. И сега ще стане ясно дали това е театър, с цел трупане на народна любов или са реални действия, с цел приемане на мажоритарния избор в два тура, намаляване на държавната субсидия на един лев и задължително гласуване на избори и референдуми. От действията на депутатите през следващите два месеца ясно ще се види кои са там, за да работят в интерес на хората и кои са там, за да работят за своя собствен интерес.Нищо не е приключило и нищо не е свършило.", "date": "2017.05.10", "title": "Слави Трифонов спря протеста си заради внесените в парламента изборни промени"}
{"url": "http://www.dnevnik.bg/sviat/2017/05/10/2968629_koi_shte_upravliava_fbr_predi_trump_da_nominira_nov/", "text": "Уважаван член на ФБР, бързо изгряваща звезда, човек, фокусиран върху борбата с тероризма – така е описван накратко Андрю Маккейб, заместникът на уволнения вчера директор на агенцията Джеймс Коми.Маккейб ще бъде и.д. директор на Федералното бюро за разследвания в близкото бъдеще, след като президентът  в момент, в който текат няколко разследвания за . Все още не е известно кой ще бъде номиниран за поста от държавния глава.Маккейб се е присъединил към ФБР преди 20 години и има репутацията на уважаван човек в Бюрото. Работил е върху организираната престъпност, а по-късно е бил повишен в отдел, фокусиран върху контратероризма и разследванията на сунитски екстремисти.Името му наскоро се появи в медийни текстове, които сочеха, че ръководителят на администрацията на президента  е търсил помощ от агенцията, за да потуши медийните публикации за намесата на Русия в кампанията. ФБР не предприе нищо и , че служители на бюрото не смятат, че са били нарушени етичните правила.През февруари източници от администрацията на президента съобщиха пред медиите, че Маккейб е коментирал с Прибъс статия на в. \"Ню Йорк таймс\", в която пишело, че ФБР разследва доказателства за контакти между . Маккейб е заявил, че текстът не е точен, а Прибъс отвърнал \"Окей, какво да направя\" и \"Как да поправим това\".След обсъждания във ФБР Маккейб стига до извода, че няма какво да се направи, твърдят източници от Белия дом. Служители на ФБР казват, че не са пожелали да започнат да правят синтактичен разбор на части от новините. Източник от силите за сигурност отбелязва пред NBC, че не се знае кой от двамата е повдигнал въпроса пръв, а и двете институции настояват, че няма нарушения на етичните правила.Маккейб се е срещнал с президента Тръмп вчера за около тридесет минути. Когато зае поста на зам.-директор на ФБР миналата година, той заяви, че терористични групировки като  са му приоритет. \"Това е най-страшното за мен сега\", твърди той пред \"Лос Анджелис таймс\". \"Разширяването и интензитета на терористичната заплаха, набирането на терористи, пропагандната вълна, огромният брой хора, повлечени от нея.\"Съпругата на Маккейб Джил се кандидатира за сенатор във Вирджиния от страна на демократите през 2015 г., но изгуби. През 2016 г. в. \"Уолстрийт джърнъл\" съобщи, че кампанията ѝ е получила 470 000 долара чрез комитет на губернатора на Вирджиния Тери Макълиф, който също е демократ. Вестникът припомни, че Маккейб е надзиравал за частния имейл сървър на От Бюрото тогава заявиха, че Маккейб не е участвал в събитията от кампанията и набирането на средства за съпругата си. Той е бил повишен на сегашната си длъжност месеци след завършването на тази кампания и тогава за пръв път е получил ръководна роля по .Маккейб е завършил Duke Univeristy през 1990 г. и е взел дипломата си право от Washington University в Сейнт Луис. Прекарал е три години, работейки в частния сектор, защото по това време ФБР е замразило назначенията си.", "date": "2017.05.10", "title": "Кой ще управлява ФБР преди Тръмп да номинира нов директор"}
{"url": "http://www.dnevnik.bg/bulgaria/2017/05/10/2968582_prokuraturata_prashta_na_sud_bivsh_zam-ministur_i_se/", "text": "Антикорупционното звено на прокуратурата е внесло днес в съда обвинителния акт срещу бившия външен министър Христо Ангеличин за престъпление по служба - умишлена безстопанственост.Той ще отговаря пред магистратите за това, че в периода от 17 ноември до 5 декември 2016 г. в качеството си на длъжностно лице с отговорно служебно положение нарушил служебните си задължения с цел да набави за \"Б.\" ООД облага и от това са могли да настъпят значителни вредни последици за външно министерство.,пропорционалност, публичност и прозрачност от страна на Министерството на външните работи (МВнР) като публичен възложител на обществени поръчки.Със заповед от 8 октомври 2015 г. министърът на външните работи е упълномощил Христо Ангеличин да наблюдава и контролира дейността на дирекциите \"Бюджет и финанси\", \"Управление на собствеността и материално–техническо осигуряване\" и \"Сигурност\". Във връзка с предстоящото председателство на България на Европейския съюз от МВнР бил изготвен \"План за подготовка на българското председателство на съвета на ЕС през 2018 г.\". Според него подмяната на телефонните централи трябвало да бъде извършена през 2017 г., след изпълнение на обществена поръчка.Вместо това, а и в нарушение на забраната за разделяне на обществените поръчки не била проведена обществена поръчка, а Ангеличин разпоредил на ръководителите на 12 задгранични представителства в Женева, две в Брюксел, Париж, Рим, Виена, Берлин, Брюксел, Варшава, Стокхолм, Анкара и Истанбул да заплатят незабавно на посочено от него търговско дружество - \"Б\" ЕООД, сумата 429 422 евро за закупуване на телефонни централи. Дружеството освен това не е разполагало с централите и не е могло да ги достави поради липса на сертификат.На всеки посланик били изпратени оферта от това дружество за телефонна централа, банковата сметка на дружеството и проформа фактура от дружеството с посочена сума.Щети в този размер не са настъпили, тъй като след сезирането на прокуратурата и незабавно започване на проверка от ДАНС в МВнР част от ръководителите не са започнали превода на парите, а друга част са предприели действия по връщането на парите.В хода на разследването е изискана цялата документация по случая. Разпитани са 15 свидетели. Прокуратурата е уведомила Комисията за отнемане на незаконно придобито имущество за обвинението на Ангеличин.Той е с мярка за неотклонение - подписка.В края на миналата седмица стана известно, че Ангеличин е получил и второ обвинение за безстопанственост. Поводът е обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на външното министерство. С това според прокуратурата Ангеличин е ощетил външното ведомство с близо 500 хил. лв. Повече четете .Вчера обвинение за същото получи и бившият външен министър Даниел Митов. Той коментира пред журналисти, че не се притеснява от обвинението, защото целта била просто поредният министър да мине през следствието. Повече четете .", "date": "2017.05.10", "title": "Прокуратурата праща на съд бивш зам.-министър и се похвали, че е предотвратила по-голямо престъпление"}
{"url": "http://www.dnevnik.bg/detski_dnevnik/2017/05/10/2968639_v_gimnaziite_tazi_godina_shte_budat_prieti_60_784/", "text": "Образователното министерство предвижда 60 748 ученици да бъдат приети в осми клас за учебната 2017/2018 година. Те ще се обучават в 2333 паралелки, 1185 от които профилирани, а 1139 - професионални.Тази година за диплома ще трябва да кандидатстват всички седмокласници, тъй като основно образование вече се завършва след седми клас. За пръв път план-прием ще има и в пети клас в профилирани гимназии с профил \"Математика\" и \"Природни науки\".Анализът на просветното ведомство сочи, че за разлика от миналата учебна година през сегашната има увеличение на завършващите. В София-град има най-много ученици и броят им се увеличава с всяка следваща година. Намаляват учениците, които завършват седми клас в областите Ямбол, Силистра, Русе, Разград, Пловдив, Видин и Габрово.Най-много паралелки за прием по профили са утвърдени по \"Чужди езици\", следвани от \"Софтуерни и хардуерни науки\", а най-малко – по \"Изобразително изкуство\" и \"Музика\".Намалява и броят на учениците, които завършват осми клас. Такава тенденция има в областите Ямбол, Търговище, Шумен, Хасково, София-област, Русе, Пловдив, Кюстендил, Кърджали и Добрич. В София-град и тук завършващите са най-много и броят им постоянно расте.", "date": "2017.05.10", "title": "В гимназиите тази година ще бъдат приети 60 784 ученици"}
{"url": "http://www.dnevnik.bg/sviat/2017/05/10/2968671_vicekanclerut_na_avstriia_podade_ostavka_i_postavi_pod/", "text": "Австрийският вицеканцлер и министър на икономиката Райнхолд Митерлернер подаде оставка с мотива, че не е могъл да потуши вътрешните конфликти в консервативната партия, на която е ръководител.Изненадващият му ход повдига въпроса дали коалицията между Народната партия на Митерлернер и социалдемократите на канцлера ще се разпадне, отбелязва агенция \"Ройтерс\". неуспешно се опитват да преодолеят масовото впечатление, че правителството им не е ефективно. Това увеличи подкрепата за крайнодясната , която сега е на първо място в допитванията.61-годишният Митерленер каза, че напуска постовете си на 15 май. Той оглави Австрийската народна партия през 2014 г. Очаква се мястото му да заеме 30-годишният външен министър Себастиан Курц, който е за твърда имиграционна политика и е един от най-популярните политици в Австрия.Митерленер положи усилия да спаси разтърсваната от конфликти управляваща коалиция със социалдемократите на канцлера Кристиан Керн. Но хардлайнерите в Народната партия открито поставиха под въпрос бъдещето на партньорството, което съществува без прекъсване от 10 години.Очаква се партийното ръководство да се събере на заседание през уикенда, съобщи австрийската агенция АПА.По-късно днес федералният канцлер Кристиан Керн ще направи специално изявление за бъдещето на коалиционното правителство след оставката на Митерленер, допълни АПА. В Австрия предстоят парламентарни избори догодина,", "date": "2017.05.10", "title": "Вицеканцлерът на Австрия подаде оставка и постави под въпрос управляващата коалиция"}
{"url": "http://www.dnevnik.bg/politika/2017/05/10/2968613_bivshiiat_deputat_ot_dps_gjunai_hjusmen_stana_oblasten/", "text": "Министерският съвет назначи двадесет и двама областни управители, освобождавайки досегашните. Голяма част от областните се завръщат на постовете от предишния кабинет на Борисов, след като Изненадата в списъка е Народният представител в 43-ото Народно събрание Гюнай Хюсмен, който ще оглави областната администрация в Разград. Хюсмен влезе като депутат от ДПС, , защото влезе с преференциален вот и дори разигра джип в томбола за гласоподавателите си в Исперих. В предишния парламент той гласува с ГЕРБ и намери място в листата с кандидат-депутатите на партията на Бойко Борисов. В Благоевград постът ще заеме Бисер Михайлов, във Варна – Стоян Пасев, във Враца – Малина Николова, в Кюстендил – Виктор Янев, в Ловеч – Георги Терзийски, в Смолян – Недялко Славов, в Хасково – Станислав Дечев, а в Ямбол – Димитър Иванов. Те са заемали същите длъжности в периода от 2014 до 2017 г. Ирена Соколова за втори път става областен управител на Перник. Тя е заемала длъжността през 2014 и 2015 г. Митко Стайков поема поста в Търговище, където вече е бил областен управител от 2009 до 2013 г.Двама заместник областни управители – на Видин Албена Георгиева и на Пазарджик Стефан Мирев, стават областни управители, а Ивелин Иванов, който от 2015 г. е главен секретар на областната администрация в Силистра, е определен за областен управител на Силистра.Любомира Попова застава начело на област Велико Търново. Тя е професор към катедра \"Педагогика\" в педагогическия факултет на Великотърновския университет \"Св. Кирил и Методий\". В Габрово областен управител става Невена Петкова. От 2004 до 2016 г. е старши разследващ полицай в ОДМВР – Габрово, РУ – Севлиево. Магистър е по право от ВТУ \"Св. Кирил и Методий\".За областен управител в Кърджали е назначен Никола Чанев. В териториалната данъчна дирекция в града последователно той е заемал различни постове – от данъчен инспектор до началник-сектор. Магистър е по национална и регионална сигурност от ПУ \"Паисий Хилендарски\", както и магистър по счетоводство и контрол от УНСС. За областен управител на Монтана е определен Росен Белчев – икономист от УНСС, който в момента работи в частния сектор.На поста в Плевен е назначен Мирослав Петров. Магистър е по икономика от СА \"Димитър Ценов\" в Свищов, завършил е и НВУ във Велико Търново. През 2013 г. е бил директор на ОД на МВР – Плевен.В Сливен областен управител става Чавдар Божурски. Работил е продължително време в сектора сигурност, бил е директор в ОДМВР - Сливен. Магистър е по право от СУ \"Св. Климент Охридски\".На длъжността областен управител в Стара Загора е назначена Гергана Микова, която два мандата е общински съветник в Стара Загора. Завършила е българска филология в ПУ \"Паисий Хилендарски\".Проф. Стефан Желев поема ръководството на областната администрация в Шумен. Бил е народен представител в 42-ото и 43-ото Народно събрание. Ръководител е на факултета по технически науки в Шуменския университет \"Епископ Константин Преславски\"", "date": "2017.05.10", "title": "Бившият депутат от ДПС Гюнай Хюсмен стана областен управител на Разград"}
{"url": "http://www.dnevnik.bg/sviat/2017/05/10/2968642_berlin_predupredi_germanskite_partii_da_podsiliat/", "text": "Германското правителство предупреди политическите партии в страната да подсилят защитата си срещу хакери след разпространяването миналата седмица на открадната електронна кореспонденция и други документи от щаба на новоизбрания френски президент Еманюел Макрон.Публикуването на данните от анонимен източник не повлия на вота, включително защото това стана в часовете за размисъл и гласуване, ЦИК предупреди, че разгласяването им вероятно е криминално престъпление, както и защото водещите медии игнорираха новината, за да не правят услуга на хакерите.Във вторник френската прокуратура започна разследване за това как е проникнато в електронните системи на партията и екипа на Макрон. Правителствената агенция за компютърна сигурност ANSSI добави, че от ЦИК са я помолили да се включи с експертизата си.Всичко това възроди притесненията в Германия, че може да има хакерски атаки в навечерието на парламентарните избори на 24 септември.\n    \"Реагирахме на последните съобщения за кибератаки срещу кампанията на Макрон, като отново се свързахме с партиите, напомнихме им за рисковете, свързани с изборите, и им предложихме конкретни препоръки как да подобрят сигурността си\", каза Арне Шьонбом, председател на германската агенция за киберсигурност BSI.По думите му в BSI възприемат съвсем сериозно риска от атаки, свързани с германските избори. През март той потвърди, че хакери от групата АРТ 28, за която се предполага, че работи за руското военно разузнаване, са атакували християндемократите на канцлера Ангела Меркел и други партии.", "date": "2017.05.10", "title": "Берлин предупреди германските партии да подсилят защитата си в интернет"}
{"url": "http://www.dnevnik.bg/biznes/2017/05/10/2968696_povishavaneto_na_pensiite_niamalo_da_naloji/", "text": "Финансовият министър Владислав Горанов прогнозира, че вероятно няма да се наложи актуализация на държавния бюджет заради поетия ангажимент за повишаване на минималната пенсия.Моята прогноза е, че Законът за бюджета за 2017 г. няма да се налага да бъде актуализиран в нито един от параметрите му. Това заяви в Министерския съвет той, цитиран от БТА.Само преди две седмици обаче Горанов обяви в интервю пред \"Труд\", че бюджетът за тази година предстои да бъде актуализиран заради договорката между новите управляващи - ГЕРБ и \"Обединени патриоти\", да се увеличи минималната пенсия в страната до 200 лв. Дори уточни, че актуализацията ще е с 97 млн. лв.Горанов обяви още, че сметката за председателството на България на ЕС и свързаните с това разходи ще бъде допълнена, но това не предполага актуализация на закона за бюджета.\"Бюджетът, така както го подготвихме в края на 2016 г. и както беше одобрен от парламента, има достатъчно възможности да удържи новите политически решения и необходимостите на страната от финансиране до края на годината\", обобщи Горанов.Във връзка с предстоящите нови размери на минималната пенсия за осигурителен стаж и възраст и свързаните с нея други размери на пенсии министърът каза, че ще бъде изготвено и предложено в срок изменение на Закона за бюджета на държавното обществено осигуряване.\"Това е отделен закон, който регламентира размерите на минималната пенсия за осигурителен стаж и възраст. Ангажиментът, който договорихме с \"Обединените патриоти\", е за увеличаване на минималните пенсии от 1 юли и от 1 октомври и той остава непроменен\", посочи министър Горанов.Той съобщи, че се обсъжда внасянето на неуспелия да извърви законодателен път законопроект за концесиите. Процедурата трябва да започне наново, законопроектът предстои да бъде внесен от народни представители в този парламент. Това е допълнение към стратегията за държавната собственост, тъй като в него са описани процедурите за публично-частно партньорство, най-вече концесиите, обясни министърът.Новият Закон за концесиите беше един от последните актове, приети от 43-то Народно събрание преди разпускането му. Той обаче не влезе в сила, защото президентът Румен Радев му наложи вето. Ветото на президента дойде след протести срещу бързото гласуване на документа в последните дни. Основните притеснения са свързани с възможността за удължаване на срока на концесиите, който теоретично може да стане безкраен.Той съобщи, че  остава непроменена. \"Няма причина между предното правителство с министър Московски и премиер Борисов и сегашното със същия персонален състав да променяме стратегията за управление на летище София. Ще стартира процедура за неговото концесиониране отново\", обяви Горанов.", "date": "2017.05.10", "title": "Повишаването на пенсиите нямало да наложи актуализация на бюджета"}
{"url": "http://www.dnevnik.bg/sport/2017/05/10/2968694_krasimir_balukov_shte_uchastva_v_blagotvoritelniia/", "text": "Бившият плеймейкър на българския национален отбор, \"Етър\", \"Спортинг\" (Лисабон) и \"Щутгарт\" Красимир Балъков ще участва в благотворителния мач, организиран от фондациите на Димитър Бербатов и Луиш Фиго.Футболното шоу ще се състои на 14 юни на Националния стадион \"Васил Левски\", а Балъков е четвъртото обявено българско име в списъка с участници след Христо Стоичков, Стилиян Петров и Мартин Петров.\"Той е сред магьосниците във футбола. Наричат го и диригент, и гений. Той е типичен представител на рядката порода футболисти - интелигентен плеймейкър. Гордост е, че този изключителен полузащитник е българин, признат по целия свят\", заяви Бербатов при обявяването на Балъков.Балъков е бронзов медалист от световното в САЩ през 1994 г., когато е избран е в идеалния отбор на първенството заедно с Христо Стоичков. Полузащитникът има 92 срещи е националната фланелка, в които е отбелязал 16 гола, а два пъти е избиран за футболист №1 на България - през 1995 и 1997 г. Кариерата му започва в \"Етър\", с който достига два пъти до бронзовите медали А група, а играе и през есента от историческия шампионски сезон на отбора - 1990/1991 г. През 1991 г. преминава в \"Спортинг\" (Лисабон) и само година по-късно е избран за най-добрия чужденец в португалския елит. Най-силните му години преминават в \"Щутгарт\", с който между 1995 и 2003 г. печели Купата на Германия, два пъти Интертото и играе финал за Купата на носителите на купи. Избран е за най-добрия играч в историята на германския клуб.\"Феновете оценяват футболната магия, която създава. И завинаги ще го свързват с онова незабравимо българско лято на 1994 г.\", написа още Бербатов в профила си във \"Фейсбук\". Двамата с Балъков бяха съотборници при последния успешен квалификационен цикъл на националния отбор - за Евро 2004. ", "date": "2017.05.10", "title": "Красимир Балъков ще участва в благотворителния мач на Бербатов"}
{"url": "http://www.dnevnik.bg/sviat/2017/05/10/2968666_amerika_zabravia_urocite_na_svobodata_ili_za_pametnika/", "text": "\"Рейгън винаги ни е предупреждавал, че свободата никога не е на повече от едно поколение от изчезване. Нашата страна като че ли забравя този урок и съм сигурен, че е същото и тук, в България,\" обяви бившият губернатор на щата Вирджиния и сенатор оттам Джордж Алън. Той отправи думите към публика от американски и български гости на откриването на паметник на четиридесетия американски президент Роналд Рейгън в Южния парк в София.На церемонията заедно с Алън присъстваха американският посланик Ерик Рубин и делегация от \"Фондация на млада Америка\" - организацията, от чието име губернаторът участва в работата по паметника. Сред гостите бяха представители на Столичната община и на Съюза на демократичните сили, който според инициативния комитет за паметника е в основата на работата и подкрепя издигането през цялото време. Присъстваше и скулпторът Борис Борисов, чието дело е изображението на Рейгън.\"Малко са личностите, които могат да бъдат споменати последните 50 години, които са толкова ярки политици и които са се борили за свободата и демокрацията по целия свят,\" каза Владимир Кисьов, председател на инициативния комитет за издигането на паметника и главен преговарящ за присъединяването на България към ЕС, а преди това заместник-министър на вътрешните работи. \"Затова днешният ден е много важен както за нас, които помним старите времена, така и заради бъдещите поколения.\"Кисьов припомни думите на Рейгън, че свободата не е стока и че за нея трябва да се воюва всеки ден. Спомня си и за известните му думи към Горбачов през 1987 г: \"Свалете тази стена, защото свободата не търпи стени.\" \"Тези думи трябва бъдат помнени от всички ни\", каза той.\"Този паметник носи наистина поразителна прилика с президента. Всичко в него допринася за възможността да окажем чест на една велика личност. Изключително приятно е човек да си помисли, че буквално всяка седмица хиляди ще минават оттук, ще виждат паметника и ще научават урока на президента\", каза Джордж Алън, бивш губернатор на щата Вирджиния и сенатор от него.Алън беше специален гост от името на \"Ранчото на Рейгън\" - център, управляван от \"Фондация на млада Америка\", който пази дома на 40-ия държавен глава на САЩ в Санта Барбара в планините на Калифорния. Основната му цел обаче е друга – да обучава младите в духа на ценностите и идеите, вдъхновявали Рейгън като президент.\"Вижте в каква посока гледа Рейгън – посланикът ми каза, че натам е парламентът. А властта на парламента произтича от хората и управляващите не бива да забравят кой им е дал тази власт.\"Хората ще помнят, че Рейгън се е борил за свободата на всички народи по света. Той често е говорил за притесненията си за милионите, чиито животи са подложени на ограничения. включително и хората в България. По време на едно от своите радиообръщения Рейгън говори за българския народ и казва, че борбата с ограничаването на човешките права е справедлива кауза за всички народи, припомни Алън.България има великолепни планини, плодородни земи, Черноморие, чудесно историческо и културно наследство и енергийни ресурси. Но най-ценният ресурс сте вие, хората на България, за да може тя да има много по-добро бъдеще. Това се опитва да ни каже тук Роналд Рейгън.\"Българите трябва да знаят и изучават историята си без външна намеса, но трябва да знаят и колко силна е била отдадеността на толкова милиони американци в продължение на толкова много десетилетия на тяхната свобода\", каза посланикът на Съединените щати в България Ерик Рубин.\"За много хора от тази част на света президентът Рейгън беше много повече от президент на страната си. Той представляваше ангажимента на Америка към този край на Европа. Преди всичко обаче въплъщаваше вярата, надежда и оптимизъм. Във време, когато мнозина настояваха, че не могат да се възстановят свободата и демокрацията в Източна Европа, той го смяташе за неизбежно\", добави посланикът.", "date": "2017.05.10", "title": "Америка забравя уроците на свободата, или за паметника на Рейгън в София"}
{"url": "http://www.dnevnik.bg/analizi/2017/05/10/2968708_uvolnenieto_na_komi_moje_da_prevurne_vulnata_sreshtu/", "text": "Това няма да мине.Президентът Тръмп за пореден път постъпи като авторитарен лидер от третия свят, уволнявайки във вторник вечерта директора на ФБР Джеймс Коми по непохватен начин в момент, когато става ясно, че разследването на ФБР за връзки на Тръмп с Русия, което Коми ръководеше, се превръща в по-голям проблем за Тръмп, а нови свидетелски показания разкриват подозрително поведение на самия президент.Уволнението предизвика незабавно възмущение и очевидни сравнения с \"Клането в събота вечер\", когато затъналият в скандал президент Ричард Никсън нареди да бъде отстранен прокурорът по случая \"Уотъргейт\", в неуспешен опит да не позволи да бъде впримчен в това разследване. Тръмп, подобно на Никсън, ще се провали поради една проста причина: институциите, които ежедневно напада, са по-силни, отколкото си мисли.Авторитарните му инстинкти са порицавани на всяка негова стъпка. Тръмп неизбежно отново ще бъде ударен през ръцете.Той се опита да наложи вариант на \"мюсюлманската забрана\", за която говореше по време на кампанията си, като нареди спиране на пътуването на хора от определени държави с преобладаващо мюсюлманско население. И беше оборен в съда.Той заплашително постави под въпрос легитимността на \"така наречените\" съдии заради постановлението и каза, че те би трябвало да бъдат обвинявани за терористичните нападения, а Белият дом каза, че властта му \"няма да бъде поставяна под въпрос\". Съдилищата си позволиха да са на друго мнение; ревизираната му забрана за пътуване също е затънала в съдебни процедури.Той безразсъдно изостри напрежението със Северна Корея и Иран и се държа пренебрежително с ключов съюзник в лицето на германската канцлерка Ангела Меркел. По-трезво мислещи глави в Пентагона и Държавния департамент обаче успокоиха разтревожените съюзници и възстановиха до известна степен стабилността, като им казаха, че Тръмп в действителност не командва.Той се намеси в президентските избори във Франция, като похвали крайнодясната кандидатка Марин льо Пен, а френските избиратели я отхвърлиха в съотношение 2 към 1, след като холандските избиратели отхвърлиха друг крайнодесен популист, подобен на Тръмп.Той обяви бюджет, който оряза основни функции на държавата и вътрешни програми. Американското обществено мнение обаче рязко се обърна срещу Тръмп, правейки по-лесно за демократите да му се противопоставят. В законопроекта за разходите, който Конгресът прие миналата седмица, демократите успешно отхвърлиха граничната стена на Тръмп, частите за депортиране на имигранти и съкращенията за организацията \"Планирано родителство\", Националния здравен институт, Агенцията за защита на околната среда и други.Простата истина е, че непохватните нападки на Тръмп срещу демократичните норми са шумно отхвърляни. Бюлетинът \"Кук политикъл рипорт\" вече говори за възможността за \"вълна в средата на мандата\" срещу републиканците и промени рейтингите в 20 надпревари за Камарата на представителите - все в полза на демократите. На срещи с избиратели републиканците от камарата, които не бяха оставяни на мира от Белия дом, за да гласуват за \"Тръмпкеър\" миналата седмица, вече отстъпват.На изслушването за връзките на правителството на Тръмп с Русия в понеделник говориха само шестима републиканци (срещу деветима демократи) и нито един от тях не се опита наистина да защити действията на президента по въпроса за опозорения бивш съветник по националната сигурност Майкъл Флин и Русия.Председателят на комисията - сенатор Линдзи Греъм (републиканец от Южна Каролина) - открито осмя твърденията на Тръмп, че хакерските действия срещу изборите може да не са били извършени от Русия, а от \"180-килограмов тип, седящ на дивана си, или от която и да е друга страна\".По време на кампанията мнозина от нас се страхуваха, че Тръмп може да бъде заплаха за демокрацията, действайки извън пределите на конституцията, използвайки демагогия, за да настройва белите американци срещу имигрантите и религиозните и расовите малцинства. Това не се случва, но не защото Тръмп не прави опити в тази насока. Неговите инстинкти са авторитарни, но президентството на Тръмп трупа един резил след друг. Той доказва, че е непохватен грубиян и несръчен авторитарен лидер.Само един брифинг в Белия дом в понеделник показа при задаването на въпросите каква бъркотия има във всевъзможни области. Един от питащите отбеляза, че консерваторите се тревожат, че Белият дом \"трагично изостава\" в запълването на правителствените постове и свободните длъжности в съдебната система. Министърът на образованието и други висши правителствени служители дори не знаеха за заявлението на Тръмп за подписано от него законодателство за исторически чернокожите колежи. До тази седмица политическият уебсайт на Тръмп наричаше забраната за пътуване \"мюсюлманска\" забрана, въпреки че правителството настояваше, че тя не е такава. А 30 дни след началото на 90-дневния срок, в който комисията на Тръмп за опиатите трябва да издаде доклад, не са определени никакви нейни членове.Сега може би е най-непохватният момент от началото на това президентство. Заместник-министърът на правосъдието Род Розенстайн, който имаше безупречна репутация, когато беше утвърден преди две седмици, незабавно се превърна във вторник вечерта в марионетка на Тръмп - неговия Робърт Борк, ако продължим сравненията с Никсън. Въпросите за представянето на Коми са основателни, но моментът на уволнението - ден след нанесло вреди изслушване за връзките на Тръмп с Русия, оставя ясно впечатление, че всичко това е с цел да се затрие разследването на ФБР по въпроса с Русия.Розенстайн има една възможност да възстанови репутацията си: той може да назначи специален прокурор, който да продължи разследването. В противен случай досегашната вълна на бунт срещу Тръмп ще се превърне в цунами, което ще потопи защитниците на Тръмп в социологическите проучвания.Този президент може да се мисли за неуязвим, но американците го виждат какво представлява - долнопробен тиранин.БТА", "date": "2017.05.10", "title": "Уволнението на Коми може да превърне вълната срещу Тръмп в цунами"}
{"url": "http://www.dnevnik.bg/zelen/2017/05/10/2968677_ministerstvoto_na_turizma_praveriava_vtori_sluchai_s/", "text": "След унищожаването на бели дюни на плажа на Слънчев бряг преди дни тази седмица изчезнаха дюни на плажа на къмпинг \"Оазис\".В социалната мрежа граждани публикуваха снимки как дюните там вече са напълно изравнени. Следите от багера показа в репортаж от къмпинга \"Нова телевизия\" в сряда.От фирмата концесионер обясняват, че са там, за да подготвят плажа за летния сезон. Според тях дюните са премахнати от реката и природните процеси през зимата.Преди няколко месеца жители на село Лозенец отновозаравняващи терена. Тогава ивицата нямаше концесионер, а общината и регионалната екоинспекция не успяха да открият кой е собственик на багера. по случая и започна разследване.Преди летния сезон плажът има вече концесионер \"Оазис бийч\", но той отрича да е нарушавал закона. От екоинспекцията обясняват, че \"Оазис\" не е защитена зона и случаят не е от техните компетенции.Отговорността за дюните в този случай е на Министерството на туризма, защото това ведомство определя границите на концесията и отдава плажа на концесионер.Предстои да бъде направена проверка от отговорното ведомство, увери министър Николина Ангелкова, цитирана от БНТ, като обясни, че досега не е постъпил сигнал до ведомството и то не е запознато със случая.\"В активната плажна площ няма дюни, поне на база на информацията, която имаме в момента\", коментира още Ангелкова. \"Дневник\" изпрати запитване до министерството за резултатите от проверката.Екологът Тома Белев обясни пред \"Нова телевизия\", че през последните години е практика всички дюни, които не са в защитените територии, да се изглаждат, защото така се увеличава използваемата площ и възможността за строителство.Според Белев трябва политическа воля, за да се прекрати с тази практика на унищожаване на природни забележителности. Това може да стане с промени в законите, с които да се защитят дюните. 70% от дюните извън плажа в момента са частни и никой не прави нищо за тяхното връщане на държавата, напомни Белев.", "date": "2017.05.10", "title": "Министерството на туризма праверява втори случай с унищожени дюни"}
{"url": "http://www.dnevnik.bg/video/2017/05/10/2968175_ruskite_hakerski_ataki_ne_namaliavat_tvurdi_direktorut/", "text": "Не намаляват руските хакерски атаки, заяви на изслушвания в американския Сенат директорът на Агенцията за национална сигурност (NSA) адмирал Майк Роджърс, който е и ръководител на Командването на САЩ за интернет сигурност.Той заяви още, че САЩ са предупредили Франция за руските хакерски операции срещу кампанията на Еманюел Макрон и сега работят с Германия и Великобритания, където предстоят парламентарни избори. Москва отрича да се меси в избори в други държави.На изслушването във вторник републиканецът Джон Маккейн критикува администрацията на президента Доналд Тръмп за това, че не прави почти нищо по ревизията на националната стратегия за киберсигурност в 90-дневния срок, който Белият дом сам си постави.\"Надявахме се, че след години без да се полагат сериозни усилия за отблъскване на интернет атаки и на стратегия от миналата администрация, новата ще предложи такава 90 дни след встъпването в длъжност на президента. Но 90-те дни изтекоха и не беше представена нито съответната политика, нито стратегия\", каза Маккейн.\"Бездействието на изпълнителната власт е разочароващо, но тази комисия няма да бездейства. В действителност комисията прие над 50 поправки в последните 4 години, засягащи организацията, овластяването и способностите на министерството на отбраната да предотвратява и отблъсква такива заплахи в киберпространството.\"След това Маккейн каза: \"Видяхме още един руски опит да се повлияе върху резултата от изборите във Франция. Забелязвате ли някакво забавяне на темпото от руснаците или съкращаване на усилията на китайците да извършат подобни нападения и дори да влияят върху изборите?\"\"Не, не забелязвам\", отвърна Роджърс.По повод руските действия във Франция той уточни, че изслушванията в Сената са публични и не може да споделя секретна информация, но разказа следното:\"Разговаряхме с френските колеги преди миналия уикенд да бъде огласена информацията за случилото се и ги предупредихме. Вижте, наблюдаваме руснаците, виждаме, че проникват в част от вашата инфраструктура. Ето какво засякохме. С какво да ви помогнем?Правим подобни неща и с германските партньори, с британските колеги, където се задават избори. Всички се опитваме да си изясним как да се учим един от друг и това всъщност е ролята ми в NSA и Командването на САЩ за интернет сигурност.\"", "date": "2017.05.10", "title": "Руските хакерски атаки не намаляват, твърди директорът на NSA"}
{"url": "http://www.dnevnik.bg/politika/2017/05/10/2968735_komisiiata_poiska_imuniteta_na_veselin_mareshki/", "text": "Временната парламентарна комисия реши да поиска имунитета на заместник-председателя на парламента и лидер на \"Воля\" Веселин Марешки. Това съобщи председателят на комисията Христиан Митев след първото и последно заседание. Решението е взето със седем гласа \"за\", а против са гласували двамата представители на \"Воля\". За да стане факт падането на имунитета, трябва да бъде гласувано от парламента.Комисията бе създадена по искане на Марешки, след като  заради дело за нанасяне на телесна повреда и изнудване във Варна. Бизнесменът няколко пъти  от имунитета си след първото заседание на комисията, но иска истината да излезе наяве. Днес Марешки не дойде на заседанието, а самата комисия беше закрита за медиите.Митев каза, че би следвало да може да се осигури от една страна възможност на съответния народен представител да се защити пред съда, да изложи аргументите си, а не да бъде скриван зад своя имунитет. Според Митев Марешки е имал възможност да присъства и да бъде чута и неговата гледна точка. \"Не го призовахме, защото не е необходимо да сторя това и няма такава практика. Обикновено тя в тези случаи е, ако лицето желае да бъде изслушано, да заповяда в комисията и да бъде изслушан\", обясни Митев.Аргументите \"против\" на съпартийците на Веселин Марешки са били, че съдът можело да бъде недостатъчно независим, че можело да се влияе от една друга посока, включително от медиите. \"Бяха наведени аргументи, че това ще причини прекалени неудобства в работата на Веселин Марешки и той ще бъде подложен на стрес, но знаете, че има и други колеги народни представители, срещу които се водят съдебни производства и си дадоха доброволно имунитета и не виждам да са в особено голям стрес\", разказа Митев.Той каза, че ще е готов с доклада си съвсем скоро и още утре ще го внесе в деловодството на парламента. Ако председателят на парламента Димитър Главчев прецени, може докладът да бъде гласуван в пленарна зала още до края на седмицата..", "date": "2017.05.10", "title": "Комисията поиска имунитета на Веселин Марешки (допълнена)"}
{"url": "http://www.dnevnik.bg/bulgaria/2017/05/10/2968794_pravitelstvoto_otpusna_2_mln_lv_za_8_novi_sondaja_za/", "text": "Правителството отпуска близо два милиона лева, с които да се направят 8 нови сондажа за вода в Хасково, съобщи след първото заседанието на правителството депутатът от ГЕРБ Делян Добрев.Сондажите за вода, в които беше в Хасково, са 14. Добрев обясни, че те вече са изключени и са с дебит около 140 литра в секунда. Осемте нови сондажа ще са в различни зони от тези, които са спрени в момента, и ще компенсират дебита от затворените. Четири от сондажите са в северната зона, единият е в Узунджово и три от сондажите са в близост до село Подкрепа. \"Това са други зони, където има съществуващи сондажи, където качеството на водата е без отклонения, там се правят дублиращи сондажи, с които да се задоволят потребностите от вода в Хасково и да подобрят качеството на водата\", каза Добрев.Освен това със средствата ще бъдат подменени 1735 метра водопровод, който да провежда допълнителни водни количества. Ще бъде възстановен 130-метров участък на етернитов водопровод, който е увреден заради свлачище, активирало се след проливните дъждове, се разбра от стенограмата от правителственото заседание.Министърът на околната среда и водите Нено Димов добави, че от Министерството на икономиката са разпоредили проверка на всички затворени уранови рудници.Според правителственото решение парите ще бъдат предоставени чрез трансфер от бюджета на МРРБ по бюджета на общината.\"Отпускаме близо два милиона лева и мисля, че са напълно достатъчни за решаване на проблема с питейната вода в Хасково. И Обединените патриоти, и ГЕРБ това сме го поели като ангажимент в Хасково пред хората, затова и на първото заседание даваме тези пари, за да се направи необходимото\", заяви Борисов пред министрите.Заради установеното несъответствие в качеството на водата по химичен показател \"уран\" и радиологичен показател обща \"алфа-активност\" в някои тръбни кладенци, използвани за питейно-битово водоснабдяване на част от града, от водоснабдителното дружество са реорганизирали схемата на водоснабдяване. Подаваната вода от \"Северна вододайна зона\", която е с доказано добри физикохимични и радиологични показатели, не може да компенсира водните количества от изключените кладенци и се очаква преминаване към режимно водоснабдяване, съобщиха от правителството.", "date": "2017.05.10", "title": "Правителството отпусна 2 млн. лв. за 8 нови сондажа за вода в Хасково"}
{"url": "http://www.dnevnik.bg/biznes/2017/05/10/2968750_bankite_v_iztochna_evropa_se_predstaviat_po-dobre_ot/", "text": "Икономическата среда, в която банките оперират в региона на Централна и Източна Европа (ЦИЕ), се развива в положителна посока. През 2017 г. за пръв път след кризата от 2008-2009 г. се очаква брутният вътрешен продукт (БВП) в повечето страни от региона да има стабилен темп на растеж (с и над 3%).Това показва анализ зa cъcтoяниeтo нa бaнĸoвaтa cиcтeмa в Цeнтpaлнa и Изтoчнa Eвpoпa (ЦИE) - The CEE Banking Outlook за региона, представен от \"Уникредит\" на годишната среща на Европейската банка за възстановяване и развитие.Банката очаква за 2017 г. България да отбележи икономически растеж около 3.9%, ĸaтo пo тoзи пoĸaзaтeл cтpaнaтa щe изпpeвapи пoчти вcичĸи дъpжaви в Цeнтpaлнa и Изтoчнa Eвpoпa (ЦИE). Taĸa зaeднo c Pyмъния (cъщo 3.9%), щe ce нapeди нa втopo мяcтo в цeлия peгиoн, показва докладът. Ha пъpвo мяcтo щe бъдe Унгapия c пpoгнoзиpaн peзyлтaт 4%.От доклада се разбира, че банковият сектор в региона на ЦИЕ постига по-добра доходност в сравнение с този в Западна Европа, но той има и различна структура на риска. \"Нивото на рентабилност на банковия сектор варира в различните държави от региона, но като цяло 2017 е първата година, в която секторът отчита ръст във всички страни от региона. Някои от слабостите на сектора отпреди кризата от 2008-2009 г. са отстранени: в момента наблюдаваме по-устойчив модел на финансиране, по-добро управление на риска и постоянно подобряване на качеството на активите\", каза по време на представянето на доклада Карло Вивалди, директор на \"Уникредит\" за Централна и Източна Европа, цитиран от пресцентъра на институцията. Очаква се банкирането по дигиталните канали да играе важна роля в региона през тази и следващата година. Повечето държави от ЦИЕ имат относително висока степен и догонват нивата от Западна Европа. За момента България изостава значително в използването на дигиталните услуги, но се очаква тази тенденция да бъде променена през следващите две години. \"Постепенното подобряване на разпределянето на ресурси на кредита би трябвало да спомогне за понижение в съотношението лоши кредити към общи кредити. Печалбата на сектора нарасна силно през изминалата година, подкрепена от еднократни фактори, но се очаква да спадне минимално през 2017 г. и да остане без значителна промяна през 2018 г.\", коментира Мауро Марано, координатор \"Стратегии и прогнози\". В макроикономически сценарий средносрочната перспектива пред икономиката на България се подобри след изборите през април, които подготвиха сцената за завой към политики, които в по-голяма степен подкрепят растежа, смятат авторите на доклада. ", "date": "2017.05.10", "title": "Банките в Източна Европа се представят по-добре от тези в Западна, сочи анализ"}
{"url": "http://www.dnevnik.bg/bulgaria/2017/05/10/2968650_antikorupcionnoto_zveno_shte_razsledva_neizgodna/", "text": "Върховната касационна прокуратура (ВКП) е образува досъдебно производство за сключване на неизгодна сделка от комплексния онкологичен център в Пловдив след сигнал от продуцент на телевизионно предаване. По разпореждане на главния прокурор Сотир Цацаров разследването обаче ще се ръководи от антикорупционното звено на прокуратурата за \"повече пълнота и обективност\", съобщи пресцентърът на държавното обвинение.Разследването е срещу длъжностни лица от центъра и е за съзнателно сключване на неизгодна сделка, от която за дружеството са настъпили щети в размер на повече от 500 хил. лв. Освен това случаят е квалифициран като особено тежък. От държавното обвинение не уточняват кои са лицата или колко са.ВКП е била сигнализирана от продуцента на предаването \"Господари на ефира\". В сигнала са били изложени данни за злоупотреби при закупуването на томографа. Проверката по случая е била извършена лично от прокурор от върховната прокуратура и ДАНС.Определен е двумесечен срок за това.През ноември миналата година кметът на Пловдив Иван Тотев влезе в открит конфликт с Бойко Борисов по повод настояването на премиера да бъде сменен директорът на пловдивския онкодиспансер заради изнесени от предаването случаи на ненужни операции на пациенти, припомня \"Капитал\". Тогава Тотев заяви пред медиите, че той и общинските съветници от ГЕРБ са били подложени на \"чудовищен натиск\" от Борисов и тогавашния здравен министър Петър Москов да сменят ръководството на болницата. Позицията на общинската администрация беше, че е редно първо да приключат проверките и да се докаже вина, преди да се сменя директорът.Повече за гласуваната оставка на директора на онкологичния център д-р Красимир Вальов и реакцията на Тотев четете .", "date": "2017.05.10", "title": "Антикорупционното звено ще разследва неизгодна сделка на онкодиспансера в Пловдив"}
{"url": "http://www.dnevnik.bg/politika/2017/05/10/2968813_kabinetut_naznachi_oshte_8_zamestnik-ministri/", "text": "Премиерът Бойко Борисов е подписал заповеди за назначаването на още осем заместник-министри. Според правителствената пресслужба предложенията са на съответните министри.В Министерството на отбраната заместник-министър става Атанас Запрянов, който заемаше същия пост от юли 2016 г. до януари 2017 г. Запрянов премина в резерва като генерал-лейтенант и е бил началник на Военната академия в София, заместник-началник на Генералния щаб на Българската армия и представител на началника на генералния щаб във Военните комитети на НАТО и ЕС. За заместник-министър на отбраната е назначен и Анатолий Величков. Той беше депутат в 37-ото и 38-ото Народно събрание от ВМРО, лидер на което е военният министър Красимир Каракачанов. От 2002 г. работи в ПОК \"Съгласие\".В Министерството на вътрешните работи на поста заместник-министър се връща Красимир Ципов, който заемаше длъжността и в предходното правителство с премиер Бойко Борисов. Стефан Балабанов също става заместник-министър в МВР. От 2011 г. той е заместник-кмет от ВМРО на община Пещера. Бил е и началник сектор \"Криминална полиция\" в ОДМВР – Пазарджик, и началник РПУ в Пещера.Евгени Стоянов става заместник-министър на правосъдието. Той е бил прокурор в Софийската градска прокуратура, а от 2016 г. е съдия в Административен съд София-град.Заместник-министри на здравеопазването стават Стоил Апостолов (ГЕРБ) и Лидия Нейчева. Апостолов е завършил Медицинския университет в Пловдив – специалист по \"Анестезиология и реанимация\". Работил е и като управител в лечебни заведения в Пещера, Пазарджик, Бургас. Лидия Нейчева е заемала поста заместник-министър на здравеопазването за различни периоди през 2013 г. и 2014 г.Габриела Козарева е назначена за заместник-министър на младежта и спорта. От 2015 г. тя е директор на дирекция \"Спортна инфраструктура и управление на държавното участие\" в министерството. Завършила е Юридическия факултет на СУ \"Св. Климент Охридски\", магистър е по право.", "date": "2017.05.10", "title": "Кабинетът назначи още 8 заместник-министри"}
{"url": "http://www.dnevnik.bg/politika/2017/05/10/2968743_bsp_shte_smeni_chast_ot_tiasnoto_si_rukovodstvo_v/", "text": "Част от най-тясното ръководство на БСП най-вероятно ще бъде подменено на партиен пленум в неделя. По предложение на лидера Корнелия Нинова от Изпълнителното бюро на партията се очаква да бъдат извадени повечето депутати. В парламента днес социалисти са спекулирали, че бившият вицепремиер по европредседателството в служебния кабинет \"Герджиков\" Деница Златева може да стане зам.-председател на БСП. Преди три седмици Нинова обяви, че не е разрешила тя да запази поста си в кабинета \"Борисов 3\".Решението за провеждане на заседанието на Националния съвет на 14 май е взето във вторник от бюрото, обясниха социалисти. В дневния ред е и обсъждане на актуалната политическа обстановка.Към момента 9 от общо 15 членове на Изпълнителното бюро на БСП са депутати. Още преди изборите те са били предупредени от Нинова, че ще трябва да изберат един от двата поста. С рокадите лидерът щяла да спази обещанието си от кампанията й за председател на БСП м.г., твърдят запознати.В 44-ия парламент депутати са Александър Симов, Валери Жаблянов, Весела Лечева, Драгомир Стойнев, Иван Ченчев, Кирил Добрев, Крум Зарков, Стефан Данаилов и Стоян Мирчев от Изпълнителното бюро на БСП. Към момента повечето от тях твърдят, че не са информирани дали ще бъдат извадени от бюрото.Промени в бюрото се очакваше да бъдат направени преди три седмици, но тогава бе изваден само Георги Гергов заради скандала около срещата на главния прокурор Сотир Цацаров и издателя на в. \"Сега\" Сашо Дончев в офиса му в ЦУМ.В партията се очаква двата поста да запазят Драгомир Стойнев и Крум Зарков, които са зам.-председатели на парламентарната група на левицата. Мотивът - да има приемственост и връзка между партийното ръководство и групата. Има спекулации, че двата поста ще запази и организационният секретар на БСП Кирил Добрев, който след няколко месеца ще има 12 години стаж в парламента и можело да го напусне.", "date": "2017.05.10", "title": "БСП ще смени част от тясното си ръководство в неделя"}
{"url": "http://www.dnevnik.bg/sviat/2017/05/10/2968793_durjavnata_televiziia_v_izrael_spira_izluchvaneto_si/", "text": "Израелският държавен Първи канал преустановява днес излъчването си след 49 години работа, предаде агенция \"Франс прес\".Това стана броени часове преди очаквано гласуване в парламента на план за заменянето на историческата държавна компания за радио- и телевизионно разпространение (Israel Broadcasting Authority) с нова.Вчера вечерта водещата на най-голямата информационна емисия на Първи канал - \"Поглед\", обяви със сълзи на очите, че това е нейното последно предаване. Други журналисти, които присъстваха в телевизионното студио, изразиха разочарованието си, че са били предупредени в последната минута за този предсрочен край на емисията и на телевизията.Очакваше се последните предавания да се излъчат на 15 май, когато радио-телевизионната компания трябва да бъде заменена от друга, наречена Обществена корпорация за радио- и телевизионно разпространение (Public Broadcasting Corporation).Според електронното издание на в. \"Аарец\" от днес освен спирането на Първи телевизионен канал общественото радио ще преустанови да излъчва новини по своите канали. По тях ще звучи само музика.Бъдещето на държавния радио-телекомуникационен сектор в Израел бе в центъра на продължителен спор между премиераи неговия министър на финансите Моше Кахлон. Министърът искаше реформата да стигне докрай заради големите инвестиции, направени вече в нея., който доскоро бе и министър по комуникациите, бе недоволен от невъзможността правителството да контролира редакционната линия на новите медии, припомня в. \"Таймс ъф Израел\".В разгара на спора Нетаняху дори заплаши, че ще предизвика предсрочни избори, ако не бъде постигнато съгласие между него и министъра. В края на март спорът им бе разрешен след промени в плановете, касаещи информационния сектор на новата служба.Тогава от канцеларията на Нетаняху съобщиха, че в Израел ще бъде създадена нова служба на държавното радио и телевизия, но информационният ѝ отдел ще бъде отделен от нея и ще работи по модела на частния сектор с екип, който отчасти ще дойде от старата медийна компания. Но на практика това оставя стотици репортери без работа.Последният доклад за свободата на медиите на \"Фрийдъм хаус\" определи Израел като \"отчасти свободна държава\" и сравни отношението на Нетаняху към журналисти с това на американския президент ", "date": "2017.05.10", "title": "Държавната телевизия в Израел спира излъчването си след 49 години работа"}
{"url": "http://www.dnevnik.bg/biznes/2017/05/10/2968811_prodajbata_na_obosobeni_chasti_da_se_odobriava_ot/", "text": "Министерството на икономиката подготвя промени в Закона за приватизация, с които се въвежда изискване продажбата на обособени части от държавни имоти да се продават само след решение на Народното събрание.Това се разбира от стенограмата от първото заседание на третия кабинет на Борисов. По темата говори новият министър на икономиката и доскорошен дългогодишен директор на Агенцията за приватизация Емил Караниколов.\"В последните години се забелязва тенденция, че принципалите, министрите, не съгласуват продажби на акции и дялове на търговски дружества поради различни причини - добро финансово състояние или лошо финансово състояние\", обяснява министърът.Най-пресният такъв случай беше с решение на бившия министър на икономиката Божидар Лукарски да се продаде обособена част, известна като Музея на виното, на дружество, свързано с \"Булгартабак\". По този повод бившите депутати от Реформаторския блок Мартин Димитров и Петър Славов поискаха по-строг контрол при продажбата на обособени части, след като се установи, че законът не забранява да се продават дори такива на дружества от забранителния списък за приватизация. Пример за последното пък беше продажбата на Дипломатическия клуб в Бояна, който е част от забраненото за продажба дружество АДИС. Купувачи се оказаха младежи, които по-късно прехвърлиха имота на фирма, свързана с депутата от ДПС Делян Пеевски.Караниколов обяснява и че процесът на приватизация на дружествата извън забранителния списък на практика е приключил с раздържавени вече 98% от активите. Затова се предлага да се въведе текст за забрана в закона.След заседанието на кабинета Караниколов обясни, че се предлага забрана приватизацията на държавни акции и дялове, както и приватизацията на акции и дялове от дъщерни дружества.Той уточни, цитиран от БТА, че под приватизация се разбира и продажба на имоти - частна държавна собственост, които се предлагат от областните управители. Продажбите се съгласуват с министъра на финансите, което и сега го има в закона, и се спира приватизацията на обособени части, обясни Караниколов.Той заяви и че ще направи всичко възможно дружествата от забранителния списък, които са там, защото се приемат за стратегически, да бъдат развивани. Министърът подчерта, че приветства всички действия, свързани с приемане на законодателството, което ще регламентира публично-частното партньорство.В този дух е изказването му и по време на заседанието. Тезата за развиване капацитета на забранените за продажба дружества и по-конкретно на тези от военнопромишления комплекс пък развива вицепремиерът Томислав Дончев. Той дава примери с нуждата от ремонт на военна техника, за което можело да се специализират дружествата от сектора.", "date": "2017.05.10", "title": "Продажбата на обособени части да се одобрява от парламента, предлага кабинетът"}
{"url": "http://www.dnevnik.bg/video/2017/05/10/2968652_videogaleriia_pet_ot_nai-ekscentrichnite_izpulneniia/", "text": "Евродиско, странни костюми, фолклор и завоалирана политика - отново е време за \"Евровизия\", странният паневропейски конкурс на национален принцип, в който от известно време участва и Австралия. Тази седмица обичайно сериозните обществени телевизии на континента се надпреварват да излъчат изпълнител, който да изпъкне сред множеството - нещо трудно след повече от 60 години \"Евровизия\".В дните преди големия финал на 13 май (), \"Дневник\" припомня някои от най-екстравагантните изпълнения на конкурса за всички времена. Започваме с Вера Сердючка - увенчаният с петолъчка, облечен във фолио измислен персонаж, който представи Украйна през 2007 г..Сердючка (под костюма Андрей Данилко) предизвика гнева на националистите в страната, но те не попречиха на успеха й, като песента Dancing Lasha Tumbai стигна до номер 6 във френските класации и до второ място на \"Евровизия\".Естествено, Сердючка е една от емблемите на тазгодишния конкурс, който се провежда в Киев.", "date": "2017.05.10", "title": null}
{"url": "http://www.dnevnik.bg/sport/2017/05/10/2968849_biletite_za_finala_za_kupata_na_bulgariia_veche_sa_v/", "text": "Билетите за финала за Купата на България по футбол между \"Ботев\" и \"Лудогорец\" вече са в продажба. Те са на цени между 10 и 30 лева.Решителният мач ще се играе на 24 май от 18.30 ч. на \"Васил Левски\".\"Ръководството на Българската професионална футболна лига (БПФЛ) ще направи всичко възможно почивният Ден на славянската писменост и култура да завърши с футболен празник в сърцето на столицата\", обявиха от лигата.За секторите Б и Г билетите са по 10 лева, за В са по 15, а за сектор А са по 20 и 30 лева. До 17 май пропуските ще се продават само в Разград и Пловдив, а след това - в цялата страна в системата на \"Ивентим\".За привържениците на \"Лудогорец\" са отредени блокове 9, 10 и 11 и ложи 3 и 4 в сектор А, блок 44 и 45 в сектор Г. За привържениците на \"Ботев\" са блокове 8, 14 и 15 и ложи 6 и 7 в сектор А, блокове от 20 до 27 в сектор Б и блокове 28 и 29 в сектор В.", "date": "2017.05.10", "title": "Билетите за финала за Купата на България вече са в продажба"}
{"url": "http://www.dnevnik.bg/sport/2017/05/10/2968562_mino_raiola_-_ot_raznosvach_na_pici_do_goliamata_akula/", "text": "Когато изкарва първите си пари, Мино Райола работи като момче за всичко в пицарията на своите родители в Холандия. Днес той е най-влиятелният агент в света на футбола и представлява играчи с договори за над 350 милиона долара (по данни на \"Форбс\").Сега името му отново изникна под светлината на прожекторите - този път от тъмната страна на футболния бизнес. Във вторник международната футболна федерация (ФИФА) обяви, че .Сделката, която беше уредена от Райола, счупи рекорда за най-скъп трансфер в историята на футбола, след като \"червените дяволи\" се съгласиха да платят 105 милиона евро за футболиста, който си тръгна без пари от \"Олд трафорд\" през 2012 г.Според книгата \"Футбол лийкс: Мръсният бизнес на футбола\" (The Football Leaks: The Dirty Business of Football), публикувана в Германия тази седмица, Райола си е осигурил 57 милиона евро от този трансфер чрез три плащания.Настоящият суперагент на световния футбол е роден в Италия през 1967 г., но само година по-късно семейството му се мести в холандския град Хаарлем, където отваря италиански ресторант, наречен \"Наполи\". Бизнесът се развива доста успешно и Райола работи в ресторанта като сервитьор и разносвач на пица в юношеските си години.Междувременно той тренира футбол в местния отбор. Решава обаче да спре, когато е на 18 години, и оттам започва кариерата му като предприемач. Първата му голяма сделка е покупката на ресторант \"Макдоналдс\", който по-късно препродава на инвестиционна компания, която иска да строи на същото място.С две години в университет със специалност право зад гърба си, с отличен холандски и италиански, Райола влиза в съвета на предприемачите в Хаарлем и помага на холандски компании да правят бизнес. През 1987 г., когато е на 20, той става спортен директор в местния футболен клуб и решава да остави всичко на заден план, за да се насочи към голямата си страст - футбола.Малко по-късно той напуска \"Хаарлем\" и се присъединява към спортната агенция Sport-Promotion. В началото на 90-те той участва в осъществяването на няколко доходоносни трансфера на холандския играчи в Италия, включително на Браян Рой, Вим Йонк и Денис Бергкамп.През 1995 г. Райола става лицензиран агент на ФИФА и зарязва другите си дейности. Основава мениджърската компания Sportman със седалище в Монте Карло и представителства в страни като Бразилия, Холандия и Чехия. Трансферът, който го изстрелва към върха, е преминаването на Павел Недвед от \"Спарта\" (Прага) в \"Лацио\" през 1996 г.За разлика от големите спортни агенции Райола разчита на малък (за стандартите на този бизнес) набор от клиенти, които обаче му осигуряват огромни печалби. Може би най-ценният от тях е Златан Ибрахимович, за когото общото платените трансферни суми през кариерата му възлизат на близо 170 млн. евро (по данни на Transfermarkt.de).През лятото на 2016 г. Ибрахимович подписа с \"Манчестър юнайтед\", а наскоро английските медии обявиха, че заплата му възлиза на рекордните за Висшата лига 367 000 паунда на седмица. Отделно шведът си осигури бонус от 3 млн. паунда, след като вкара 28 гола с екипа на \"червените дяволи\", преди да се контузи.Заедно с Ибрахимович в едно мечтано за Райола лято на \"Олд трафорд\" акостираха още двама негови клиенти - Погба и Хенрик Мхитарян, за когото бяха платени 31 млн. евро на \"Борусия\" (Дортмунд).\"Златан подписа с \"Манчестър юнайтед\" и ми се обади с репликата: \"Не трансферирай Погба никъде другаде, защото ще ти счупя краката\", .Мениджърът много често е бил критикуван, че \"влиза под кожата\" на своите клиенти и оказва голямо влияние в избора им с цел да спечели повече пари. През 2001 г. той беше обвинен, че е накарал Недвед да откаже оферта от \"Рома\", за да подпише с \"Ювентус\" срещу колосалната трансферна сума от 41 млн. евро.През 2012 г. и сър Алекс Фъргюсън се оплака, че агентът е \"размътил главата\" на 19-годишния тогава Погба, който се възползва от клауза в договора, която му позволяваше да напусне свободно, ако не изиграе определен брой мачове. \"Има един-двама агенти, които просто не харесвам. Райола е единият. Нямах му доверие от момента, в който го срещнах\", казва тогава легендарният шотландец.Мениджърът на \"Манчестър сити\" Пеп Гуардиола също не е сред големите привърженици на Райола, а в един период холандският гранд \"Аякс\" категорично отказва да работи с него. През 2008 г. агентът дори беше разследван за трансферни нередности от италианската футболна федерация.Доходоносните клиенти обаче винаги са продължавали да идват при Райола.Робиньо и Марио Балотели са други от играчите, които са му донесли много солидни печалби. В момента той представлява някои от \"най-горещите\" млади футболисти като Ромелу Лукаку и 18-годишния вратар на \"Милан\" Джанлуиджи Донарума.\"Резервиран съм, когато той се вманиачи. В едно нещо обаче винаги се съгласяваме - да слушам неговите съвети\", казва Мхитарян. А съветите на Райола в момента са насочени най-вече към \"най-щедрия\" футболен пазар - Висшата лига. ", "date": "2017.05.10", "title": "Мино Райола - от разносвач на пици до голямата акула на футболния бизнес"}
{"url": "http://www.dnevnik.bg/bulgaria/2017/05/10/2968881_roditeli_protestiraha_sreshtu_nasilieto_v_detskite/", "text": "Родители излязоха днес на протест срещу насилието над и между деца в детските градини и училищата.В София много майки излязоха заедно с децата си на протеста на ул. \"Оборище\" 44, където се намират дирекциите \"Здравеопазване\" и \"Образование\" към Столична община.Инициаторите на протеста поставят  провеждане на ежегодни и инцидентни тестове за психологична пригодноcт на персонала в яслите, детските градини и училищата; видеонаблюдение във всяко помещение, чиито записи да бъдат излъчвани онлайн; ежегодни обучения на персонала; родителите да имат право да присъстват по време на адаптационния период на детето им в яслата; разследвания от вътрешни комисии на сигналите за насилие; глоби при установени случаи на насилие и др.Още вчера зам.-кметът на София Дончо Барбалов заяви по повод исканията на протестиращите, че , където децата са най-малки и съответно комуникацията е най-трудна. Днес организаторите на протеста бяха приети в общината, за да обсъдят исканията им и промените, които може да бъдат приети.", "date": "2017.05.10", "title": "Родители протестираха срещу насилието в детските градини и училищата"}
{"url": "http://www.dnevnik.bg/analizi/2017/05/10/2968739_zashto_vsichki_pecheliat_ot_plashiloto_velika_albaniia/", "text": "Националисти от няколко балкански страни отдавна обвиняват албанските лидери, че кроят планове за \"Велика Албания\" и искат да анексират части от територията на съседни държави. Албанските политици от своя страна открай време отхвърлят тези обвинения като несъстоятелни.Напоследък обаче редица лидери в региона отново се връщат към националистическата реторика - най-вече защото влиянието на ЕС на Балканите отслабва, а и поради възраждането на някои стари конфликти. Преди няколко дни албанският премиер Еди Рама, когото смятат за умерен политик, предупреди европейците, че ако опцията за приемане на страната му в ЕС отпадне, той не изключва възможността за междудържавен съюз с Косово. На следващия ден президентът на Косово Хашим Тачи заяви, че според него \"всички албанци в региона , обединена държава\", ако ЕС затвори вратите си за тях. В отговор на запитване на \"Дойче веле\" косовският лидер ревизира думите си. И посочи, че темата \"Велика Албания\" е изобретение на Белград, чрез което се оправдават стремежите към \"Велика Сърбия\".Председателят на албанския национален съвет в Сърбия Йонуз Муслиу подгря допълнително дискусията с мнението си, че албанските населени места в Сърбия - Буяновац, Прешево и Медведжа - също трябва да се присъединят към Косово и Албания. \"Сърбия трябва да бъде благодарна\", че албанците не искат още повече територия, каза той. Бившият предводител на косовските бунтовници  също твърди: \"Сърбия трябва да бъде поставена на място.\"В Белград вдигнаха тревога. Медиите, които са до голяма степен под влиянието на правителството, веднага атакуваха албанските политици и за пореден път изровиха спомените за косовската война, завършила преди 18 години. Сръбският премиер , бивш ултранационалист, преминал по-късно на европейски позиции, призова към спокойствие, но редом с това подхвърли, че в Брюксел щели да го обесят на първия телеграфен стълб, ако си позволи да прави подобни изявления за Велика Сърбия. А сръбският външен министър Дачич заяви, че ЕС, САЩ и Великобритания \"ще бъдат пряко отговорни\", ако албанците продължат да предявяват териториални претенции. \"За щастие всичко това са просто сладки сънища. Нека обаче не забравяме, че разстоянието от съня до кошмара е само една крачка\", каза Дачич.Западът отначало реагира сдържано. Миналата седмица обаче еврокомисарят по разширяването Йоханес Хан възрази срещу посланията на албанските лидери и каза, че те много бързо могат да се обърнат срещу авторите си. Изявленията за някаква промяна на границите \"са неприемливи и повече от ненужни и контрапродуктивни\", каза Хан.Независимо от гнева на Белград международните наблюдатели не вярват, че албанците ще се опитат да обединят своите територии чрез насилие или по пътя на дипломацията. Провокативните изявления вероятно се правят с поглед към тазгодишните избори в Косово и Албания, посочват експерти пред ДВ.Приказките за обединяване на албанците са нещо като \"наркотично бълнуване\", твърди Фредерик Веслау от Европейския съвет за външни отношения. Независимо от това обаче те вършат добра работа както на редица албански, така и на неалбански политици, които искат да съберат повече подкрепа. \"Плашилото \"Велика Албания\" периодически се използва от албанските лидери, но и от други политици на Западните Балкани\", казва Веслау. \"В зависимост от политическите цели \"Велика Албания\" може да се представя или като мечта на всички албанци, или пък като голяма заплаха от страна на албанския национализъм - както я тълкуват сърбите и македонците.\"В действителност политическият дневен ред в Прищина и в Тирана изобщо не е толкова сходен, колкото изглежда на пръв поглед, припомня Веслау. Да не говорим, че идеята за обединяване на всички албанци наистина притежава известна емоционална привлекателност, но повечето избиратели не биха подкрепили с действията си осъществяването на тази цел, обяснява експертът.Неотдавнашните изявления на Рама и Тачи \"не бива да се приемат толкова сериозно\", смята и роденият в Косово Ердоан Шиполи, заместник-декан на Факултета по публични и международни отношения в Международния университет във Вирджиния.\"С подобни изявления албанските лидери се опитват да привлекат повече националисти на своя страна, казва той за ДВ. Непрекъснато се твърди, че албанските политици са купени или от САЩ, или от ЕС, че изпълняват нарежданията на еди-коя си страна или група. Тъй че по този начин те просто се опитват да покажат, че също са патриоти.\"\"По мои впечатления повечето албанци все пак смятат, че най-лесно ще се обединят под чадъра на ЕС\", обобщава експертът. Според него албанците са наясно, че би било много трудно, ако не и невъзможно, да изберат лидер на Великата Албания, камо ли пък такова образувание наистина да сработи. Независимо от това и Шиполи смята, че приказките за \"Велика Албания\" са опасни. Хората в региона са изтощени от корупцията и безработицата.Прозападно настроените албанци смятат, че ЕС не съумява да защити интересите им в Македония и в Сърбия, косоварите пък са гневни на евросъюза, че не им разрешава да пътуват без визи. На фона на всичко това надигането на национализма е обяснимо, казва Шиполи и заключава: \"В момента идеята за \"Велика Албания\" още няма достатъчно подкрепа, но ако ЕС и занапред загърбва албанците, и в частност Косово, това положение може и да се промени.\"", "date": "2017.05.10", "title": "Защо всички печелят от плашилото \"Велика Албания\""}
{"url": "http://www.dnevnik.bg/sviat/2017/05/10/2968835_kitai_shte_zashtiti_sdelkata_za_klimata_koiato_trump/", "text": "Китайският президент Си Цзинпин обеща да брани споразумението за климата, сключено в Париж в края на 2015 г., от което САЩ все още  дали да се оттеглят, съобщи външното министерство в Пекин, цитирано от Би Би Си.Думите на държавния глава са от телефонен разговор с избрания за президент на Франция Еманюел Макрон. Според изявлението на дипломатическата служба Си е уверил Макрон, че Китай и Франция \"трябва да защитават постиженията на глобалното управление, включително \".Подкрепата на Китай, единия от двата най-големи замърсители на околната среда (заедно със САЩ), идва в момент, когато Вашингтон праща разнопосочни сигнали дали ще изпълни заканата на президента Доналд Тръмп за оттегляне от сделката. Би Би Си съобщава, че според източници в Белия дом съществува разделение по въпроса сред близките съветници на Тръмп ( на агенцията за околната среда например подкрепя оттеглянето, но не и секретарят по енергетиката).Администрацията на Тръмп вече  на Обама, но самият държавен глава избягва да коментира темата, въпреки че веднъж определи глобалното затопляне като \"Китайска конспирация\".Коментарите на Си идват на фона на среща на близо 200 страни по споразумението в Бон, където делегатите обсъждат как то да се приложи на практика. През декември 2015 г. подписалите Парижкото споразумение държави се съгласиха да положат систематични усилия, за да задържат покачването на температурите на глобално ниво с доста под 2 градуса по Целзий в сравнение с прединдустриалната епоха и да намалят употребата на изкопаеми горива.", "date": "2017.05.10", "title": "Китай ще защити сделката за климата, която Тръмп обмисля да отхвърли"}
{"url": "http://www.dnevnik.bg/biznes/2017/05/10/2968869_angelkova_poiska_po-burza_registraciia_na_chujdencite/", "text": "Министърът на туризма Николина Ангелкова и социалният министър Бисер Петков са обсъдили да се съкрати срокът за регистрация на чуждестранни работници в България.Срокът е записан в Правилника за прилагане на Закона за трудовата миграция и трудовата мобилност. Целта е да бъде намалено техническото време, за което се извършва регистрацията на сезонни работници от трети страни за работа в страната в срок до 90 дни. Съгласно сега действащите текстове процедурата отнема 15 дни.Правилникът бе приет в края на септември 2016 г., като Министерството на туризма разчиташе на него да се реши отчасти проблемът с недостига на кадри в сектора, от който се оплакват хотелиери и ресторантьори от години.Реализирането на нормативния акт бе една от краткосрочните цели на Министерството на туризма за решаването на проблема с кадрите в сектора.Основната липса на специалисти в сектора е най-вече в изпълнителските позиции - пикола, камериерки, сервитьори, рецепционисти, бармани, почистващ персонал и всички други, които се грижат пряко за комфорта на всеки един турист. Не е необходимо те да имат висше образование, но трябва да бъдат изключително добре подготвени и квалифицирани, обясняват от министерството.Браншът отдавна настоява за помощ от държавата за решаване на кадровия проблем. При една от дискусиите по темата служебният министър на туризма Стела Балтова посъветва собствениците на хотели и ресторанти да повишат заплатите на служителите си като мярка за задържането им на работа.", "date": "2017.05.10", "title": "Ангелкова поиска по-бърза регистрация на чужденците, работещи тук"}
{"url": "http://www.dnevnik.bg/bulgaria/2017/05/10/2968850_bulgarskata_prokuratura_poiska_ekspertizata_na/", "text": "Българската прокуратура поиска експертизата на баварското обвинение за разследванията срещу корупцията и превенцията на терористичните заплахи. Това се разбира от съобщение на пресцентъра на българското държавно обвинение, с което се известява за делегация от Бавария, приета днес от Сотир Цацаров.За нея нямаше предварително съобщение, но впоследствие се разбира, че у нас са били Юрген Хайке, председател на Комисията за контрол на специалните служби към Баварския Ландтаг и член на подкомисията G 10, д-р Клаус Физингер, регионален директор на Фондация \"Ханс Зайдел\" и д-р Хелмут Палдер, бивш ръководен министерски съветник в Баварското министерство на правосъдието. Визитат е била предвождана от ръководителя на Фондация \"Ханс Зайдел\" Богдан Мирчев.казва Юрген Хайке, цитиран от пресцентъра на държавното обвинение.Баварската делегация е поискала задълбочаване на отношенията с българската прокуратура, за да могат да обменят своевременно опит в случаите, когато това е от взаимен интерес.\"Необходима ни е вашата експертиза при разследване на корупционни дела и за противодействие на терористични заплахи\", заяви главният прокурор Сотир Цацаров. Той предложи баварски прокурори и полицейски служители да обменят опит с българските разследващи органи, като за целта се засили сътрудничеството между прокуратурите на България и Бавария.\"Терористичните заплахи, организираната престъпност и корупционните престъпления са съвременното предизвикателство към силите на държавността\", допълни Цацаров. Според него, противодействието може да е ефективно, само ако е споделено като опит и като общи действия.", "date": "2017.05.10", "title": "Българската прокуратура поиска експертизата на баварското обвинение за корупцията"}
{"url": "http://www.dnevnik.bg/bulgaria/2017/05/10/2968904_i_pri_uvelichen_bjudjet_problemite_vuv_fond_nauchni/", "text": "Научни проекти на стойност 6 849 287 лева е одобрил фонд \"Научни изследвания\" през изминалата година. През 2016 г. бюджетът на фонда е бил 15 193 000 лева, което е почти тройно спрямо бюджетът от 6 млн. лева за предходната година. Това се разбра при представяне на отчета на фонда в БАН днес.Другата половина от бюджета на фонда е отишла за стари плащания. От представянето на планираните разходи за 2017 г. се разбра, че близо 5 млн. лв. ще бъдат дадени за одобрените през м.г. проекти, които ще се изплащат и догодина. За проекти от 2014 г. ще бъдат дадени около 1 700 000 лева. Според неговия управител Веселин Брезин, за да заработи нормално фонд \"Научни изследвания\", е необходим бюджет от 30-35 млн. лв. на година. Сегашният бил недостатъчен. През 2016 г. са били подадени общо 528 проекта за фундаментални изследвания, като одобрени от тях са 173. Общата сума, която фондът е отпуснал по тях, е 4 874 025 лева. В конкурса за млади учени са одобрени 43 от 59 проекта на обща стойност 780 021 лева.От въпросите, които учените обаче поставиха се разбра, че при работата има редица проблеми - забавяния по изплащане на проекти от 2010 г., което води до невъзможност на същите учени да започнат нови; разминаване на срокове на международни проекти като един между учени от България и Словакия, което значи, че българите няма да имат възможност да го довършат; както и административни забавяния подари неформиране на постоянни експертни комисии във фонда.\"Науката е омразна дума. Политиците не искат да я чуват\", заяви един от учените в БАН. ", "date": "2017.05.10", "title": "И при увеличен бюджет проблемите във фонд \"Научни изследвания\" остават"}
{"url": "http://www.dnevnik.bg/citat_na_deniia/2017/05/10/2968887_citat_na_denia_glavniiat_prokuror_ne_e_zalojnik_na/", "text": "Това заяви пред Би Ти Ви бившият заместник-градски прокурор на София Роман Василев във връзка с новината, че инспекторатът на Висшия съдебен съвет (ВСС) е започнал  за срещата на главния прокурор Сотир Цацаров с бизнесмена и издател Сашо Дончев и бившият член на ръководството на БСП Георги Гергов. Роман Василев, който напусна системата, а преди това стана известен с репликата си при ареста на бившия военен министър Николай Цонев \"като абсолютен престъпник на колене\", се нареди до защитниците на Цацаров, според които няма нищо нередно в срещата му в ЦУМ. Той повтори тези, застъпена и от членове на съдебния съвет, че зад срещата стои атака срещу прокуратурата и главния прокурор, чийто \"сценаристи и режисьри били известни\", въпреки че той не ги назова. А причината за атаката - държавното обвинение било силно и винаги в такива моменти, някой го атакува.В опит да покаже, че няма нищо нередно в срещата, Роман Василев заяви: ", "date": "2017.05.10", "title": "Цитат на деня: Главният прокурор не е заложник на стола в кабинета си и няма пиянски снимки"}
{"url": "http://www.dnevnik.bg/razvlechenie/2017/05/10/2968877_upsurt_shte_predstaviat_nova_pesen_na_koncerta_si_v/", "text": "\"Гъзи-бузи\" - това е неофициалното заглавие на нова песен, която \"Ъпсурт\" ще представят за пръв път на предстоящия си концерт на 13 май. Хип-хоп триото, което миналата година навърши 20 години, ще провери дали може да \"направи навалица като в Пловдив на \"Металика\" (по песента \"Втора цедка\") в голямата зала \"Арена Армеец\". Сингълът, който всъщност е с оригинално заглавие \"Този танц\", ще се сдобие с официален клип по-късно, така че концертът засега ще е единственото място, където ще прозвучи. Освен това Ицо Хазарта, Бат Венци и Буч обещават да изпълнят много песни, които не са правили на живо в последните 10 години.Заедно с тях на сцената ще излязат много гост-изпълнители като Белослава, Дичо, Лора Караджова, Goodslav, DJ CASS, Стоян Роянов Я-я и други. Билети за събитието могат да бъдат закупени в мрежата на Eventim на цени от 15 до 45 лева.", "date": "2017.05.10", "title": "\"Ъпсурт\" ще представят нова песен на концерта си в \"Арена Армеец\""}
{"url": "http://www.dnevnik.bg/politika/2017/05/10/2968883_prezidentut_naznachi_mladen_marinov_za_glaven_sekretar/", "text": "Държавният глава Румен Радев издаде указ за назначаване на шефа на Столичната полиция Младен Маринов за главен секретар на МВР, съобщиха от \"Дондуков\" 2.Президентът назначава Маринов след  с което той бе предложен за най-високия професионален пост в системата.Кой ще замести Маринов като директор на СДВР все още не е известно. Младен Маринов ръководи Столичната полиция . Завършил е Академията на МВР и право в УНСС. В системата на МВР постъпва през 1991 г. и е преминал през всички длъжности в СДВР – от полицай до директор на столичната дирекция.Маринов е роден е на 21 ноември 1971 г. в Тетевен. През 1997 е назначен на офицерска длъжност в отдел \"Охранителна полиция\" - СДВР. В професионалната си кариера е бил: полицай в направление \"Полиция\" - СДВР; полицейски командир в отдел \"Охранителна полиция\" - СДВР; началник-група в отдел \"Охранителна полиция\" - СДВР; началник-сектор в отдел \"Охранителна полиция\" - СДВР; заместник-началник и началник на отдел \"Охранителна полиция\" - СДВР. За година заема длъжността зам.-директор на СДВР. вътрешният министър Валентин Радев обяви, че си е \"харесал\" Маринов за главен секретар.Според сайта на \"Капитал\" Маринов е възприеман като част от квотата на депутата от ДПС Делян Пеевски в силовото министерство. Повече за това кой е Младен Маринов четете .", "date": "2017.05.10", "title": "Президентът назначи Младен Маринов за главен секретар на МВР"}
{"url": "http://www.dnevnik.bg/bulgaria/2017/05/10/2968784_sujuzut_na_juristite_novite_pravila_pri_izuchavane_na/", "text": "\"Съюзът на юристите в България (СЮБ) изразява съжаление, че приетата нова Наредба за единните държавни изисквания за придобиване на висше образование по специалността \"Право\", която се обсъждаше в един доста продължителен период, няма да даде никакво отражение за преодоляване на слабите места в действащия модел на юридическото образование в България\".Това се казва в декларация на СЮБ, подписана от неговия председател Владислав Славов, информира сайтът defakto.bg. Организацията припомня, че дълго време е полагала усилия за промени, които да доведат до ново качество на юридическо образование. След обнародването на наредбата в Държавен вестник, юристите обаче според съюза не са намерили отговор на реалните проблеми, които спъват образованието по \"Право\".Подзаконовият нормативен акт бе приет в края на мандата на служебното правителство, оглавявано от проф. Огнян Герджиков. Герджиков, който е и преподавател по търговско право в Софийския университет, заяви тогава, че \"за това нещо се боря 5 години и половина и е моя мечта от дълго време\". Повече четете .С наредбата бе прието специалността \"Право\" да се изучава само в редовно обучение. Очакванията на юридическата общност обаче да се въведе общ държавен изпит за студентите от всички юридически факултети в страната - да бъдат изпитвани от единни държавни комисии, централно определени, с еднакви казуси и въпроси, не бяха оправдани. В наредбата бе записано само, че държавната изпитна комисия за всеки факултет ще се назначава от ректора на съответното висше училище след жребий измежду лица, включени в списъци с хабилитирани преподаватели и представители на практиката, утвърдени от правосъдния министър по предложение на факултетните съвети, съответно - на върховните магистратури и Висшия адвокатски съвет, припомня \"Капитал\".Преди време пък при общественото обсъждане на проектонаредбата на Министерството на правосъдието за придобиване на квалификация \"юрист\" преподаватели по право и представители на съсловните организации се обединиха, че 9 правни факултети за България са твърде много. Повече четете .Ето и пълният текст на декларацията:Съюзът на юристите в България нееднократно е изразявал позицията си относно необходимостта за качествено юридическо образование като съществен елемент от провежданата реформа в съдебната система. Още през 2015 г. бе проведена експертна кръгла маса с участие на изявени юристи от трите власти, и на деканите и преподаватели от 9-те юридически факултета. На този форум в изказването си екс-служебният премиер и виден учен, и преподавател проф. Огнян Герджиков заяви: »Уважаеми колеги, произвеждаме брак!».Съюзът на юристите в България счита, че съществуващите девет юридически факултета са много за страната. Още в края на 90-те години в МОН при министър Д. Димитров беше изработен проект на постановление за преобразуване на съществуващите юридически факултети и свеждането им до не повече от пет. Такава промяна е в компетентността на Министерския съвет (чл. 9, ал. 3, т. 3 ЗВО) и е наложителна с оглед количеството и особено качеството (знанията) на завършващите студенти.Допълнителен аргумент в тази посока е обстоятелството, че шест от деветте юридически факултета не са образувани по реда, предвиден в ЗВО. Сезирали сме Националната агенция за оценяване и акредитация (НАОА), която не само че от дълги години не взема мерки, но проявява търпимост към тези факултети, на основание §60, ал. 1 от Преходните и допълнителни разпоредби на ЗВО (ДВ, бр.60/99г.), което меко казано е несериозно при категоричното изискване на закона, че факултет се образува само с акт на Министерския съвет.За качеството на обучението, при бездействието на НАОА, за сега единствения обективен източник за преценка са изпитите за придобиване на адвокатски права. На две сесии годишно се явяват около 1400 млади юристи и успеваемостта е около 25%! Има факултети с нулева успеваемост. Абсурдни са фактите за юристи с отлични дипломи, които не издържат изпита! Информацията за тези изпити е публична и се предоставя от Висшия адвокатски съвет.Считаме, че по отношение на приемния изпит в юридическите факултети следва да се завишат изискванията с централизиран контрол, за да не се стига до случаите от тази година – приети са студенти и със слаби оценки. Инцидентите от 2016 г. с парично поощрение за довеждане на кандидат-студенти е абсурден. Задължително е да се лимитира и ограничи приема на студенти. В момента се приемат около 1000, а завършват 2000 юристи, не ясно как?Съществено значение за промяна на модела на юридическото образование е завишаване изискванията по отношение подготовката и качествата на преподаватели за ВУЗ (чл. 8, т. 2 ЗВО). Законът само маркира това задължение на държавата и би трябвало Наредбата да конкретизира кой обучава преподавателите за юридическите факултети, кой ги квалифицира, кой ги контролира, кой ги оценява и т.н. – тази материя не е уредена в приетата Наредба.Доколкото, категорично сме неудовлетворени от дейността на НАОА към МС, която независимо от общата оценка за качеството на обучение не е отнела акредитация до сега на нито един юридически факултет, Съюзът на юристите в България предложи писменият анонимен държавен изпит да бъде на национално ниво на две сесии през годината и оценката да се извършва само от действащи висши магистрати и конституционни съдии. При положение, че даден юридически факултет има успеваемост под 50% да му се отнема акредитацията. Подобен ред има в Румъния. За сведение, дори в бившия Съветски съюз, държавните изпити по право се полагаха във ВУЗ, различен от този, в който е бил обучаван студентът. За «съжаление» този челен опит не е бил пренесен в България, защото имахме само един факултет.\"Очевидно не можем да постигнем никакви гаранции за обективност на оценяването на студентите, след като оценяващият е обучител, а това е форма за оценка и на преподавателската му дейност\".Надяваме се новосформираният Министерски съвет да обсъди тревогите и предложенията ни и да направи необходимите промени в обсъжданата Наредба.", "date": "2017.05.10", "title": "Съюзът на юристите: Новите правила при изучаване на \"Право\" няма да премахнат \"брака\""}
{"url": "http://www.dnevnik.bg/sviat/2017/05/10/2968928_italianskata_prokuratura_razsledva_slujiteli_na/", "text": "Италиански прокурор разследва дали служители на неправителствени организации, оказващи помощ на мигрантите в Средиземно море, в действителност не улесняват незаконната имиграция от Либия за Италия, предаде агенция \"Асошиейтед прес\".Амброджо Картозио, прокурор на италианския град Трапани, подчерта днес, че не разследва самите организации, а отделни лица, работещи за тях.Подозрения са възникнали, понеже някои спасителни екипи изглеждали, сякаш предварително са били наясно къде да открият , тръгнали от африканския бряг.Броят на мигрантите, пристигнали в Италия тази година, са с близо 40% повече, отколкото за същия период миналата година. Над  в страната в последните три години, а някои политици вече обвиняват неправителствените организации, че са \"таксита\" за искащите убежище.Пред комисията по отбрана в италианския Сенат Картозио заяви, че мигранти, дошли в Трапани, са казали, че либийски крайбрежни патрули искат пари, за да позволят на лодките с мигрантите да продължат пътя си от Либия за Италия.Неотдавна  патрулни катери и бяха обучени от италиански представители как да пресекат потока от незаконни мигранти.Същевременно днес италианската полиция съобщи, че е открила непряка връзка между ислямистки бойци и ръководената от сомалийци мрежа за трафик на мигранти, разбита при нощна полицейска операция в Южна Италия.Полицията каза, че лидерът на базираната в Бари мрежа за трафик е имал телефонен контакт със сомалиец, арестуван в Италия миналия юли по подозрения, че е помогнал на двама чуждестранни бойци от \"Ислямска държава\" да влязат в Италия през Милано.Други членове на мрежата са посещавали интернет сайт, свързан със сомалийските ислямистки \"\"Аш Шабаб\", които са свързани с \"Ал Кайда\".Разбитата тази нощ мрежа в Южна Италия се е занимавала с транспортиране на мигранти до Северна Европа, с фалшиви документи за самоличност и с мрежа за парични преводи.", "date": "2017.05.10", "title": "Италианската прокуратура разследва служители на неправителствени организации за трафик на мигранти"}
{"url": "http://www.dnevnik.bg/video/2017/05/10/2968749_video_drugite_novini/", "text": "Ето съдържанието на емисията:Джубокс за поезия в Градската градинаИ Виена с безпилотни бусчетаФиджет спинър - новата манияОпера за Стив Джобс ще се появи през лятотоЗаработи радиоканал, изцяло посветен на \"Бийтълс\"Лара Фабиан идва с нов албум\"Ролинг Стоунс\" тръгват на евротурне", "date": "2017.05.10", "title": "Видео: Другите новини"}
{"url": "http://www.dnevnik.bg/sport/2017/05/10/2968890_djokovich_zapochna_s_trudna_pobeda_zashtitata_na/", "text": "Новак Джокович стартира успешно защитата на титлата си от сериите \"Мастърс\" в Мадрид. Световният №2 победи трудно с 6:1, 4:6, 7:5 за 2.17 часа представителя на Испания Николас Алмагро във втория кръг от надпреварата.Това беше първа победа за Джокович след голямата промяна, която предприе в професионален план - преди дни .Носителят на 12 титли от Големия шлем изпусна инициативата, която имаше в началото на мача. След това запази концентрация във важните моменти и дочака грешки на съперника, за да си осигури място в следващия кръг.Джокович беше пробит още в първия гейм. Сърбинът пое контрола и спечели шест поредни гейма, с което затвори първия сет.Алмагро подобри значително играта си във втория сет. 76-ият в света имаше точка за пробив във втория гейм, която пропиля след неуспешен форхенд. Джокович два пъти повеждаше с 40:15 на сервис на Алмагро, но сетът продължи без пробив. До такъв стигна испанецът в десетия гейм и изравни сетовете.Силната игра на Алмагро продължи и в началото на третия сет и той поведе с 3:0 гейма. Джокович върна бързо пробива и изравни на 3:3. При 5:5 и 30:30 испанецът сбърка два форхенда и беше пробит. Джокович взе следващия си сервис гейм и спечели мача.Следващият съперник на сърбина ще бъде друг испанец - Фелисиано Лопес, който победи Жил Симон.", "date": "2017.05.10", "title": "Джокович започна с трудна победа защитата на титлата в Мадрид"}
{"url": "http://www.dnevnik.bg/bulgaria/2017/05/10/2968934_shveicariia_zatiaga_kontrola_vurhu_rabotnite_vizi_za/", "text": "Швейцарското правителство ще следи по-строго броя на издаваните нови дългосрочни разрешителни за работа за българи и румънци. Това може да доведе до намаляване на броя им между 1 юни 2017 г. и 2018 г., съобщиха от министерството на външните работи на България.Решението е временна мярка и няма да засегне издадените до момента дългосрочни разрешителни, както и краткосрочните разрешителни за работа.Българските и румънските граждани получиха пълен в Швейцария през май 2016 г., като бяха изравнени по статут с гражданите от останалите страни-членки на Европейския съюз след изтичане на преходния период по Споразумението за свободно движение на хора. То дава възможност на  да налага временни мерки за намаляване на броя на разрешителните за работа за държави- членки, ако прецени, че има натиск върху пазара на труда.Решението от днешното заседание на Федералното правителство на Швейцария с действие за една година влиза в сила от юни 2017 г. и се отнася само до разрешителните от категория \"В\" (за дългосрочно пребиваване), без да се засяга категория \"L\", отнасяща се до краткосрочните разрешителни за една година.Вицепремиерът по правосъдната реформа и министър на външните работи  разговаря с държавния секретар в Департамента по външни отношения на Конфедерация Швейцария Паскал Баерисвил, която отбеляза, че решението е стандартна процедура с ограничен обхват и срок и не е дискриминационна мярка спрямо българските и румънските граждани.Конфедерация Швейцария взе решение за въвеждане на подобни мерки относно разрешителните за работа през 2012 г. спрямо 8 нови страни-членки на ЕС от първата вълна на разширяване, а през 2013 г. разшири действието им и за други 17 страни-членки на ЕС.", "date": "2017.05.10", "title": "Швейцария затяга контрола върху работните визи за българи"}
{"url": "http://www.dnevnik.bg/gradska_sreda/2017/05/10/2968884_ot_sledvashtata_sedmica_oshte_edin_elektrobus_shte_se/", "text": "От следващата седмица в София ще започне да се движи пробно нов електробус, доставен от Чехия. Това съобщи пред журналисти днес зам.-кметът на София по транспорта Евгени Крусев. Новото превозно средство ще се движи по линия 314, между \"Младост 1\" и с. \"Бистрица\". В момента От думите на Крусев се разбра, че новият електробус е с дължима от 8 метра и с 15 седящи места. Малките му габарити му позволяват да е по-мобилен и да се движи по по-тесни маршрути. Крусев посочи, че се обмисля възможност новият електробус да започне да се движи вместо трамваите по булевард \"Дондуков\", след . Крусев каза, че до една седмица ще бъде взето решение каква настилка да бъде положена по булеварда - павета, асфалт или комбинирана.Зам.-кметът по транспорт съобщи и че очаква до средата на 2018 г. в София започнат да се движат нови 20 електробуса. В момента в Столичната община все още избират електробуси с каква технология на задвижване да купят, като вариантите са два. При едната възможност автобусите трябва да бъдат зареждани по 6 часа от станция в гаражите, с което максималният пробег е между 250 и 300 километра. Вторият вариант е автобуси с батерия, които ще могат да изминават по 30 км с едно зареждане. За целта на всяка крайна спирка ще трябва да бъдат изградени зарядни станции.", "date": "2017.05.10", "title": "От следващата седмица още един електробус ще се движи пробно из София"}
{"url": "http://www.dnevnik.bg/bulgaria/2017/05/10/2968930_otgovornik_na_mokur_bjufet_snabditel_policai_i/", "text": "С ден закъснение от обещания срок общинската администрация във Варна публикува списъка на наемателите във ведомствените си жилища. В документа обаче липсва най-важната част от информацията – квадратурата на апартаментите и размера на наемите, които плащат за тях четиридесет и тримата им обитатели.във Варна доби публичност след статия в блога на журналиста на свободна практика Борис Касиков. От нея стана известно, че.Пред \"Нова телевизия\" Пейчев обеща списъкът на всички живеещи във ведомствени апартаменти на общината да бъде публикуван на сайта й до края на вчерашния ден. Това обаче стана едва днес следобед. Обяснението, което даде секретарят на администрацията Нора Момчева беше, че списъкът се нуждае от \"обработка\", за да не бъдат разгласени лични данни.Размерът на общинските наеми не влиза в тази категория, тъй като дава представа на гражданите заСпоред Закона за достъп до обществена информация в този случай има \"надделяващ обществен интерес\" и данните не могат да бъдат прикривани.По-рано днес \"Дневник\" публикува друг вариант на списъка, до който получи от общински служители, пожелали анонимност. В него се вижда, че . Срещу тази сума в 43 общински имота би трябвало да са настаненикоито не разполагат с друго жилище във Варна, както и специалисти в сферата на науката, културата, образованието и медицината, привлечени от друг населени места.Но в списъка, публикуван днес следобед, има няколко изключително любопитни позиции. Така например под №5 и № 22 в него са записани Росица Коева и Красимир Маринов - съответно отговорник на мокрия бюфет и снабдител в ресторанта на общината. Коева живее в 69 кв.м. срещу 50 лв. месечен наем, а Маринов в 89 кв.м. за 73 лв. месечно.Пак според документа, публикуван днес на сайта , в четири ведомствени апартамента от 70 – 90 кв.м.Това са началникът на Охранителна полиция Никола Панчев, вече бившият зам.-директор на Областната дирекция на полицията Андрей Ангелов, бившият командир на Специализирания отряд за борба с тероризма, а по-късно и шеф на местната структура на ДАНС във Варна Кирил Димов и Любомир Николов.В общински жилища живеят и прокурорите от Окръжна прокуратура – Варна Ивелин Стаматов и Милен Ставрев пак при споменатото по-горе съотношение между жилищна площ и цена на наема. Едно общинско жилище се ползва и за т.нар. \"Синя стая\" на варненския Окръжен съд.Въпреки многократно зададените от вчера насам въпроси защо служители на МВР и прокуратурата не са настанени в държавния жилищен фонд във Варна, официален отговор от общинската администрация до този момент няма. Не става ясно и как представителите на правоохранителните органив контактите с местната власт, след като са настанени в общински имоти при символични наеми.Впечатление в публикувания днес списък прави и това, че в общински апартаменти на свръхзанижени цени живеят и голяма част от ръководните служители в контролните звена на местната администрация.Сред тях са Гинка Пенчева, инспектор \"Контролно-ревизионни дейности\" в община Варна (102кв.м., 88 лв.), Камелия Василева, главен инспектор \"Контрол и санкции\" (69 кв.мл, 62 лв.), Джемиле Джелилова, главен експерт \"Постоянни и временни комисии\" в канцеларията на Общинския съвет (104 кв.м., 82 лв.), Стелияна Маринова, началник отдел \"Вътрешен контрол\" (110 кв.м., 90 лв.), Антония Димитрова, старши експерт \"Контрол енергийни разходи\" в отдел \"Общинска инфраструктура\" (110 кв.м., 90 лв.), Невена Клюнкова, началник отдел \"Човешки ресурси и вътрешен административен контрол\" (104 кв.м., 92 лв.), Георги Стоянов, главен специалист в отдел \"Опазване на обществения ред\" (127 кв.м., 79 лв.) и др. Впечатление в този списък прави фактът, че почти всички наематели в блока заемат контролни длъжности в местната администрация. За да получат права на общински наематели, всички те би трябвало да са декларирали, че не разполагат с друг имот във Варна.Данни на общината показват, че в друга жилищна сграда на ул. \"Български орел\",плаща Любомира Комитска. Тя е директор \"Социални дейности\" в общинската администрация. По тази причина в задълженията й влизат организацията и контрола по настаняването на крайно нуждаещите се от жилище. Публичната информация към момента сочи, че подадените, но неудовлетворени молби с такова искане са близо 2100.От всички 43 наематели на евтини общински жилища учителите, художниците, артистите и лекарите са едва 7. Само с 6 изключения всички настанителни заповеди за наем на ведомствени жилища са издадени през или преди 2015 г. Една от тях - тази на Любомира Комитска е подписани още през 2007 г. Според сега действащите наредби за разпореждане с ведомствения общински жилищен фонд две години след настаняването си в него всеки наемател има право да кандидатства за купуване на апартамента, в който живее. Същите наредби определят, че това става пона имотите. Това означава, че общински апартамент от над 100 кв.м. в идеалния или широкия център на Варна би трябвало да струва 25-30 хил. евро или около 300 евро на кв.м. Точно такъв е случаят с апартаментите, наети от Пейчо Пейчев и още 16 наематели в блока на бул. \"Цар Освободител\" №108. За сравнение - пазарните цени на недвижимите имоти в идеалния и широкия център на Варна в момента се движат от 600 до над 1000 евро за кв. м.", "date": "2017.05.10", "title": "Отговорник на мокър бюфет, снабдител, полицаи и прокурори са сред наемателите на евтини апартаменти във Варна"}
{"url": "http://www.dnevnik.bg/zelen/2017/05/10/2968667_programata_za_vuzduha_shte_bude_glasuvana_ot/", "text": "Програмата за управление на качеството на атмосферния въздух в София да бъде гласувана на заседанието на Столичният общински съвет (СОС) на 18 май. Такова желание изрази зам.-кметът на София по екологията Йоана Христова, по време на днешното заседанието на транспортната комисия към общинския съвет. Програмата беше разгледана от общинска комисия за прът път, като обсъжданията ще продължат и на заседанията на останалите комисии до края на седмицата.Програмата на Столичната община  предвижда мерки за ограничаване на високите нива на фини прахови частици, които са основен замърсител в София. Мерките са разделени на краткосрочни, средносрочни и дългосрочни. В програмата е заложено движението на дизелови автомобили в София да ограничавано в дни с високи нива на замърсяване, , безплатен градски транспорт, по-строг контрол на битовото горене, въвеждане на стандарт за вида горива, които могат да се използват, както и продължаване на модернизацията на градския транспорт.На 5 април  заради замърсяването на въздуха в страната, високите нива на фини прахови частици и липсата на мерки за овладяване на проблема от години.  и пътната настилка са основната причина за целогодишното замърсяване с фини прахови частици в столицата.По-малко от 20 минути отне на общинските съветници днес да приемат програмата без дебат и въпроси. Единствено председателката на комисията Екатерина Йорданова изрази желание в програмата конкретно да бъде вписана и модернизацията на автопарка на градския транспорт.Йоана Христова посочи, че програмата е била \"обсъждана широко\", повече от 30 дни, като на срещите са присъствали представители на бизнеса, неправителствени организации и граждани. От всички обсъждания са постъпили 317 предложения. \"Много от тях гражданите предлагаха спонтанно, но ние вече бяхме предвидили в програмата\", каза Христова. По думите й все още се правят анализи за конкретни мерки, които да бъдат приложени, както и да се определи какви инвестиции ще бъдат необходими за прилагането им. Средствата за изпълнението на програмата ще бъдат осигурени основно от бюджета на Столичната община, но ще се търси и финансиране от \"донорските програми\", като оперативната програма \"Околна Среда\".Според Христова една от целите на програмата да повиши информираността и \"гражданското съзнание\" за проблема със замърсяването. През февруари от няколко почасовите данните от автоматичните измервателни станции (АИС) в София за последните четири години. Впоследствие единствено Изпълнителната агенция по околна среда .", "date": "2017.05.10", "title": "Програмата за въздуха ще бъде гласувана от Столичния общински съвет на 18 май"}
{"url": "http://www.dnevnik.bg/bulgaria/2017/05/10/2968938_delata_za_disciplinarni_nakazaniia_na_magistrati_niama/", "text": "Върховният административен съд (ВАС) ще се произнася окончателно по жалбите за дисциплинарните наказания на магистрати, наложени от Висшия съдебен съвет, и няма да връща делата за ново разглеждане от ВСС. Освен товаТова е финалният резултат от проведеното днес Общо събрание на съдиите от двете колегии на ВАС, което прие мотивите към тълкувателното решение за дисциплинарните производства, информира сайтът \"Правен свят\".Тълкувателното решение означава, че неприключилите дела по жалби на наказани магистрати, при които членове на дисциплинарните състави са били и предложители за завеждане на дисциплинарните производства, ще приключат благоприятно за наказаните. Такива са случаите с покойния вече Камен Ситнилски, Светлозар Костов, Румяна Ченалова. В очакване на тълкувателното решение бяха спрени също и делата на Владимира Янева, Богдана Желявска, Петя Крънчева и др.А в останалите случаи се слага край на практиката ВАС да връща делото на ВСС с указания за ново произнасяне, ако е преценил например, че тежестта на наказанието не съответства на нарушението.Тълкувателното дело трябваше да реши въпроса, поставян многократно досега - дали съдът, освен че отменя решението на ВСС, трябва да го върне на съвета със задължителни указания за ново произнасяне, каквато практика имаше досега. Така през 2014 ВАС отмени уволнението на съдия Мирослава Тодорова, но същевременно върна преписката на ВСС за ново произнасяне и съветът я наказа втори път. Сега мнозинството на върховните съдии са се обединили около становището, чеи поради това не може да връща преписката на ВСС с указания какво наказание да наложи.Другият въпрос - дали предложители на дисциплинарно производство могат да участват и в дисциплинарните състави, също многократно е поставян години наред с аргумента, че член на ВСС, който предлага образуване на дисциплинарно производство срещу магистрат, е вече предубеден и ако бъде член на дисциплинарния състав, това опорочава производството и става основание за отмяна на решението. ВАС обаче години наред продължи с противоречивата практика в едни случаи да отменя решения на това основание, в други да ги потвърждава.Сега върховните съдии с преобладаващо мнозинство решиха, че това е съществено нарушение на правилата, защото ако не би било допуснато, би довело до друг резултат.защото с промените в Закона за съдебната власт от 2016 г. членовете на ВСС могат да предлагат за наказание само колегите си от самия съвет. Те вече нямат правомощие да внасят предложения и за магистрати.", "date": "2017.05.10", "title": "Делата за дисциплинарни наказания на магистрати няма да се връщат повече на съдебния съвет"}
{"url": "http://www.dnevnik.bg/sport/2017/05/10/2968982_grigor_dimitrov_se_spravi_s_karlovich_i_stigna_tretiia/", "text": "Българският тенисист Григор Димитров се класира за третия кръг в турнира от сериите \"Мастърс\" в Мадрид. Той победи с 6:3, 7:5 Иво Карлович.В осминафиналите негов съперник ще е Доминик Тийм. Австриецът, който е осми в схемата, се наложи в два сета срещу американеца Джаред Доналдсън.Срещата на Димитров и Тийм ще е в четвъртък не преди 18.00 часа българско време.Хасковлията имаше нужда от 76 минути, за да стигне до успеха. Той игра стабилно, устоя в няколко ключови момента и заслужи продължаването си.Мачът започна с голямо изпитание за Димитров, който още в първия гейм при свой сервис изоставаше с 0:40. Дванадесетият в схемата се справи с предизвикателството и се защити, а веднага след това оползотвори първата си възможност за пробив. Той защити постигнатото и поведе с 3:0.В петия гейм Карлович отново се оказа много близо до пробив, като този път поведе с 40:15. Съперникът му запази хладнокръвие и се измъкна.Макар да изпусна възможност за втори пробив при 5:3, Димитров приключи сета с гейм на нула.Вторият сет вървеше бързо, като двамата печелеха спокойно сервис-геймовете си до 5:5, без да дават шансове на съперника си. Тогава българинът направи решителната крачка - той дръпна с 40:0 и от третия опит съумя да пробие.Той завърши и втория сет с гейм на нула, с който подпечата преминаването си в осминафиналите.", "date": "2017.05.10", "title": "Григор Димитров се справи с Карлович и стигна третия кръг в Мадрид"}
{"url": "http://www.dnevnik.bg/sport/2017/05/10/2968963_basketbolniiat_beroe_produlji_istoricheskiia_si_sezon/", "text": "Баскетболистите на \"Берое\" направиха поредната голяма стъпка в историческия си сезон. Те спечелиха с 3:0 победи серията с \"Черно море\" и се класираха за финала в първенството.Старозагорци изиграха силен мач и стигнаха до 94:68 във Варна.Във финала \"Берое\" ще играе с \"Лукойл Академик\" или \"Рилски спортист\", при които серията е 1:1 победи. Старозагорци вече спечелиха Купата на България и Балканската лига.Веселин Георгиев стана най-резултатен за \"Черно море\" с 18 точки, а за \"Берое\" Брандис Рос и Шейн Гибсън записаха по 16. Арън Джоунс и (13 точки и 14 борби) и Степан Тесия (10 точки и 10 борби) направиха дабъл-дабъл.В началото мачът беше равностоен, но постепенно \"Берое\" натрупа преднина за 21:13 в края на първата четвърт. Гостите продължиха силно и на почивката вече водеха с 14 точки за 46:32. \"Берое\" игра съсредоточено през второто полувреме, което помогна за увеличаването на аванса.", "date": "2017.05.10", "title": "Баскетболният \"Берое\" продължи историческия си сезон с класиране за финала в първенството"}
{"url": "http://www.dnevnik.bg/sviat/2017/05/10/2968975_frenskoto_pravitelstvo_podade_ostavka/", "text": "Френският премиер Бернар Казньов подаде тази вечер своята и оставката на правителството си, след като Конституционният съвет официално потвърди избирането на Еманюел Макрон за президент на Франция, съобщи \"Франс прес\", като се позова на съобщение на Елисейския дворец.В съобщението се казва, че президентът Франсоа Оланд, чийто мандат изтича на 14 май, в неделя, е приел оставката, очаквана \"в съответствие с републиканската традиция\", и е помолил Казньов да изпълнява текущите си задължения до сформирането на ново правителство, предвидено за началото на следващата седмица.Държавният глава тази сутрин председателства последното си заседание на Министерския съвет. Предаването на властта на Макрон ще стане в неделя в Елисейския дворец.Конституционният съвет днес официално провъзгласи днес , избран с 66.1 процента от гласовете срещу 33.9% за Марин льо Пен на втория тур на 7 май.", "date": "2017.05.10", "title": "Френското правителство подаде оставка"}
{"url": "http://www.dnevnik.bg/sport/2017/05/10/2968989_atletiko_pomechta_no_real_e_finalistut_v_shampionskata/", "text": "\"Атлетико\" (Мадрид) създаде малко очаквана интрига и помечта, но не успя да направи исторически обрат срещу големия си съперник \"Реал\". \"Дюшекчиите\" се наложиха с 2:1, но след победата си с 3:0 в първия мач от полуфиналите белите се класираха за финала в Шампионската лига.\"Атлетико\" поведе с 2:0 до 16-ата минута с головете на Саул Нигес и Антоан Гризман. Малко преди почивката Иско отбеляза безценното попадение за гостите.\"Реал\" ще спори за титлата с . Мадридчани продължават защитата на титлата си от миналия сезон, като се надяват да станат първият отбор, вдигнал купата в Шампионската лига в две поредни години.\"Атлетико\" \"затвори\" с престижна победа в мадридското дерби \"Висенте Калдерон\" за евротурнирите. През лятото отборът ще се премести на новия си стадион.Мачът започна вълнуващо с много емоции, напрежение и възможности. \"Атлетико\" вкара след ъглов удар, като Нигес засече с глава при близката греда. Малко по-късно домакините получиха дузпа, която Гризман превърна в гол.Това даде криле на \"Атлетико\", който се доближи максимално до резултата от първата среща. Воденият от Диего Симеоне състав се стараеше да играе стабилно в защита, но грешка в края на полувремето сложи край на надеждите за обрат.Карим Бензема премина през трима играчи на съперника до аутлинията и пусна в наказателното поле. Тони Кроос стреля, а Ян Облак спаси, но Иско се оказа на правилното място и намали.След почивката емоциите понамаляха. \"Атлетико\" имаше отлична възможност за трети гол в 67-ата минута, но Кейлор Навас направи две много добри спасявания след удари на Яник Караско и Кевин Гамейро.Малко по-късно Лука Модрич вкара, но беше отсъдена засада на Кристиано Роналдо, който влияеше на играта.Резултатът се запази до края и така се стигна до петия краен успех на \"Реал\" срещу \"Атлетико\" в срещите помежду им в евротурнирите.", "date": "2017.05.10", "title": "\"Атлетико\" помечта, но \"Реал\" е финалистът в Шампионската лига"}
{"url": "http://www.dnevnik.bg/sport/2017/05/10/2968979_arsenal_suhrani_nadejdi_za_top_4_s_uspeh_sreshtu/", "text": "\"Арсенал\" победи \"Саутхемптън\" в отложен мач от 26-ия кръг на Висшата лига. Двубоят на \"Сейнт Мери\" завърши 2:0. Голмайстори станаха Алексис Санчес и Оливие Жиру през второто полувреме. С този успех \"топчиите\" изпревариха \"Манчестър Юнайтед\" и заеха петото място с 66 точки.Лондончани постигнаха първа победа на този стадион от 14 години.През първото полувреме \"Арсенал\" имаше леко преимущество във владеенето на топката, но въпреки това домакините създадоха по-опасните положения. Вратарят на \"светците\" Фрейзър Форстър така и не трябваше да се намесва решително.Полузащитникът на \"топчиите\" Алекс Окслейд-Чембърлейн се контузи и на негово място влезе Ектор Бейерин.В 31-ата минута Маноло Габиадини получи топката в наказателното поле сам срещу Чех и отправи удар, който беше спасен. В края Нейтън Редмънд опита късмета си със силен удар от дистанция, Чех обаче успя да спаси с една ръка, след като топката беше насочена в горния десен ъгъл.В 60-ата минута Санчес откри. Йозил подаде към чилиеца, при поемането той се измъкна от Стивънс и Йошида, след което отново ги финтира с едно движение и сам срещу Форстър отправи неспасяем удар. Санчес вкара 20-ия си гол от началото на сезона в първенството и стана първият футболист на \"Арсенал\" с 20 или повече попадения след Робин ван Перси от сезон 2011-12, който завърши с 30.След това последваха силни минути за гостите, които наложиха натиск, но отборът на мениджъра Клод Пюел удържа. Пред Габиадини и Буфал се откриха нови възможности, които бяха пропилени.В 83-ата минута се стигна до втория гол. Санчес центрира в наказателното поле, където Рамзи отклони към влезлия преди три минути Жиру и френският национал с глава от близо се разписа.Следващият мач на \"Арсенал\" е срещу \"Стоук сити\", а \"Саутхемптън\" гостува на изпадналия \"Мидълзбро\".", "date": "2017.05.10", "title": "\"Арсенал\" съхрани надежди за топ 4 с успех срещу \"Саутхемптън\""}
{"url": "http://www.dnevnik.bg/sport/2017/05/10/2969001_s_petata_si_poredna_pobeda_vereia_zavurshi_pred_botev/", "text": "\"Верея\" завърши на върха в група А на осмицата в Първа лига. Старозагорци постигнаха петата си поредна победа след 3:2 срещу последния \"Монтана\".Воденият от Александър Томаш отбор събра 45 точки и остана начело с една пред \"Ботев\". \"Канарчетата\" се наложиха с 3:1 срещу \"Славия\" в Пловдив.\"Верея\" и \"Ботев\" очакват да научат съперниците си измежду \"Пирин\" и \"Берое\", с които ще спорят в плейофите, даващи право да се борят за участие в Европа. \"Славия\" и \"Монтана\" ще продължат да защитават мястото си в елита.В Ловеч \"Верея\" поведе с 2:0, но още до почивката \"Монтана\" изравни. Решаващ се оказа голът на Бен Джемия в 81-ата минута.\"Ботев\" стигна до нова победа в съперничеството си със \"Славия\" след красиви голове на Бризола, Виана и Косоко. Почетното попадение за белите дойде след автогол на Апостолов в 70-ата минута.", "date": "2017.05.10", "title": "С петата си поредна победа \"Верея\" завърши пред \"Ботев\" в осмицата"}
