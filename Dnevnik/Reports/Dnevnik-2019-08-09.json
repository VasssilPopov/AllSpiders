{"url": "https://www.dnevnik.bg/bulgaria/2019/08/09/3949270_prokuraturata_pusna_nova_porciia_dokazatgelstva_po/", "text": "Десетина дни  след като разпространи до медиите част  от доказателствата по  разследването за кибертероризъм  срещу собственика на \"ТАД груп\" Иван Тодоров, търговския директор във фирмата Георги Янков и 20-годишния служител Кристиян Бойков, както и  ден след като съдът  след закрито заседание върна в ареста Тодоров, специализираната прокуратура реши да пусне още една част от събраните от нея доказателствата по случая. ( ) \"В съответствие с чл.41, ал.2 от КРБ Апелативната специализирана прокуратура и Специализираната прокуратура считат, че българските граждани имат право на информация по въпроси, които представляват за тях законен интерес, ако информацията не е държавна или друга защитена от закона тайна или не се засягат чужди права\", се казва в мотивите за разпространението на четири PDF файла на сайта на Специализираната прокуратура. \"Представянето на данни и/или доказателства, част от досъдебни производства, е възможност за обществото да си изгради правилна преценка за обосноваността на наказателното преследване по казуси предизвикващи голям интерес. Специализираната прокуратура и Апелативната специализирана прокуратура и няма да оповестяват информация, която би застрашила хода на наказателното производство. Водени от това разбиране, при абсолютно спазване на закона ще продължим да информираме обществеността по въпроси, представляващи голям обществен интерес. Българските граждани имат право да знаят\", аргументират се прокурорите. Отново от файловете се твърди, че са изрязани лични данни и нецензурни изрази, а разпространението им става с разрешение на съответния прокурор. Четирите файла са озаглавени \"Застрахователни дружества\", \"Разпити резюме\", \"Справка телеграм\" и \"Тодоров\". Някои съдържат резюмета на показания на макар и анонимни, но видимо които свидетелстват за работата и практиките в компанията. Аудиозаписи не се разпространяват. В други два файла отново има комуникация между Кристиян Бойков и Иван Тодоров през приложението \"Телеграм\". В резюмета на показания на представители на застрахователни дружества пък се казва, че дружествата нямат никакви договорни отношения с \"ТАД груп\" и не би трябвало фирмата да притежава каквито и да било данни от тези застрахователи. Прокуратурата вчера представи пред Апелативния специализиран наказателен съд нови доказателства срещу Тодоров, за когото твърди, че е поръчал на Кристиян Байков хакерската атака срещу базата данни на Националната агенция за приходите и че трябва да отговоря за кибертероризъм. Обвинението пледира, че Тодоров е ръководил еднолично всяко действия във фирмата. Освен това е имал система от охранителни камери, които по всяко време гледат в мониторите на подчинените му и е знаел те какво вършат. Вчера в кратката си среща с медиите, след като се запозна с новите доказателства, шефът на \"ТАД груп\" само заяви, че не е поръчвал нищо, но отказа да коментира представените пред съда нови документи. Сред представените вчера нови доказателства, пуснати днес и във файловете от прокуратурата, е справка от между Тодоров и Бойков, в който служителят казва: \"Тая вечер НАП заминава\". А Тодоров отговорил: \"Да ги копираме целите, пък после ще ги питам за киберсигурност\". В друга комуникация се говори, че Бойков информира Тодоров, че има достъп до данни на застрахователна компания, а ръководителят на фирмата коментира, че ще \"гони\" застрахователя за тестове, а \"ако не - в новините\". Пак в чат в същото приложение прокуратурата твърди, че Байков предлага на потенциален купувач база данни и дава ориентировъчни цени за масивите информация. Говори се и за други хакнати застрахователни дружества, брокери, придобити застрахователни полици, данни за една медиа. Пак в същия комуникационен канал Бойков публикува уеб адрес на български телекомуникационен оператор************, след което пише \"български оператор ползват същата система, която успяхме да хакнем :D\". От резюмето на разпитите, разпространено от прокуратурата, се вижда, че е говорено с доскорошни служители в \"ТАД груп\", които дават информация за методите на работа във фирмата. Те казват, че Кристиян Бойков е имал външен диск, на който е съхранявал множество бази данни и е давал на колегите си да разглеждат информацията. С нея бил запознат и Тодоров. Свидетели посочват, че Бойков ги е до различни сървъри и бази данни на фирми, които не са били клиенти на \"ТАД груп\". \"Кристиян искаше да направим пробив в информационната система на НАП и да свалим база данни. Аз се съгласих, но му казах, че ще го направим по-късно, тъй като отивам на зъболекар. Аз се съгласих само защото не ми се занимаваше с него, но нямах намерението да го правя и аз лично не съм правил нищо. По-късно, мисля, че след около три седмици, видях в един общ чат на компютърна тематика с над 50 участника отново в \"Телеграм\", че Кристиян се интересува от айпи адресите на nap.bg и nra.bg. Малко след това някой от групата, не си спомням кой точно, пусна айпи адресите на nap.bg и nra.bg. Тогава Кристиян написа: \"ей сега ще видите какво ще стане, момчета\", казва И. А. \"...Не си спомням точно кога, но Кристиян ми се похвали, че е свалил голяма база данни, съдържаща регистрационните номера на много автомобили, както и лични данни на техните собственици – имена, ЕГН-та, имейли. Кристиян ми каза, че държи тази база данни на много сигурно място и има информация за всички автомобили в България и техните собственици\", продължава същият свидетел, цитиран вчера в съда като \"свидетелят Ахмед\". Той коментира пред прокурора, че ръководителят на \"ТАД груп\" е поставил на Бойков задача да хаква фирми, които впоследствие да стават клиенти на \"ТАД груп\". Служители коментират, че ръководството на фирмата е знаело добре какво прави Бойков и е нямало как неговите действия да са били без съгласието на Тодоров. От файла с име \"Тодоров\" собственикът на \"ТАД груп\" е цитиран да пише в група \"tad cyber team\" e  на 5 март: На 21 юни в същата група Бойков публикува: \"Ударихме на Бат Митко от .....машината и откраднахме всички документи\". На няколко пъти в различни чатове се споменава отново името на интернет сайта \"Биволъ\" и се говори, че част от данните ще бъдат публикувани там.", "date": "2019.08.09", "title": "Прокуратурата пусна нова порция доказателства по обвиненията срещу \"ТАД груп\" (допълнена)"}
{"url": "https://www.dnevnik.bg/sviat/2019/08/09/3949252_treska_za_iod_-_rusnacite_v_raiona_na_vzriva_ot/", "text": "Фармацевти в градовете Архангелск и Северодвинск в Северозападна Русия съобщават, че жители масово купуват йод след вчерашната експлозия при тест на реактивен двигател и той дори е свършил в някои аптеки. Това  пише  петербургското издание \"Фонтанка\", според което в някои аптечни мрежи е изкупен всичкият йод. В 15 аптеки работещите обясняват, че търсенето е особено високо. Вчера след инцидента, при който  загинаха най-малко двама души , властите първоначално твърдяха, че няма изтичане на радиация. Местните власти в Северодвинск - най-близкия до предполагаемото място на експлозията град - опровергаха това твърдение, като казаха, че е отчетено повишение на радиационния фон. \"Армия вярващи в целебната сила\" \"Ройтерс\" цитира аптекарка, според която \"цял ден всички питат за йод\". \"Все още имаме йод... но много хора дойдоха за него днес.\" \"Местното население не повярва на заявленията на властите за нормализация на радиационния фон след неуспешните изпитания на секретен полигон в Архангелска област,\" пише \"Фонтанка\", която говори за \"армия вярващи в целебната сила на йода\". След като властите вчера затвориха част от Двинския залив (на който се намира Северодвинск) за граждански плавателни съдове, \"Фонтанка\" писа, че  е възможно ракетата, с която е станал инцидентът , да е била ядрена (военноморски източник на \"Комерсант\" пък говори за разлив на гориво). Ограниченията, за които първоначално не бе дадено обяснение, влизат в сила днес и ще продължат до 10 септември. В разговор с \"Фонтанка\" заместник-капитанът на морското пристанище в Архангелск (на 44 км по суша от Северодвинск) Сергей Козуб в прав текст заявява, че мярката е заради взрива. Сайтът 29.ru се позовава на очевидци, според които в района на Северодвинск кръжат военни хеликоптери, а пострадали биват откарвани в болница в костюми за химически защита. В социални мрежи се разпространява видеоклип, според който има голям пожар в полигон на Военноморския флот на Русия недалеч от Северодвинск, но той, изглежда, е фалшив, защото са ползвани кадри от 2015 г., пише \"Фонтанка\". На съседния бряг Междувременно  според \"Новая газета\" , която също пише за повишеното търсене на йод в двата града, радиационният фон е повишен и в Терския район на Мурманска област (на срещуположния, северен бряг на Бяло море; на южния са Северодвинск и Архангелск). Данни, с които вестникът твърди, че разполага, сочат, че повишението все пак остава в норма в сравнение с предишните дни. Възможно е увеличението да е свързано с инцидента на военния обект в Архангелска област, продължава публикацията. Междувременно \"Грийнпийс Русия\" направиха запитване за екологичните последствия от взрива - както до руския регулатор Роспотребнадзор, така и до Норвежката дирекция за радиационна защита.", "date": "2019.08.09", "title": "\"Треска за йод\" - руснаците в района на взрива от ракетния тест се страхуват от радиация"}
{"url": "https://www.dnevnik.bg/razvlechenie/2019/08/09/3949267_fotografski_konkurs_tursi_istorii_za_bezdomni_jivotni/", "text": "Конкурс за фотография на тема бездомните животни обявява организацията \"Четири лапи\". Неговото заглавие е \"Осинови любовта\", а най-добрите кадри ще бъдат включени в изложба на открито тази есен. Крайният срок за изпращане на снимките е 15 септември, съобщават от организацията. Конкурсът е част от кампанията на \"Четири лапи\" за осиновяването на бездомни животни \"Осинови.ме\". Няма ограничения кой може да се включи в него, а участниците трябва да разкажат в един кадър как виждат живота на бездомните животни. Друго условие е към снимката да бъде приложена кратка история за това къде, как и по какъв повод е заснета тя, както и описание на героя. За участниците са подготвени награди. \"Осинови.ме\" е най-новата кампания \"Четири лапи\", която има за цел да популяризира отговорното отношение към домашните любимци и осиновяването на изоставени животни. \"Осиновяването на бездомни кучета и котки е световна тенденция, която все повече измества купуването им\", казват от организацията. Кампанията цели и да събуди дебата за агресията и насилието над домашните животни. Фотографиите и текстовете се приемат   на .", "date": "2019.08.09", "title": "Фотографски конкурс търси истории за бездомни животни"}
{"url": "https://www.dnevnik.bg/sviat/2019/08/09/3949291_stotici_protestirashti_zapochnaha_stachka_na/", "text": "Стотици антиправителствени демонстранти започнаха тридневна седяща стачка в залата за пристигащи пътници на международното летище на Хонконг, предадоха \"Ройтерс\" и ТАСС. Протестиращите раздават листовки и издигат плакати на над 10 езика в опит да информират пътниците за кризисната ситуация и исканията на демократичното движение и за новите протести, които се готвят през уикенда в града. Участниците в акцията са предимно млади хора, облечени в черни фланелки. Обявявайки предварително акцията си, те обещаха в социалната мрежа \"Телеграм\", където общуват помежду си и се организират, да не извършват вандалски действия, да не нарушават работата на летището и да не се опитват да проникват в забранените зони. Листовките започват с обръщението \"Драги пътници!\" В тях протестиращите призовават пристигащите да им простят за \"неочаквания Хонконг\", с който ще се сблъскат. \"Вие идвате в разорен, изтерзан град, който не е онзи, който някога сте виждали. За онзи, стария Хонконг, се борим ние!\", се казва в листовките на английски. Управата на летището, което е сред най-оживените в света, съобщи, че през тези дни то ще работи при нормален режим, но при засилени мерки за сигурност заради протестите. Край входовете към зоните за чекиране на заминаващи пътници са се образували опашки, защото се изисква показване на билети и пътнически документи, съобщават местни медии, цитирани от ДПА. /БТА", "date": "2019.08.09", "title": "Стотици протестиращи започнаха стачка на летището в Хонконг"}
{"url": "https://www.dnevnik.bg/analizi/2019/08/09/3949299_ekoministurut_zaplashva_budeshteto_na_nacionalnite/", "text": "Коалиция \"За да остане природа в България\" остро възразява срещу  изказването  на министъра на околната среда и водите Нено Димов, че строгите правила в националните паркове пречат на туризма. Паркове, и съответно туризъм в тях, има единствено благодарение на дългогодишната, национална работа за опазването на тези крехки и ценни места в Рила, Пирин и в Стара планина. В началото на ХХ век склоновете на българските планини са оголени от сечи. Много населени места са заплашени не само от недостиг на дървесина но и от наводнения, ерозия, съответно от липса на вода. Това стряска обществото, налага  спешното развитие  на лесовъдската наука и практика, както и защитата на последните места, където се срещат вековни гори, планински езера, чист въздух и живописни пейзажи. Националите и природни паркове и защитената природа на България са много важно достижение на страната ни. Благодарение на  постигнатото , ние разполагаме с генни банки и с ефективно противодействие срещу негативните ефекти на климатичните промени. Градивната работа за природозащитата е важен принос за бъдещото качество на живот на Балканите и в Европа. включително и възможности за пълноценен, качествен отдих. Националните и природни паркове се превръщат в любима дестинация на милиони българи и гости на България. Но опазената природа е и голяма отговорност - популярността на парковете означава все по-голяма заплаха за тях. Масовото човешко присъствие, растящите планински курорти, строежите на ски инфраструктура превръщат много места из тези острови на дивата природа в урбанизирани зони, сечища,  натоварени пътища . В този контекст публичен натиск не от кой да е, а от министър на околната среда и водите за отслабване на защитата на националните паркове, е изключително опасен прецедент. Множество изследвания през последните години показват, че България губи природни ресурси - чист въздух, реки, вековни гори, видове. Намалява количеството и се влошава статусът на високопланинските езера. Тези ресурси не са само национален, той е принос и отговорност към качеството на живот в Европа. Отказ от опазването му е национално предателство и бомба със закъснител в европейски мащаб. Напомняме, че преди време той призова депутатите за спешни промени в Закона за защитените територии, които да улеснят застрояването на националните паркове. Правила в парковете трябва да има, ползата им трябва да се популяризира активно и споделената отговорност за спазването им от всички - институции, граждани и гости на България, трябва да е пределно ясна. Грижата за защитените територии от страна на министър Димов трудно може да се забележи. Въпреки непрестанния и обезкуражаващ натиск на министъра за улесняване на сечи и строежи в Пирин, коалиция \"За да остане природа в България\" му препоръчва: публичното си говорене с действащото природозащитно законодателство със структурите на подопечното си ведомство за ефективна защита на националните паркове, за да осигури дългосрочно устойчив туризъм и ред други ценни услуги, които природата предоставя начините за опазване на парковете - посетителите им трябва да разбират, че опазването на природното наследство е подобно на това на културното - изисква внимание, правила и инвестиция. Коалиция \"За да остане природа в България\" е готова да помогне на екоминистерството и на парковите администрации за модернизирането и популяризирането на мерките за защита на националните паркове.", "date": "2019.08.09", "title": "Екоминистърът заплашва бъдещето на националните паркове"}
{"url": "https://www.dnevnik.bg/zdrave/2019/08/09/3949312_jena_ot_montana_e_zarazena_sus_zapadnonilska_treska/", "text": "Първи случай на западнонилска треска за тази година е регистриран в България. Това заяви областният управител на Монтана Росен Белчев, цитиран от \"Фокус\". Той уточни, че е заразена жена от града. Тя е в по-добро състояние и е изведена от реанимация в инфекциозно отделение. Преди дни директорът на Националния център по заразни и паразитни болести Тодор Кантарджиев обяви, че  дете от Русе е показало симптоми , че е заразено със западнонилска треска, но след обстоен преглед на пробите болестта не беше открита.", "date": "2019.08.09", "title": "Жена от Монтана е заразена със западнонилска треска"}
{"url": "https://www.dnevnik.bg/ot_vas/2019/08/09/3949316_merki_sreshtu_chumata_v_gorata/", "text": "На пътеката за хижа \"Плевен\" в Стара планина са поставени корита с дезинфекционно средство заради чумата по свинете - опасно заболяване. Дано туристите не се притесняват да си намокрят краката.", "date": "2019.08.09", "title": "Мерки срещу чумата в гората"}
{"url": "https://www.dnevnik.bg/sport/2019/08/09/3949329_solomonovsko_reshenie_razreshi_spora_za_machovete_v/", "text": "Соломоновско решение сложи точка на  спора за това дали мачове от испанското първенство трябва да се играят в петък и понеделник , пише \"Марка\". Съдът постанови, че двубои от Примера дивисион могат да се провеждат в петък, но не и в понеделник. Сезонът в испанския елит ще започне следващия петък с двубоя между \"Атлетик\" (Билбао) и шампиона \"Барселона\". Мачът между \"Майорка\" и \"Ейбар\" беше насрочен за понеделник, но решението на съдията Андрес Санчес Магро налага промяна. В спора Ла Лига се противопостави на испанската футболна федерация, която се обяви за това двубоите да са само в почивните дни. \"Ас\" коментира, че федерацията излиза своеобразен победител в противопоставянето - тя е приела да има мачове в петък, но ще получи обезщетение от 15 млн. евро.", "date": "2019.08.09", "title": "Соломоновско решение разреши спора за мачовете в испанския футбол"}
{"url": "https://www.dnevnik.bg/bulgaria/2019/08/09/3949335_purvi_sluchai_na_chuma_po_svinete_sa_ustanoveni_v/", "text": "Българската агенция по безопасност на храните (БАБХ) съобщи, че за пръв път в областите Смолян и Шумен са установени първи случаи на африканска чума при диви свине. В землището на смолянското село Змеица в община Доспат са намерени умрели две диви свине. По един труп на диво животно е намерен в община Върбица, област Шумен и в землището на село Ново Градище, община Стражица, област Велико Търново. Взетите проби са потвърдени като положителни за вируса на африканска чума по свинете от Националната референтна лаборатория в Националния диагностичен научноизследователски ветеринарномедицински институт в София днес. Агенцията призовава обществото да изпълнява мерките за превенция и биосигурност. Междувременно протестиращите в село Крушаре съобщиха пред БНР, че ще внесат сигнал до Върховната административна прокуратура за това, че Министерството на земеделието ги е принудило да избият доброволно животните в домашните стопанства. Министърът на земеделието Десислава Танева съобщи сутринта пред БНТ, че към днешна дата огнищата тип домашна свиня са 30 като от 27 юли не е регистрирано ново. Случаите с дива свиня са 33. ", "date": "2019.08.09", "title": "Първи случаи на чума по свинете са установени в Смолянско и Шуменско"}
{"url": "https://www.dnevnik.bg/skorost/2019/08/09/3949347_do_3_meseca_varna_shte_ima_raboteshta_sistema_za/", "text": "До 3 месеца Варна ще има функционираща система за видеонаблюдение и контрол на пътния трафик, съобщи кметът на града Иван Портних на съвещание, свикано от Държавна агенция \"Безопасност на движението по пътищата\" (ДАБДП), заради поради ръста на жертвите от пътни инциденти в региона от началото на годината, съобщиха от агенцията. По думите му това е система, изградена преди години, за която е имало спорове за собствеността с частната компания изпълнител. \"Сега всички проблеми са преодолени и вече се прави техническо обследване, за да може във възможно най-кратки срокове тя да бъде интегрирана в цялостната система на видеонаблюдение на града. Очаква се тя не само да изиграе превантивна роля по отношение на движението по пътищата в града, но и при разследване на престъпления, тъй като има възможност да разпознава регистрационни номера на превозни средства и лица на хора\", допълни кметът. Според председателят на новата държавна агенция Малина Крумова видеонаблюдението може да даде много ценна информация за организацията на трафика, проблемите, най-честите нарушения и причините за инциденти в населеното място. \"Трябва да се научим, че ролята на камерите не е само контролна – те трябва и могат да бъдат използвани за превенция, но добитата информация трябва да бъде системно преглеждана и анализирана\", допълни тя. Според данните на местната полиция в област Варна има почти двойно увеличение на загиналите при пътнотранспортни произшествия в сравнение със същия период на 2018 г. - 24 срещу 14 души. Катастрофите с пострадали скачат до 330, като ранените са 437 души. Пътната полиция в областта ще съсредоточи усилия в две основни направления – контрол на скоростта и шофиране след употреба за алкохол. За тези 6 месеца органите на реда са регистрирали над 23 хил. нарушения, а близо половината от тях (над 10 хил.) са били за превишена скорост. Проблем остава и употребата на алкохол – от началото на годината са заловени 86 водача да шофират с над позволеното съдържание на алкохол в кръвта. \"Друга негативна тенденция е големият брой инциденти в населените места. Това е проблем, по който ще продължим да работим с общините. Тук се надявам, че тази проактивност, която има Варна, ще бъде продължена и от другите общини в региона\", каза Малина Крумова. В градски условия са станали 230 тежки катастрофи, а загиналите пешеходци са петима. Спешна промяна в организацията на движението на няколко конфликтни точки в региона ще предприеме Областното пътно управление на АПИ. Шумна маркировка ще бъде положена на пътищата Варна - Добрич (при 9 км) и Варна - Оброчище (на 7 км). Кръгово движение ще бъде изградено и на т.нар. Долна Трака, а до неговото обособяване на място постоянно патрулира полицейски екип, за да не се допускат инциденти.", "date": "2019.08.09", "title": "До 3 месеца Варна ще има работеща система за видеонаблюдение и контрол на трафика"}
{"url": "https://www.dnevnik.bg/skorost/2019/08/09/3949344_remontite_po_magistrala_hemus_veche_sa_s_edin_po-malko/", "text": "Един от ремонтите по магистрала \"Хемус\" приключи, похвалиха се от Агенция \"Пътна инфраструктура\" (АПИ). Става въпрос за реконструкцията на платното за Варна на виадукта при 37-и километър. Възстановени са всички стоманобетонови греди, подменени са лагерите и дилатационните фуги. Мостовото съоръжение е с нова асфалтова настилка, хидроизолация, маркировка и мантинели. От днес движението е възстановено и шофьорите могат да преминават без ограничение по съоръжението. От АПИ уточняват, че продължава работата и по долното строене на виадукта. По магистрала \"Хемус\" продължават ремонтите на виадуктите при 19-и, 35-и и 36-и километър, както и на тръбата за София на тунел \"Витиня\". На виадуктите \"Потоп\" при 19-и км и \"Коренишки дол\" при 36-и км предстои изграждането на нова хидроизолация, нов асфалт и осигурителни системи за безопасност. На съоръженията при 51-ви км, както и при 37-и км, продължава работата по долното строене, без това да затруднява трафика.", "date": "2019.08.09", "title": "Ремонтите по магистрала \"Хемус\" вече са с един по-малко"}
{"url": "https://www.dnevnik.bg/bulgaria/2019/08/09/3949324_kratki_novini_otdelenie_po_fizioterapiia_v_raion/", "text": "                         . Открива се ловният сезон за някои птици  Министерството на земеделието обяви, че в събота сутринта официално ще бъде дадено началото на ловния сезон за пернат дивеч. Церемония по този повод ще има във Варна. Посочва се, че заради африканската чума по свинете ловците ще получат специален инструктаж. Пъдпъдък, гривяк, гурулица са част от пернатите, разрешени за отстрел. За други ловът ще бъде разрешен от октомври.  Общината плати апаратура за 12-и ДКЦ Нови апарати за отделението по физиотерапия на 12-и ДКЦ в \"Люлин\" (бившата XII поликлиника) са купени за 130 хил. лв. ева от общинския бюджет, обяви зам.-кметът по финансите и по здравеопазването Дончо Барбалов днес. Той провери на място доставката на уредите, съпроводен от общинските съветници Екатерина Йорданова и Венета Серафимова. Управителят на лечебното заведение д-р Васил Василев изтъкна, че екипът му обслужва район от 200 хил. души. Той се надява до няколко месеца да пристигнат и двата нови ехографа, които също ще бъдат купени с пари от общинския бюджет.", "date": "2019.08.09", "title": "Кратки новини: Открива се ловният сезон за някои птици"}
{"url": "https://www.dnevnik.bg/bulgaria/2019/08/09/3949350_ministerstvoto_na_otbranata_podgotvia_za_prodajba_tri/", "text": "Три полуострова в най-красивите части на Южното Черноморие, терени на метри от морето, предвидени за застрояване, както и имоти в атрактивни части на София възнамерява да продаде до края на годината Министерството на отбраната. Те са включени в списък с общо 100 имота с отпаднало предназначение, \"за осъществяване на разпоредителни действия\" до края на годината. Справка в сайта на министерството показва, че процедурите за разпореждане с най-атрактивните имоти все още не са започнали. Безспорно най-привлекателните от всички имоти, които министерството е включило в разпоредителния списък, се намират по Южното Черноморие. На самия морски бряг в гр. Черноморец е теренът на бивше военно поделение, разположено върху 173 дка. Близо половината от имота се намира върху кръглия полуостров Червенка. Проблем за евентуалния купувач на този имот обаче са 20 изоставени казармени постройки, частни имоти в центъра на полуострова, както и археологически разкопки на късноантичната крепостна стена в североизточната и западна част на полуострова върху площ от близо 63 дка. Останалите два полуострова обаче нямат подобни \"тежести\". Те се намират край Несебър и Поморие. Първият от тях представлява 31.3 дка незастроен терен с недефиниран начин на трайно ползване. Той се намира в местността Акротирия във все още слабо застроената южна част на Несебър. Имотът е заобиколен от пясъчни и скалисти плажове, а в обхвата му са разположени високи пясъчни дюни.      Вторият полуостров обхваща местността Кротирия западно от Стария град в Поморие. Имотът представлява урбанизирана територия с неустановен начин на трайно ползване. Върху него също има изоставени казарми на терен от над 56 дка с 21 изоставени постройки. В северната си част теренът на полуострова граничи с няколко вече изградени ваканционни комплекса и хотели.      В бургаския кв. \"Сарафово\" Министерството на отбраната продава имот на бивши армейски складове с пет постройки, разположени в терен от 5.4 дка на около 300 м от плажа. Сега теренът е предвиден за ниско застрояване до 10 м. Три терена, които със сигурност отдавна са привлекли интереса на потенциални инвеститори, ще се продават от отбранителното министерство и в непосредствена близост до южния плаж \"Нестинарка\" в Царево.      Първият имот е предвиден за застрояване и е разположен върху 110 дка, граничеща на север с широката пясъчна ивица. Южно от него се намира втори имот, също предвиден за продан. В справката на Министерството на отбраната той е отбелязан като \"казармен район\" с една-единствена постройка и терен от над 112 дка. Третият имот край Царево граничи с първите два. Той също е предвиден за застрояване, върху него няма сгради, но е доста по-малък от първите два – едва 4.2 дка. В списъка на Министерството на отбраната са и близо 2 дка в местността Герени край Созопол. Имотът е без определен начин на трайно ползване и се намира на около 200 м от морето и пясъчните дюни. В непосредствена близост до него са къмпинг \"Роял бийч\" и ваканционните комплекси \"Блу ориндж\" и \"Хасиенда бийч\".      Втора група атрактивни имоти, които ведомството на Красимир Каракачанов възнамерява да продаде, се намират в столицата. На бул. \"Цар Борис III\" се намира незастроен терен от малко над над 2 дка. В кв. \"Драгалевци\" в месеците до края на годината предстои да бъде продаден 19 дка терен със стари военни складове. Друг незастроен имот, който също е включен в списъка, се намира на околовръстното шосе в София. Той е с размер, надхвърлящ 39 дка. Още два незастроени терена – единият 93, а другият 136 дка, се намират в района на Божурище. За последен път Министерството на отбраната е продавало имоти край морето през 2017 г. Най-голямата сделка тогава беше бивше военно поделение с площ 96.2 дка в Несебър То беше продадено за 5 041 111 лв. Това прави  цена от 52.41 лв. на квадратен метър за земята, без да се броят 14 сгради  с обща застроена площ от 1354 кв.м. Справка на \"Дневник\" в един от най-големите сайтове за продажба на недвижими имоти тогава показа, че средната цена на кв.м в местността Кокалу, където се намира имотът, е била 44 евро (86 лв.). Купувач на имота беше дружеството \"Академика сий палас\" АД. Пред \"Нова телевизия\" вицепремиерът Каракачанов обясни продажната цена от 54.41 лв. на кв. м с това, че Министерството на отбраната плаща годишно по около  20 млн. лв. за поддръжка и охрана  на имотите си. Това обяви в ефира на \"Нова телевизия\" вицепремиерът Красимир Каракачанов в коментар за цените, на които се продават имоти на ведомството. Той обясни също, че повечето търгове за продажба на военни имоти се проваляли, защото не се явявали купувачи при обявените високи цени.", "date": "2019.08.09", "title": "Министерството на отбраната подготвя за продажба три полуострова по Южното Черноморие"}
{"url": "https://www.dnevnik.bg/analizi/2019/08/09/3949359_ako_mnogo_protestirat_ima_li_veroiatnost_ivan_geshev/", "text": "                         Заместник-главният прокурор Иван Гешев е единствена кандидатура за поста на настоящия си началинк Сотир Цацаров. Номинацията му бе издигната от цялата прокурорска колегия във ВСС и на практика бе затвърдена от отказа на правосъдния министър Данаил Кирилов да предложи негов конкурент за поста. И въпреки че министър-председателят Бойко Борисов публично се дистанцира от процедурата, от ГЕРБ неофициално коментират, че \"политическата квота\" в кадровия орган на Темида ще застане зад Гешев. Към момента изглежда, че прокурорът, който обяви, че не е привърженик на разделението на властите, със сигурност ще получи 7-годишен мандат и ще седне в креслото с неограничените правомощия на главен прокурор. Въпреки че няма конкурент, Иван Гешев е изправен пред няколко препятствия. И най-голямото от тях е \"дали ще има вълна от гражданско недоволство, което да го свърже с ГЕРБ\". Това обясни източник на Свободна Европа от управляващата партия. \"Противно на очакванията – изобщо не е важно дали президентът ще върне избора на ВСС. Ако сме сигурни, че Гешев няма да бъде пришит към нас – той ще бъде препотвърден. Но, ако обявените за септември протести са многолюдни, Бойко Борисов няма да позволи да повлияят на местните избори\", разказват от ГЕРБ. Ето защо в управляващата партия обмислят и варианта за друг, \"приемлив за всички\" кандидат. И уточняват, че \"приемлив за всички\" означава да бъде приет не само от тях и партньорите им в управлението, а и \"от ДПС и БСП\", и от Сотир Цацаров. \"Няма какво да се лъжем – ясно е, че главният прокурор трябва да е съгласуван политически. Никой няма да го каже официално, но няма как да се случи без протекция\", обясняват от ГЕРБ. Затова са и сигурни, че ако има \"общо решение\", цялата парламентарна квота в съдийската колегия на ВСС ще подкрепи Гешев, въпреки че са излъчени от различни партии. По неофициална информация на Свободна Европа представители на администрацията на президента са проучвали въможностите \"съдиите на БСП\" да не гласуват за \"кандидата на Цацаров и Борисов\", както го наричат. Този вариант обаче се оказал нереалистичен, затова в президентството обмислят да върнат на ВСС очаквания избор на Гешев през октомври. И тъй като в конституцията не е записан срок, в който държавният глава е длъжен да \"пусне\" или върне избора на ВСС, от институцията потвърждават неофициално, че \"ще държат до последно\". Замисълът на подобен ход е да се изчака да изтече мандатът на Сотир Цацаров, който свършва през януари догодина. \"Смятаме, че тогава лостовете на Цацаров ще са по-малки и ако това е така, във ВСС няма всичко да се случва под строй, както беше номиниран Гешев\", обясняват от \"Дондуков\" 2. От ГЕРБ споделят, че ако президентът върне избора на ВСС и в същото време има граждански протести, каквито вече се организират от Инициатива \"Правосъдие за всеки\", Бойко Борисов най-вероятно ще опита \"да не му пришиват Гешев\". Очакването е тогава премиерът да въздейства и изборът на Гешев да не бъде препотвърден от ВСС, да започне нова процедура с друг кандидат и това да стане след местните избори на 27 октомври. \"Разбира се, ако Цацаров много настоява на Гешев, не е невъзможно просто с новата процедура да се спечели време и Гешев да бъде избран, като този път има формални конкуренти\", твърдят от ГЕРБ. Като обаче не изключват и съвсем нов кандидат за поста. Решаващо за крайният изход на сюжета \"нов главен прокурор\" обаче се оказва бъдещото работно място на настоящия шеф на държавното обвинение. Сред управляващите упорито се говори, че главният прокурор настоявал най-много да стане посланик. Източници на Свободна Европа и от Министерския съвет, и от президентската администрация, твърдят че е получил \"отказ\" за това. \"Второто желание\" на Цацаров било да оглави Инспектората към Висшия съдебен съвет. \"Оттам може да контролира цялата съдебна власт и най-вече съвсем официално – съда\", коментират в ГЕРБ. След оставката на Пламен Георгириев от КПКОНПИ обаче, председателското място в комисия \"Антикорупция\" е вакантно. \"Преди това не бе така, Георгиев бе близък до Борисов и Цацаров можеше да поиска стола само на Теодора Точкова в съдебния инспекторат. Сега обаче може да поиска и КПКОНПИ\", очакват в ГЕРБ. \"Разбира се, той (Борисов - б.р.) винаги може да бави всичко за след изборите и да опита изборът на следващ главен прокурор да мине преди избирането на нов председател на КПКОНПИ, но пък прокуратурата може да изиграе сериозна роля в един вот – знаем от Костинброд\", обянсяват от ГЕРБ.", "date": "2019.08.09", "title": "\"Ако много протестират...\" Има ли вероятност Иван Гешев да не стане главен прокурор"}
{"url": "https://www.dnevnik.bg/bulgaria/2019/08/09/3949363_sud_e_othvurlil_jalba_na_stopani_zaradi_merkite/", "text": "В разгара на заразата с африканска чума по свинете и неособено успешните опити на властите да се справят с проблема Агенцията по храните съобщи за отхвърлена от съда жалба на животновъд срещу принудително убиване на животните му. Административният съд в Сливен е отхвърлил на първа инстанция жалбата на собственика на ферма в Болярово като неоснователна. Решението е от 7 август, а делото е образувано по жалба на Христо Христов срещу заповед на директора на Областната дирекция по безопасност на храните - Ямбол. Представители на Христов във фермата са Ана Петрова и Тодор Христов. Случаят е от миналата година, когато ветеринарните власти отново имаха големи проблеми да решат проблема с чумата по дребните преживни животни. Тогава фермери от различни части на страната отново защитаваха животните си с аргумента, че те не са заразени и не трябва да бъдат унищожени.  По конкретния случай случай областната дирекция на агенцията в Ямбол е издала заповед за заличаване регистрацията на животновъдния обект и обезсилване удостоверението за регистрация заради извършени груби нарушения на изискванията на Закона за ветеринарномедицинската дейност от страна на собственика (ползвателя). Мерките бяха наложени, след като стопаните в Болярово възпрепятстваха достъпа до фермата от контролните органи. По този начин Ана Петрова и Тодор Христов попречиха на изпълнението на ветеринарномедицинските мерки за профилактика, ограничаване и ликвидиране на болестта при обявено вторично огнище на чума по дребните преживни животни, посочват от агенцията. Допълват, че по смисъла на закона тези действия са грубо нарушение, тъй като поставят в риск живота и здравето както на животните, така и на хората, и водят до икономически загуби. Въпреки че чумата по дребните преживни животни беше овладяна, България продължава да има статут на страна, инфектирана с болестта, заради действията на стопаните в Болярово и отказа им огнището на заразата в града да бъде унищожено, посочват от агенцията. По тази причина България не може да влезе в процедура, която трае 6 месеца, за обявяването й на страна, свободна от чума по дребните преживни животни, съответно и да се освободят търговските отношения.  Решението на Административния съд в Сливен може да бъде обжалвано в 14-дневен срок пред Върховния административен съд, се посочва в съобщението.", "date": "2019.08.09", "title": "Съд е отхвърлил жалба на стопани заради мерките срещу чумата миналото лято"}
{"url": "https://www.dnevnik.bg/analizi/2019/08/09/3949098_afrikanska_chuma_i_lovki_shemi_za_milioni/", "text": "                         Едва след като на 7 август журналистката Генка Шикерова публикува в YouTube филм за свое разследване, което е трябвало да бъде излъчено по Nova, но е било спряно, главният прокурор Сотир Цацаров разпореди проверка в Българската агенция по безопасност на храните (БАБХ). Това е поредният случай, в който главният прокурор трябва да прочете нещо в пресата или интернет, докато пие сутрешното си кафе, за да предприеме мерки. В 12-минутния филм на Шикерова и \"Антикорупционен фонд\", озаглавен \"Война за трупове\", се посочва, че от март 2018 г. досега държавата - чрез БАБХ - е похарчила близо 30 млн. лв. за обезвреждане на животински трупове. От филма излиза, че парите \"отиват само в две фирми, на които е платено за рекордни количества обработена трупна маса и то с мобилни инсинератори, чийто капацитет е в пъти по-нисък от този на екарисажите например\". Двете фирми са \"Син кръст 2016\" (съсобственик е Борислав Лазаров, който е бил управител на \"Волф 96\", представител на ДИЦ и \"Чистота София\"), както и \"Еко БГ СЖП\" (собственост на съдружниците Димитър Манджуков и Димитър Димитров). Във филма се посочва, че първата фирма е собственик на два инсинератора, има капитал, по-малък от 2000 лв. към момента на сключване на договора; втората фирма е с капитал от 100 лв. и една инсталация към момента на сключване на договора, регистрирана 3 месеца по-рано. От БАБХ отказват коментар на тези \"странни\" факти. Чрез допълнителни анекси на двете фирми са възложени дейности, свързани с \"усложнената епизоотична обстановка в страната по отношение на болестта чума по дребните преживни животни, проникването на африканската чума по свинете и птичия грип\". Двете фирмите получават и още 17.5 млн. лева допълнително към предварително договорените средства. Същевременно липсват доказателства, че инсинераторите действително са били използвани, а животинските трупове не са били просто заравяни в земята. От \"Антикорупционния фонд\" посочват, че подобно заравяне създава огромни рискове за околната среда, както и за разпространяването на зарази. Най-важният въпрос, който филмът поставя, е дали парите са изхарчени правомерно и дали БАБХ осъществява своевременен и ефективен контрол върху начина на обезвреждане и върху обработените количества. Резултатите от разследването идват в момент, в който страната е засегната от африканска чума по свинете (АЧС). До този момент (към 8.8. 2019) са установени 30 огнища на африканската чума и са засегнати 126 000 свине. В началото на август заразата достигна и до Югозападна България. Текат протести. Застрашен е поминъкът на хиляди хора. Държавата, бизнесът и учени се обединиха около 3 мерки за справяне с чумата: регистрация на всички животни; проверка от експертни групи на състоянието на всички свинекомплекси и ферми в страната; контрол на популацията на дивата източнобалканска свиня. Ситуацията обаче започва да излиза извън контрол, а критиките към неумението на държавата да овладее проблема се множат. Министър-председателят Бойко Борисов се опита в характерния си стил да прехвърли горещия картоф, като си измие ръцете. Той заподозря (без да приведе някакви доказателства), че чумата е вероломно \"привнесена\" от Румъния. Думите на премиера предизвикаха дипломатически скандал. В този контекст за пореден път се убеждаваме колко важни и полезни за едно общество са свободните медии и разследващата журналистика. Разбира се, те могат да изпълняват тази своя функция успешно, когато не бъдат заглушавани системно от силните на деня. А България остава на дъното на класациите по свобода на словото. В тази на \"Репортери без граници\" през 2019 година сме на 111-ото място - преди нас са Ангола и Етиопия, а Косово ни изпреварва с 40 позиции. Можем да предположим, че ако филмът на г-жа Шикерова бе излъчен по-рано и злоупотребите, за които става дума в него, бяха разследвани навреме, това би направило по-ефикасна и лесна работата на институциите в кризисни ситуации като сегашната около чумата по свинете. Вместо това Nova реши да се раздели с Шикерова, Миролюба Бенатова и други журналисти, които имат \"лошия навик\" да разлайват кучетата. Тези, които се мъчат да оборят критиките, че Nova обслужва властта (медията наскоро стана собственост на г-н Домусчиев, за когото се смята, че е близък до премиера Борисов), ще възразят, че това е частна телевизия и тя има своя политика. Тя решава какво да излъчва и какво не. Но дали този \"принцип\", тази \"защитна теза\" важи в случаи, в които например в журналистически материал се изнасят данни и факти, които говорят за извършвани престъпления? Вместо да служи на обществото, четвъртата власт в България е изправена пред доста лесна за разрешаване екзистенциална дилема: доходоносно \"кооптиране\" с \"политическия елит\" или полунелегална, полупартизанска дейност (която по дефиниция е \"живот на ръба на оцеляването\"). Ясно е, че тези собственици на медии, избрали да играят по свирката на властимащите (или да тропват заедно с тях хорце), трябва да \"катапултират\" \"немирните\" журналисти - тип \"шило в торба\". Така вместо обществото да научава истината, се санкционират онези, които дръзват да смятат, че социалният статус и връзки на разследваните не трябва да издигат непревземаем защитен вал около тях. Дали непохватният опит да се сложи под похлупак филмът на г-жа Шикерова ще промени нещо в позитивен план - в начина, по който работят медиите в България? Ще стане ли този случай обица на ухото на силните на деня? Възможно е, но се съмнявам. ЕС отпуска нови милиони на България за справяне с чумата по свинете. Дали и тези пари няма да изтекат в пясъка, чрез някаква \"ловка схема\"?", "date": "2019.08.09", "title": "Африканска чума и ловки схеми за милиони"}
{"url": "https://www.dnevnik.bg/politika/2019/08/09/3948299_prezidentut_radev_se_ochertava_rekordyor_po_nalagane/", "text": "Президентът Румен Радев се очертава рекордьор по връщане на закони за преразглеждане в Народното събрание. За половин мандат - две години и половина, той е наложил 19 пъти вето, като в 16 от случаите е оспорвал отделни разпоредби, а три пъти - изцяло приетите закони. За цял мандат президентите Петър Стоянов (1997 - 2002 г.) и Росен Плевнелиев (2012 - 2017 г.) са налагали по-малко пъти вето, сочи справка на прессекретариата на държавния глава, предоставена на \"Дневник\". Стоянов е оспорвал 11 пъти отделни разпоредби от приети от Народното събрание закони, т.е. е налагал частично вето, а Плевнелиев е наложил 14 пъти вето, като 12 пъти е оспорвал отделни разпоредби, а два пъти - законите изцяло. За близо шест години и половина - от 1 август 1990 г. до 22 януари 1997 г., президентът Желю Желев е упражнил 23 пъти правото си вето на приети от Народното събрание закони. Девет пъти са оспорени отделни разпоредби от законите, а 14 пъти приетите закони са оспорени в тяхната цялост. За два мандата или десет години (2002 - 2012 г.) президентът Георги Първанов е наложил 32 пъти вето, като 24 пъти е оспорвал отделни разпоредби, а осем пъти - изцяло приетите закони. Върнати закони  Независимо от мотивите на Румен Радев управляващите 18 пъти отхвърлиха наложените вета, т.е. успяха да събират поне 121 гласа за повторно приемане на оспорените законопроекти. Единственият път, когато се съобразиха с мнението му, бе за поправките в приватизационния закон, с които ангажиментите на купувача по приватизационни договори намаляват от 10 на 5 г. със задна дата. Тогава обаче ГЕРБ  отрече подозренията, че измененията са лобизъм за братята Кирил и Георги Домусчиеви. Тази пролет управляващите  първо отхвърлиха ветото на президента върху обезсмислянето на преференциите  при гласуването за депутати, евродепутати и общински съветници - инициирана от ДПС промяна, срещу която имаше силна обществена реакция. А после чакаха Изборният кодекс да бъде обнародван, за да могат отново да го \"отворят\" и да върнат старите разпоредби, т.е. по-ниските прагове за валидност на преференциалния вот. Това се наложи, тъй като освен обезсмислянето на преференциите Румен Радев бе оспорил и още няколко промени в Изборния кодекс. В последния месец президентът оспори, но мнозинството в парламента прие повторно  ратификацията на международния договор за купуването на изтребители F-16 , отпадането на забраната  партиите да бъдат финансирани и от бизнеса , както и  ограниченията за къмпингуването . Предстои през септември депутатите да обсъдят ветото върху закона, който позволява  цивилен да оглави военното разузнаване . Значението на ветото  Макар да е замислено да функционира заедно с Конституционния съд като втора камара на парламента, според политолога Евгений Дайнов президентското вето е символичен инструмент, тъй като е лесно преодолимо, т.е. само с гласовете на 121 от 240 депутати. Силата на ветото се увеличава при натиск от улицата и тогава понякога управляващите се съобразяват с него, смята той. \"Въпрос на борба на интерпретации е: едните ще кажат, че като се налага често, ветото се обезценява; а другите - че е един от малкото начини на президента да повлияе\", смята политологът Първан Симеонов. Според него многото вета на Румен Радев не са направили така, че неговият рейтинг да пада. По думите му единственият арбитър е общественото мнение и засега президентът го държи на своя страна, докато доверието в управляващите е по-ниско. \"Няма никакво значение каква е съдбата на ветото - то е важен демократичен инструмент за влияние върху властта от център, за който се предполага, че е независим от нея. Когато се опира на общественото мнение, ветото е по-скоро успешен инструмент - преодолявайки го без вникване в мотивите, властта губи много доверие\", каза социологът Юрий Асланов пред \"Дневник\".", "date": "2019.08.09", "title": "Президентът Радев се очертава рекордьор по налагане на вето"}
{"url": "https://www.dnevnik.bg/analizi/2019/08/09/3948979_mojem_vsichki_medii_da_gi_zabranim_kato_napravim/", "text": "                         Членовете на сегашния ВСС не пишат критични статии, но за сметка на това прокуратурата поиска прокурорската колегия да реагира на публикации, които не харесва, в \"Капитал\" и \"Сега\". В този контекст думите на съдия Калпакчиев звучат сякаш са казани днес: Не е работа нито на главния прокурор, нито на Пленума на Висшия съдебен съвет, нито на когото и да е да казва, да определя кой, независимо дали е магистрат, обикновен гражданин, политик, къде да упражнява конституционно признатото си в чл. 39 от Конституцията на Република България право на свободно изразяване на мнение. Член 39 установява в каквато форма намерят за необходимо и където намерят за добре. Единственото ограничение на конституционно установеното право на свободно изразяване на мнение е посочено в чл. 39, ал. 2 и то е, че това право \"не може да се използва за накърняване на правата и доброто име на другиго и за призоваване към насилствена промяна на конституционно установения ред, към извършване на престъпление, към разпалване на вражда или към насилие над личността\". Други ограничения никой в правова държава не може да налага на правото на изразяване на мнение, на свободата на словото. Аз разбирам, че г-н главният прокурор има отношение към медиите и към публичното изразяване на мнение. Той неведнъж е занимавал не само нас (тук в съвета), но и цялата общественост със своята класация на медиите на добри, на лоши, на притежание, на издаване, на олигарси и пр., и пр. Той явно има склонност към това да се вторачва в подписки и да търси лицата, които се подписват под едно или друго изразено публично мнение. Но според мен главният прокурор в една правова държава   в държава, в която може би той живее, или му се иска да живее, от категорията на антиутопиите (аз бих я нарекъл държавата \"прокуратурия\"). Може би г-н главният прокурор живее в антиутопичната държава \"прокуратурия\", където той като министър на истината казва - тези медии са добри, тези не са добри; в тези може да се давате изявления, в тези не трябва да давате изявления; тези ме хвалят и затова са добри, пък другите ме критикуват и тях, ако можем, да ги забраним. Освен това не бива да забравяме, че когато един главен прокурор на държава, която по исторически обстоятелства има прокуратура, която е свръхсилна, трябва да си налага самоограничение, да има такт, усет, рефлекс да бъде съответен на ситуацията и на устройството на държавата, което е установено с конституцията. Какво имам предвид? По българската конституция, известно е, че монопол върху наказателното преследване има прокуратурата, т.е. срещу кого, за какво да се образува досъдебно или наказателно производство, решава прокуратурата. Доколкото прокуратурата е йерархична, единна и неделима, главният прокурор в крайна сметка е на края на веригата. Не може да се търсят ограничения в свободата на словото според това, дори да приемем, че издателят е обвиняем, при положение че главният прокурор е този, който може да направи в една държава всекиго, когото реши, обвиняем. По тази логика ние можем всички медии да ги забраним, като направим главните им редактори, издателите им обвиняеми. Може би така ще решим проблема.", "date": "2019.08.09", "title": "В правовата държава няма министър на истината"}
{"url": "https://www.dnevnik.bg/sport/2019/08/09/3949077_voleibolnite_nacionali_zapochvat_opita_si_da_vzemat/", "text": "С големи промени българският национален отбор по волейбол се насочва към най-важните мачове за сезона. Съставът, воден от Силвано Пранди, се впуска в квалификацията за олимпийските игри в Токио 2020. От днес до неделя България е домакин на турнира, в който съперници са олимпийският шампион Бразилия, Египет и Пуерто Рико. Надеждите са за две победи и достигане в най-добра форма до двубоя със \"селесао\" в неделя. Мачовете са в зала \"Конгресна\" във Варна, а билетите  струват от 10 до 20 лева и са в продажба . \"Уверен съм, че в периода на подготовка през тези четири седмици създадохме отбор и се вдигна качеството на нашата игра\", каза селекционерът Силвано Пранди. Той направи големи промени, като  остави извън отбора част от опитните играчи . За Токио 2020 се класира само победителят в квалификацията. Ако не успее да изпълни целта си, българският отбор ще има втора, но много трудна възможност чрез континенталната квалификация. \"Ако сме достатъчно силни, ще тръгнем към Токио от Варна. Ако не, ще трябва да преследваме целта си през поправителна сесия. Сега обаче задачата ни е да спечелим първия мач срещу Египет\", каза Пранди. \"Напрежението е едно от най-хубавите неща, които съпътстват спорта. Защото това показва, че за теб е важно да постигнеш целта си. И всички играчи на най-високо ниво са свикнали с напрежението и колкото и отстрани да изглежда трудно, то храни тяхната емоция и е в основата на всеки спорт\", добави селекционерът на България. Бразилският му колега Ренан дал Зото заяви: \"За нас започва най-важното състезание за годината, защото всеки играч, всеки член на щаба ни има своята мечта да участва на олимпийските игри. Със сигурност всички отбори са много добре подготвени. Във формат като този, с три поредни мача, може да случи всичко и фаворити няма. За нас олимпийските игри започват оттук. Убеден съм, че ще се получи много хубаво състезание с много оспорвани мачове\".", "date": "2019.08.09", "title": "Волейболните национали започват опита си да вземат виза за Токио 2020"}
{"url": "https://www.dnevnik.bg/sviat/2019/08/09/3948906_rusiia_tiho_trupa_pari_i_zlato/", "text": "                         Когато чете макроикономически оценки за Русия, човек напоследък непрекъснато има натрапчивото усещане за дежавю. Същото важи и за последния доклад на Международния валутен фонд (МВФ). Икономиката на Руската федерация, както и досега, зависи от международните цени на енергоносителите. В доклада се казва, че тъкмо падането на тези цени през последните пет години е най-сериозната причина за спадането на руския БВП. На второ място като фактор са западните санкции, макар че Русия в по-малка или по-голяма степен се е адаптирала към тях. Трети отрицателен фактор е недостигът на инвестиции, породен от факта, че правителството паркира в резервни фондове всички приходи от износа на нефт, надвишаващи 40 долара за барел. Експертите от МВФ смятат, че в резултат от всичко това за петте години между 2014 и 2018 БВП на страната е нараснал само с 2.5 процента. Ако ги нямаше санкциите, ръстът може би щеше да бъде 3.5%. А ако можехме да изчистим всички изброени отрицателни фактори, ръстът щеше да достигне 6 процента, твърдят авторите на доклада. Според тях икономическият растеж може да се насърчи, ако се снижи държавната намеса и се премахнат излишните регулации и проблемите в управлението. Изводът, който може да се направи от всичко това, е: санкциите оказват ефект, структурни реформи не се провеждат, а държавните корпорации, които се ръководят от корумпирани приятели на Кремъл, са задушили под себе си всякаква икономическа активност в страната. Някои твърдят, че застоят в руската икономика вече е настъпил, но от МВФ все още смятат, че той тепърва се задава. На човек му се иска да ги попита: Ако това сегашното не е стагнация, то какво ли ще бъде, когато тя наистина настъпи? Русия рязко намали външните си дългове Путин уж обеща, че ще влага пари в инфраструктурата, здравеопазването и образованието. Но след като 60 или 70 процента от БВП тъй или иначе са свързани с държавния сектор, всъщност става дума за местене на пари от единия джоб в другия. Това трупане на средства в държавния казан върви с мощни темпове. Русия натрупа огромни златни резерви - факт, който според някои наблюдатели дава ясно предимство на Русия в условията на изострящия се търговски конфликт между САЩ и Китай. Освен това Русия изплати дълговете си към МВФ и сега общият външен дълг на страната възлиза на по-малко от 500 милиарда долара. За сравнение: дългът на САЩ възлиза на 22 трилиона – 44 пъти повече. Един известен анализатор на голяма западна инвестиционна банка, който се занимава с Русия, смята, че паричните запаси на руското правителство могат да достигнат три и дори повече процента от БВП: \"Ако го погледнем от този ъгъл, Кремъл се държи така, сякаш се готви за война или за някаква голяма катастрофа\", казва експертът. Звучи правдоподобно. Защото дори влошаващият се социален климат и спадащото доверие на избирателите не карат Путин да побърза с инвестициите в най-чувствителните за гражданите области. Често чувам, че Путин, видите ли, бил любител на строгата финансова политика и на монетаризма и просто следвал инстинкта си да събира пари за черни дни – докато все още има пари. На всичкото отгоре държавните корпорации – тоест две трети от руската икономика – са заплашени от нови американски санкции. На тях им трябва някаква спасителна жилетка. Всичко това е вярно, но все пак по-рано Кремъл реагираше доста по-гъвкаво и щедро на всяко снижаване на популярността на Путин и неговата политика. Както показателният удар срещу опозицията в Москва, така и споменатата финансова политика (в съчетание с вдигането на пенсионната възраст и на ДДС) според мен са ясен признак, че Кремъл се готви за сътресения във властта. В програмата сигурно влиза или дългосрочен военен сценарий, включващ анексирането на Беларус или присъединяването на сепаратистките \"народни републики\" в Донбас (а може би и двете едновременно), или пък драматични промени в многострадалната конституция и превръщането на Путин във фактически пожизнен ръководител на Русия. За осъществяването на втория сценарий ще трябва върху хората да се излее дъжд от рубли, за да се подобри положението им. Лично аз повече вярвам в първия сценарий. Навални, Собол и другите наследници на Путин Но с това проблемите не приключват. Защото дори утре да стане чудо, дори да се смени режимът, а в Кремъл да влезе президент като Навални, Собол или Яшин, а в Държавната дума – най-добрите глави на Русия, всички те ще наследят именно тази икономика, при която десетки милиони граждани зависят от държавата и от нейните пари. Ще наследят и един държавен апарат, който не умее нищо друго, освен да раздава тези пари по заповед отгоре – или да ги краде. Още не знаем дали Путин ще промени конституцията и дали ще започне нова война. Но, умишлено или не, той е циментирал такава система, в която всяка опозиция ще се замисли дали да я разбива или по-скоро да се договори с \"бившите\". Може би, поне отчасти, тъкмо на това разчитат и \"най-добрите глави на Русия\". Този път в кавички.", "date": "2019.08.09", "title": "Русия тихо трупа пари и злато"}
{"url": "https://www.dnevnik.bg/sport/2019/08/09/3945549_noviiat_sezon_vuv_visshata_liga_shte_vidim_li_novo/", "text": "Най-гледаното футболно първенство в света - Висшата лига, започва тази вечер своя пореден сезон. Все още под емоциите от невероятния дуел между \"Манчестър сити\" и \"Ливърпул\" през миналата състезателна година английският шампионат е готов да предложи на феновете нова порция вълнуващи сблъсъци. Новият сезон крие много неизвестни и провокира много въпроси. Ще продължи ли \"Манчестър сити\" със своята доминация в английския футбол и ще стане ли първият отбор след \"Манчестър юнайтед\", който печели титлата три пъти поред? Може ли най-накрая \"Ливърпул\" да стъпи на върха, след като беше толкова близо? И, разбира се, ще се намеси ли някой друг в битката между двата най-добри отбора на Острова? Феновете очакват с още по-голям интерес и капка неизвестност сезона заради въвеждането на системата за видеоповторения (VAR) в английския футбол. Освен това новият сезон е белязан от завръщането на \"Астън вила\" в елита, както и от вълнуващ мениджърски дебют, след като Франк Лампард застава начело на \"Челси\". Началото на английското футболно шоу е тази вечер в 22 часа, когато \"Ливърпул\" приема на \"Анфийлд\" един от новаците \"Норич\". Още  първият уикенд  предлага и едно голямо дерби, след като в неделя един срещу друг се изправят \"Манчестър юнайтед\" и \"Челси\". Битката за титлата \"Манчестър сити\" ще спечели титлата за трета поредна година\", това  предрече суперкомпютър  преди началото на сезона, използвайки данни на специалисти от Opta, Squawka и \"Гугъл\" в проучване, озаглавено \"Сценарият на сезона\". Срещу \"гражданите\" стои историята, като в ерата на Висшата лига единствено \"Манчестър юнайтед\" (2006-09) спечели три поредни титли. През лятото мениджърът на \"Сити\" Пеп Гуардиола подсили отбора си, изпълнявайки и основната си задача да не губи ключови футболисти. \"Сити\" похарчи над 100 милиона евро, за да привлече халфа Родри (\"Атлетико\") и десния бек \"Жоао Кансело (\"Ювентус\") на постове, където се нуждаеше от подсилване. \"Гражданите\" загубиха единствено Венсан Компани, който напусна след края на миналия сезон, но отборът на Гуардиола продължава да изглежда заплашително силен. Тимът беше пред раздяла с Лерой Сане, който беше искан от \"Байерн\", но в крайна сметка го задържа. Въпреки това германецът получи контузия и засега е аут от сметките за старта на сезона. Именно \"Сити\" и \"Ливърпул\" са двата основни конкурента заради представянето от миналия сезон и качеството на съставите си. Те го показаха още веднъж през миналия уикенд, когато се срещнаха в  спор за \"Къмюнити шийлд\" , а 90 минути бяха недостатъчни за излъчването на победител, като \"Сити\" триумфира след дузпи. Юрген Клоп не направи на \"Анфийлд\" нито един значим трансфер, изразявайки задоволство от състава, с който разполага. Основният проблем пред \"Ливърпул\" ще бъде да задържи високото ниво от миналия сезон, което беше белязано от 20 сухи мрежи, стабилна игра в защита, нито една загуба на \"Анфийлд\" и невероятно представяне на офанзивните футболисти.      Възможно ли е обаче някои да се намеси в този спор? Според  Гуардиола  и Клоп битката няма да бъде само между техните отбори. \"В началото на сезона всички са конкуренти, всички имат шансове за титлата - и шестте отбора\", каза Гуардиола. Четири тима в спор за топ 4 През миналия сезон в топ 4 влязоха \"Челси\" и \"Тотнъм\", сега двата клуба от Лондон ще се надяват да запазят местата си в зона Шампионска лига. \"Шпорите\" разполагат с един от най-обиграните състави, но след някои колебания лятото доведе до активни процеси при трансферите. \"Тотнъм\" похарчи общо 114 милиона евро за халфовете Тангуа Ндомбеле, Райън Сесеньон и Джовани Ло Селсо (под наем), за да подсили състава си. Основните играчи остават, като \"шпорите\" удържаха и на офанзива за плеймейкъра си Кристиан Ериксен. При \"Челси\" ситуацията е коренно различна. Сините започват новия сезон с нов мениджър - Франк Лампард, и без нови играчи заради трансферното ембарго. Легендарният халф на тима е натоварен със задачата да задържи тима си в топ 4, без да разполага с много звезди. За капак \"Челси\" се раздели с лидера си Еден Азар. Двата най-успешни през 90-те години и началото на 21 век \"Юнайтед\" и \"Арсенал\" се изправят пред един от най-важните си сезони в последно време. \"Червените дяволи\" нямат титла от ерата на сър Алекс Фъргюсън, а за \"артилеристите\" броенето продължава от 2004 г.      На първо време и за двата клуба е важно да се върнат в топ 4, след като през последните два сезона останаха извън първите четири в класирането и търпят загуби. На трансферния пазар \"Юнайтед\" и \"Арсенал\" проявиха голяма активност. \"Червените дяволи\" платиха 80 милиона паунда за Хари Магуайър, правейки английския национал най-скъпия защитник във футбола. \"Юнайтед\" привлече и Ааерон Уан-Бисака за 50 млн., акцентирайки върху подсилване на защитата. В същото време тимът се раздели с Ромелу Лукаку, един от играчите, който повече не искаше да стои на \"Олд Трафорд\". \"Арсенал\" се насочи към баланса, привличайки играчи на всички постове. \"Артилеристите\" похарчиха над 150 милиона евро, като голямата новина беше счупването на трансферния рекорд с 80 милиона евро за нападателя Никола Пепе от \"Лил\". В последния ден от прозореца \"Арсенал\" подсили и защитата, взимайки Киърън Тиърни от \"Селтик\" и Давид Луиз от \"Челси\". На \"Емиратс\" се разделиха с капитана си Лоран Косчелни, като по този начин в тима не остана нито един футболист, започнал сезон 2012-13. Какво да очакваме от останалите Извън първите шест тима в класирането битката ще бъде много оспорвана и на всички останали нива. Двата тима, които останаха най-близо до зоната на евротурнирите през миналия сезон \"Уулвърхемптън\" и \"Евертън\", бяха сред най-активните през лятото. \"Вълците\", които бяха приятната изненада след завръщането си в елита, отново са поставяни като фаворит за позицията \"най-добър сред останалите\". Сериозна конкуренция \"Уулвс\" могат да срещнат от \"Евертън\", който похарчи над 100 милиона паунда. \"Карамелите\" взеха играчи от \"Сити\" (Фабиан Делф), \"Арсенал\" (Алекс Иуоби) и \"Ювентус\" (Мойз Кийн), а бяха готови да платят и над 80 милиона за Вилфред Заха. С надежда да се намеси по-сериозно в борбата, средства похарчи и \"Лестър\", като шампионът от 2016 г. инвестира парите от трансфера на Хари Магуайър. Новаците във Висшата лига \"Астън вила\", \"Норич\" и \"Шефийлд юнайтед\" имаха различен подход. Съставът от Бирмингам похарчи над 100 милиона паунда, за да се утвърди в елита, докато лятото за \"Норич\" и \"остриетата\" беше много по-спокойно без гръмки трансфери. \"Канарчетата\" взеха много малко футболисти, докато \"Шефийлд\" се насочи само към играчи от Чемпиъншип. Въвеждането на VAR След дълги спорове и обсъждане английският футбол най-накрая се \"предаде\" пред технологиите и от този сезон въвежда използването на система за видеоповторения (VAR). След като останалите шампионати в Топ 5 въведоха това през миналия сезон, английското първенство се забави, използвайки миналия сезон за тестове в срещите от националните купи. Сега всички стадиони във Висшата лига са оборудвани със системата и тя може да влезе в употреба още в първия двубой на \"Анфийлд\".      \"Не мисля, че системата VAR ще промени работата на реферите. Те остават от огромно значение и ние знаем, че са отлично подготвени. Не съм съгласен, че ще се промени и динамиката на срещите\", каза преди началото на сезона шефът на съдиите Майк Райли. Според него всички съдии и отбори вече са наясно с технологогията. Тестовете през миналия сезон във ФА къп и Купата на лигата са показали средно време за преглед на ситуациите от 84 секунди в общо 14 случая от 69 двубоя. VAR може да бъде използван за преглед при голове, отсъждания на дузпи, директен червен картон, както и при съмнение за самоличността на даден играч. Всички спорни положения на терена ще бъдат преглеждани от видеоарбитър, който да подава сигнал на главния съдия на терена.", "date": "2019.08.09", "title": "Сезон 2019-20 във Висшата лига: Ще видим ли ново надбягване с два коня"}
{"url": "https://www.dnevnik.bg/istorii_na_denia/2019/08/09/3940177_sandvichi_s_portokalovo_pile_i_sandvichi_sus_syomga/", "text": "                              В нагорещен грил тиган разтопете маслото и сложете пилешките гърди. Посолете и овкусете с черен пипер. Добавете розмарина, чесъна и портокаловия сок. Гответе до готовност на месото. Оставете го да се охлади и с остър нож го нарежете на тънки филийки. Разбъркайте майонезата с 2 с. л. горчица, 1 с. л. мед и печения чесън от приготвянето на пилето. Сглобете сандвичите, като разрежете хлебчето и намажете с овкусената майонеза. Добавете резените пиле и тънко нарязана кисела краставичка. 4 хлебчета 2 броя пилешки гърди 60 г масло 1 портокал стръкче розмарин 6 скилидки чесън сол черен пипер майонеза горчица 1 с. л. мед кисели краставички      Изберете кръгли хлебчета със сусам или печени ядки. Разрежете ги по средата и ги намажете с крема сирене. Сложете по 50 г сьомга във всеки сандвич. Добавете по малко каперси и тънко нарязани парченца лимон. За повече свежест добавете листо свежа салата. 4 хлебчета 200 г студено пушена сьомга крема сирене 2 с. л. каперси 1 лимон зелена салата", "date": "2019.08.09", "title": "Сандвичи с портокалово пиле и сандвичи със сьомга (рецепти)"}
{"url": "https://www.dnevnik.bg/bulgaria/2019/08/09/3949149_shte_ima_promeni_v_agenciiata_za_bezopasnost_na/", "text": "Ще има кадрови и организационни промени в агенцията за безопасност на храните, но не може да ги направим в пика на кризата, при която имаме нужда от хора на терен, каза днес пред БНТ министърът на земеделието Десислава Танева. Тя допълни, че има слабости в работата по борба с африканската чума по прасетата, особено в комуникацията с хората. По повод  твърдения на антикорупционния фонд за нарушения  при обществени поръчки за унищожаване на животински отпадъци с мобилни инсинeратори министърът каза, че ще съдействат  на прокуратурата в проверката . В отговор на въпрос Танева посочи, че към днешна дата има 30 огнища на болестта, основно в Северна България, като 6 от тях са в промишлени комплекси, а останалите в домашни стопанства. Последният случая на установено огнище при домашни прасета е от 27 юли. Министърът допълни, че случаите на болни диви прасета са 33, а последният е от снощи. Десислава Танева уточни, че към момента в 12 държави от ЕС има случаи на африканската чума по свинете и за седем години нито една държава не е излязла от списъка. Министърът посочи, че не е трудно и скъпо частните стопанства да въведат нужните мерки за биосигурност, като държавата ще търси и варианти да помогне. Танева каза, че всеки, който доброволно е умъртвил животните си, ще получи по 300 лева, за да почисти двора си и да подготви мястото за ново гледане на прасета догодина. Попитана дали протестите са политически, тя отбеляза, че има места, където кметове провокират протести.", "date": "2019.08.09", "title": "Ще има промени в агенцията за безопасност на храните, но не сега, каза министър Танева"}
{"url": "https://www.dnevnik.bg/hrana_i_napitki/2019/08/09/3937655_file_ot_chernomorski_lavrak_chernomorski_midi_s_chili/", "text": "                         Филетирайте лаврака на порции по 200 г и го сгответе sous-vide за 10-15 минути на 55 ̊C. Мидите сотирайте отделно в зехтин с чесън, чили и босилек, туширайте ги с бялото вино и гответе още 5 минути. Зеленчуците пригответе също sous-vide за 120 минути на 85 ̊C – леко подправени със зехтин и морска сол. Аранжирайте в чинията, като леко обгорите парчето риба с горелка. Поднесете с шафранова майонеза 200 г лаврак 100 г миди 50 мл совиньон блан За зеленчуците 40 г тиквички 40 г моркови 40 г цвекло 40 г аспержи 20 мл зехтин 1 г чили 1 г босилек 1 г чесън 1 г морска сол 1 г бял пипер", "date": "2019.08.09", "title": "Филе от черноморски лаврак, черноморски миди с чили и градински зеленчуци"}
{"url": "https://www.dnevnik.bg/video/2019/08/09/3949165_arestut_na_sobstvenika_na_tad_grup_e_nespravedliv_kaza/", "text": "Постоянният арест на собственика на \"ТАД груп\" Иван Тодоров,  постановен вчера  от Апелативния специализиран съд е несправедлив и не съответства на фактите и на закона, каза днес адвокатът на бизнесмена Ина Лулчева пред Би Ти Ви. \"Другият подбудител е с гаранция 20 хил. лв., а извършителят, който винаги в наказателния процес се счита, че носи най-тежкото наказание, е с мярка \"подписка\", поясни тя. Иван Тодоров е обявен за подбудител на  хакерската атака срещу сървърите на приходната агенция , от които бяха източени личните данни на над 5 млн. души. Със същото обвинение е търговският директор на \"ТАД груп\" Георги Янков. За извършител е сочен служителят на фирмата Кристиян Бойков. Според Лулчева, за да се стигне до решението за повторно задържане на Тодоров, който на предишна инстанция беше пуснат на свобода срещу парична гаранция от 100 хил. лева, са помогнали и  разпространените от прокуратурата до медиите доказателства по делото . \"Това е жалко, защото трябва да се приемат само доказателствата, представени в съдебната зала\", допълни адвокатът. Ина Лулчева е на мнение, че повторният арест на Иван Тодоров е свързан с  изказване на директора на ГДБОП Ивайло Спиридонов  от миналата седмица, в което той обяви, че е ясен поръчителят на хакерската атака.", "date": "2019.08.09", "title": "Арестът на собственика на \"ТАД груп\" е несправедлив, каза негов адвокат"}
{"url": "https://www.dnevnik.bg/na_put/2019/08/09/3948687_sedem_grada_postroeni_specialno_za_da_budat_stolici/", "text": "Индонезийският президент Джоко Видодо съобщи вчера, че ще премести столицата от гъсто населения остров Ява на остров Борнео. В столицата  Джакарта  живеят над 10 млн. души, а три пъти повече населяват покрайнините ѝ. Той е ниско разположен, което го прави уязвим за замърсяване на  въздуха и наводнения. Преместването може да отнеме до 10 години и да струва между 20 и 30 млрд. щатски долара, изчислява правителството. Но идеята на Видодо не е безпрецедентна – в света има поне седем града, построени специално, за да бъдат столици, припомня фондация \"Томсън Ройтерс\". Ето кои са те. Абуджа Тя бе построена през осемдесетте и замести Лагос като столица на Нигерия през 1991 г. предимно заради по-централното си местоположение и за да облекчи задръстванията. Сега е сред най-бързо растящите градове в Африка. Астана Казахстан премести столицата си там от Алмати (преди Алма Ата) през 1997 г. Градоустройственият план е дело на японския архитект Кишо Курокава и градът е известен с футуристичните си сгради. Бразилия Вероятно най-известният планиран град в света е построен през 1960 г. по дизайн на Оскар Ниемайер. През 1987 г. той става част от Световното наследство на ЮНЕСКО. Въпреки това жителите му се оплакват от неадекватен градски транспорт, сегрегация и лоша грижа за обществените пространства.      Канбера Мястото на столицата е избрано като компрос между съперниците Сидни и Мелбърн. Строежът ѝ започва през 1913 г., но същинството преместване става чак през 1927 г. Въпреки високия стандарт на живот градът не е много известен извън страната, а дори и австралийците не го харесват много.      Исламабад Пакистанската столица е построена през шестдесетте години, за да замени Карачи. Планът за нея е дело на гръцкия архитект Константинос Апостолу Доксиадес.      Найпидо Той стана основният град на Мианма през 2005 г., преди това столицата бе в Янгон. Простиращ се на 2700 квадратни мили – четири пъти повече от площта на Лондон, в него има многобройни голф игрища и реплика на златната пагода Швегадон в Янгон. В него обаче живеят едва около 1 млн. души.      Новата столица на Египет Засега известна като \"Новата административна столица\", планът е тя бъде открита през средата на 2020 г. Проектът е на стойност 58 млрд. долара и се очаква да заеме около 700 квадратни километра на 45 км източно от Кайро. Там би трябвало да има нов президентски дворец, нов парламент, увеселителен парк и най-високият небостъргач в Африка.", "date": "2019.08.09", "title": "Седем града, построени специално, за да бъдат столици"}
{"url": "https://www.dnevnik.bg/video/2019/08/09/3949170_prof_nachev_reshenieto_za_spirane_na_belodrobni/", "text": "\"Решението на Австрия да спре белодробните трансплантации на чужденци беше очаквано за специалистите. Жалко е, но не е изненадващо\", каза днес по Би Ти Ви директорът на УМБАЛ \"Св. Екатерина\" проф. Генчо Начев.  Новината беше съобщена вчера  с мотивите, че няма капацитет да поема каквито и да било пациенти от чужбина. Според проф. Начев обаче причината е по-скоро една конференция в Истанбул, на която са се приели сериозни мерки срещу т.нар трансплантационен туризъм и търговия с органи. Въпреки че няма данни в Европа да има такива злоупотреби, мерки се взимат. В отговор на въпрос, проф. Генчо Начев обяви, че едва ли други клиники в Европа ще приемат пациенти от България, нуждаещи се от трансплантация на бял дроб. В момента това са 18 души. Директорът на УМБАЛ \"Св. Екатерина\" допълни, че ако всичко върви по план, най-късно в началото на 2021 г. трябва да се извърши първата белодробна трансплантация в България. Есента за обучение заминава първият екип, ще има и още два, като тримесечна специализация ще минат поне двама хирурзи, двама анестезиолози и четирима пулмолози. Проф. Генчо Начев уточни, че в болниците, които ще правят тези трансплантации, има нужното оборудване. Вече били правени и операции за присаждане на бял дроб, но на трупове. Проф. Генчо Начев каза, че през тази година в България са направени две сърдечни трансплантации, като на година те са средно 5, което е много малко. \"България е на едно от последните места по донорство и последните години не виждам напредък в това отношение. Нужна е по-добра координация и контрол\", допълни той.", "date": "2019.08.09", "title": "Проф. Начев: Решението за спиране на белодробни трансплантации в чужбина беше очаквано"}
{"url": "https://www.dnevnik.bg/sviat/2019/08/09/3949173_sled_razpada_na_koaliciiata_v_italiia_izborite_sa/", "text": "Лидерът на едната от двете управляващи италиански партии - \"Лига\", вицепремиерът и вътрешен министър Матео Салвини, обяви, че управляващата коалиция с движение \"Пет звезди\"  се е разпаднала след месеци на вътрешни неразбирателства  и спорове и че единственият път напред са предсрочните избори. Той каза, че може парламентът да бъде извикан от лятна ваканция следващата седмица, за да предприеме необходимите процедурни стъпки. Другият вицепремиер и лидер на \"Пет звезди\", Луиджи ди Майо, каза, че не се страхува от предсрочен вот, и обвини Салвини, че се подиграва със страната. Премиерът Джузепе Конте пък призова Салвини да обясни на хората защо слага предсрочно край на управляващата коалиция. По повод кризата в Италия агенциите \"Ройтерс\" и \"Франс прес\" анализират какво ще се случи сега в страната. Действително ли това е краят на правителството? Все още не. Премиерът ще трябва да поиска вот на доверие за правителството си от парламента. Ако той изгуби, тогава ще подаде оставка. Ако не изгуби, ще продължи работа. Той може да подаде оставка и без да чака този вот на доверие. Действително ли отива Италия на предсрочни избори? Това е много вероятно, но не и сигурно. Президентът Серджо Матарела е този, който разпуска парламента и насрочва предсрочни избори само ако се окаже невъзможно съставянето на ново правителство. Матарела ще трябва да се консултира с председателите на двете парламентарни камари, както и с парламентарните партийни лидери, преди да разпусне парламента. Може ли ново правителство да се появи и без избори? Да, но ще е трудно да се състави нова коалиция. Една от възможностите ще е коалиция между антисистемното \"Пет звезди\" и опозиционната Демократическа партия. Заедно те ще имат мнозинство от един глас в парламента и ще се нуждаят от помощта на по-малки парламентарни групи или доживотни сенатори, за да осигурят стабилност на управляващата коалиция. Много представители на Движение \"Пет звезди\" и на Демократическата партия, включително бившият премиер Матео Ренци, се противопоставиха в миналото на подобна коалиция. Кога ще има избори? Ще зависи от това кога ще се събере парламентът за вота на доверие и колко време ще отнеме проучването на други коалиционни варианти. Матарела даде ясно да се разбере, че иска действащо правителство, което да одобри бюджета за 2020 г. през есента. Това означава, че избори може да има през октомври или пък да се чака до следващата година. Ако няма избори до октомври и няма алтернативна коалиция до есента, президентът може да назначи служебно правителство от технократи, въпреки че и на него ще му е нужно доверие в парламента. Италия никога не е имала избори през есента от Втората световна война насам и е имала няколко правителства на технократи през последния четвърт век. Какви ще са резултатите от предсрочния вот? Миналата година на националните избори \"Пет звезди\" спечели най-много гласове (32 процента), а \"Лига\" получи около 17 процента. Сега нещата се промениха. На евровота \"Лига\" спечели 34 процента, а \"Пет звезди\" звезди падна до 17 процента. Смята се, че сега \"Лига\" може да получи 34-39 процента и с лекота да стане най-голямата партия в парламента. Ако не успее да си извоюва абсолютно мнозинство, Салвини може да се обърне към бившите си десноцентристки съюзници \"Форца Италия\" и \"Италиански братя\", за да състави нов кабинет. Според агенция АДЖИ парламентът може да се събере на 20 август, за да реши каква ще е съдбата на правителството на Конте. Тогава парламентът ще постанови края на управляващата коалиция и в следващите дни ще бъде разпуснат. Нови избори би трябвало да бъдат насрочени между 50 и 70 дни съгласно италианската конституция. /БТА", "date": "2019.08.09", "title": "След разпада на коалицията в Италия изборите са много вероятни, но не и сигурни"}
{"url": "https://www.dnevnik.bg/sport/2019/08/09/3949177_sauditska_arabiia_moje_da_prieme_revansha_mejdu_andi/", "text": "Дългоочакваният мач реванш за световните титли по бокс в тежка категория между  Анди Руис  и Антъни Джошуа може да се състои в Близкия изток. Саудитска Арабия е кандидат да приеме втори сблъсък между двамата боксьори, като предложението вече се обсъжда от щаба на британеца, съобщава Би Би Си. Освен кралството с предложение за мача е още Дубай, като се смята, че кандидат е и Кардиф, където Джошуа вече проведе няколко мача. В началото на месеца обаче Руис обяви, че реваншът няма да е във Великобритания. През  юни Руис свали Джошуа от върха в тежката категория , като сензационно нокаутира британския боксьори. Американецът от мексикански произход държи титлите на Международната боксова федерация (IBF), Световната боксова асоциация (WBA) и Световната боксова организация (WBO). Очаква се реваншът да бъде през декември, като за възможни дати се споменават 7 и 14, които са първите две съботи в последния месец от годината. До момента имаше спорове между лагерите на Джошуа и Руис за мястото на провеждане на сблъсъка. Световният шампион държеше да се бие в САЩ или Мексико, докато Джошуа категорично отхвърли шанса да се завърне отново на американска земя, където претърпя първата си загуба. Провеждане на мач в Близкия изток може да се окаже добро от гледна точка за феновете в Европа, както и тези в САЩ, където срещата да попадне в удобни часови пояси, съответно късния следобед и по обед.", "date": "2019.08.09", "title": "Саудитска Арабия може да приеме реванша между Анди Руис и Джошуа"}
{"url": "https://www.dnevnik.bg/ot_vas/novini_ot_vas/2019/08/09/3949156_jutvata_krai_nas/", "text": "Времето за жътва в различните райони на Земята е по различно време. Докато в Кипър съм виждал приключена жътва в края на април, на север тя е значително по-късно.", "date": "2019.08.09", "title": "Жътвата край нас"}
{"url": "https://www.dnevnik.bg/photos/2019/08/09/3947910_muzeiat_na_zdraveto_v_kompleksa_na_sultan_baiazid_ii/", "text": "Много хора ходят в Одрин на пазар, но там, встрани от центъра на града, се намира и един интересен музей – Музеят на здравето, който е уникална институция (26 стаи), разположена в комплекса на султан Баязид II (управлявал от 1481 до 1512 г.). В него са пресъздадени стаите на болница от отоманския период. Това е второто по посещаемост историческо място в Одрин след джамията Селимийе.", "date": "2019.08.09", "title": "Фотогалерия: Музеят на здравето в комплекса на султан Баязид II"}
{"url": "https://www.dnevnik.bg/sviat/2019/08/09/3949181_trump_naznachi_vremenen_direktor_na_razuznavaneto/", "text": "Президентът на САЩ Доналд Тръмп назначи за изпълняващ директор на Националното разузнаване настоящия ръководител на Националния контратерористичен център Джоузеф Магуайър, предадоха световните агенции и БТА. Той ще поеме поста на 15 август, когато се оттегля досегашният директор Дан Коутс. Заемащият тази позиция наблюдава дейността на всички 17 разузнавателни агенции в Съединените щати, включително Централното разузнавателно управление (ЦРУ) и Агенцията за национална сигурност. Коутс  се оттегли след разногласие с Тръмп по редица теми . От Националното разузнаване оставка подаде и фигура номер две в него Сю Гордън. Не е ясно какви са причините за нейното решение. Тя имаше подкрепа на бивши и настоящи представители заради богатия си опит. Сред постоянните кандидати за директор на Националното разузнаване са конгресмените Майк Маккол и Девин Нунес, както и посланикът на САЩ в Холандия Пийт Хукстра, посочват американски медии. Магуайър оглавява Националния контратерористичен център и ще поеме временно поста на Коутс другата седмица. \"Дългата и отличителна\" кариера в армията дава сигурност на Тръмп, че той ще свърши \"страхотна работа\", както самият президент написа в \"Туитър\". Кой всъщност да е на поста Името на човека, когото Тръмп обмисля да предложи като постоянен директор на Националното разузнаване, не е известно, но той е давал сигнал, че иска политически лоялен човек. Разузнавателните агенции са считани от някои от съюзниците му за поддръжници на \"дълбока държава\", която действа срещу него. Тръмп е казвал, че на поста е нужен \"силен човек, който може да овладее (разузнаването)\", защото \"както, мисля, сте научили, разузнавателните агенции са полудели\". \"Блумбърг\"  отбелязва , че няколко съюзници на Тръмп извън Белия дом са призовавали държавния глава да отстрани заместника на Коутс, Сю Гордън. Причината е, че тя е много близка с бившия директор на Централното разузнавателно управление Джон Бренън - остър критик на президента. Тръмп в отговор го нарича \"най-лошия директор на ЦРУ в историята на страната\". Сред конгресмените напускането на Гордън може да повдигне въпроса дали разузнавателните агенции не са във все по-голяма степен обект на политическа намеса. Бившият зам.-директор на ФБР срещу ФБР Същевременно бившият заместник-директор на ФБР Андрю Маккейб, който беше честа мишена на гнева на Тръмп, съди бившето си работно място и министерството на правосъдието заради уволнението си, предаде \"Асошиейтед прес\". Официалната причина за уволнението на Маккейб беше, че той е подвел следователи относно участието си в изтичане на поверителни данни в медия. Според Маккейб истинската причина бил неговият отказ да \"се врече във вярност на един единствен човек\". В иска на Маккейб ФБР и министерството на правосъдието са обвинени, че са се отклонили от установените политики и са отказали да информират Маккейб защо е бил уволнен. В иска се казва, че правителството е ускорило дисциплинарното наказание срещу него, така че той да бъде отстранен, преди планираното си пенсиониране, без да получи полагащите му се финансовите си облаги. В иска се настоява уволнението на Маккейб да бъде обявено за неконституционно и той да получи правото си на пълна пенсия и на други облаги.", "date": "2019.08.09", "title": "Тръмп назначи временен директор на разузнаването, докато търси политически лоялен кадър"}
{"url": "https://www.dnevnik.bg/sviat/2019/08/09/3949192_gurciia_premahna_zabranata_policai_da_vlizat_v/", "text": "Гръцките депутати отмениха в четвъртък ограниченията за полицията да влиза в университети, предадоха \"Ройтерс\" и \"Катимерини\". Критици на закона, въведен първоначално преди три десетилетия и половина, го определиха като посегателство срещу демокрацията, но според властите е крачка в справянето с беззаконието. Темата за обществената сигурност в страна, където взривове, свързани с анархистки или други организации, не са изключение, бе важна по време на кампанията на премиера Кириакос Мицотакис. \"Не искаме полиция в университетите. Искаме обаче да се отървем от (хората с) качулки, които тормозят студентите\", каза пред парламента Мицотакис, станал премиер миналия месец след победа над лявата \"Сириза\" на Алексис Ципрас. Защита или отживелица Става дума за закон от 1982 г., въвеждан и отменян от редица правителства. Повод за мярката става погромът, извършен от от военната хунта, управлявала Гърция между 1967 и 1974 г., срещу студенти в Политехническия университет на Атина. На 17 ноември 1973 г., три дни след началото на студентски бунт срещу хунтата, танк преминава през портите на университета. След този инцидент умират близо 40 души. Всяка година в района на Политехниката се стига до инциденти, протестиращи анархисти и други леви групи използват петролни бомби и се стига до сблъсъци с полицията. Поддръжници на закона обаче смятат, че все още живият спомен за събитията е достатъчен аргумент законът да остане в сила - за да може подобни събития да не се случват никога отново. Според \"Нова демокрация\" законът не просто е отживелица - от него се възползват престъпни групи, а представители на университетските среди се оплакват от насилие и продажба на наркотици на територията на институциите им. Според Мицотакис \"типичен студент\" ще види, докато следва \"факултети, контролирани от редица различни групи, наркотици и мазета, пълни с петролни бомби и качулки\". Бившият премиер Ципрас не е съгласен - по време на дебата в парламента той каза на Мицотакис, че е \"обсебен\" от идеята да премахне закона, предаде \"Ройтерс\". \"Нова демокрация\" винаги е следвала този път: постепенно да приватизира университети, да подрине социалната държава и изследователската дейност.\"", "date": "2019.08.09", "title": "Гърция премахна забраната полицаи да влизат в университети"}
{"url": "https://www.dnevnik.bg/politika/2019/08/09/3949191_maia_manolova_bi_priela_vsiaka_podkrepa_za_kmet_osven/", "text": "Омбудсманът Мая Манолова би приела всяка подкрепа, ако реши да се кандидатира за кмет на София. Изключение прави подкрепата на партии и личности, които споделят расистки, ксенофобски и антихуманни идеи. Това обяви самата Манолова в интервю за \"24 часа\" днес. \"Очаквам подкрепата на всеки, който смята, че си върша работата добре - и на Слави Трифонов, и на гражданина Иван Петров\", обяви Манолова. Официално омбудсманът засега твърди, че не е решила дали да се кандидатира за кмет на София или не. В столичната организация на БСП очакват тя да обяви издигнатата си от инициативен комитет кандидатура, която левицата да подкрепи на конференция на 14 септември. Последният срок за подаване на заявления за регистрация на инициативни комитети за участие в местните избори е 16 септември (още четете  тук ). Днес Манолова казва, че ще отговори на въпроса дали е желана подкрепата на БСП, когато реши дали да се кандидатира. Тя казва още, че като омбудсман не е допуснала името й да бъде политически оцветено и занапред ще е така. На въпрос за бъдещите й творчески планове тя обяви, че има намерение да издаде \"дългосвиреща плоча\".", "date": "2019.08.09", "title": "Мая Манолова би приела всяка подкрепа за кмет освен от расистки и ксенофобски партии"}
{"url": "https://www.dnevnik.bg/gradska_sreda/2019/08/09/3949071_protesti_spirat_stroeja_na_vedomstvena_ulica_na/", "text": "Прокарването на нова улица, която да се ползва само от служителите на Държавна агенция \"Разузнаване\", предизвика протести сред живеещите на ул. \"Хайдушка поляна\" в софийския кв. \"Лагера\". Тя трябва да мине през зелени площи с детска площадка и да се отсекат десетки дървета – ясен, дъб, бреза... Хората са се вдигнали, след като преди няколко дни геодезисти дошли да мерят трасето за бъдещата улица в градината пред блоковете им. Теренът на зелената площ е общинска собственост и прокарването на ведомствената улица е одобрено от Столичния общински съвет през 2001 г. с Подробния устройствен план (ПУП) на местности \"Славия\", \"Лагера\" и \"Хиподрума\". Тя ще е дълга около 500 м и ще дава възможност на служителите на ДА \"Разузнаване\" да влизат с колите си направо от ул. \"Житница\" в служебните паркинги. \"Тази улица има и положителни страни. Няколкостотин служители на агенция \"Разузнаване\" ще спрат да минават през целия квартал и да натоварват движението в тесните улици. Ако я има, ще влизат директно от ул. \"Житница\", заяви пред \"Дневник\" районният кмет на \"Красно село\" Христо Апостолов. В момента държавното ведомство има два входа за автомобили, но те са от ул. \"Хайдушка поляна\", която е тясна. Протестиращите обаче са категорични, че бъдещата улица е безсмислена, тъй като не обслужва никого от жителите на квартала, но заради нея ще бъдат съсипани зелените площи и дърветата, които са засадени преди много години. Според Общия устройствен план на София част от терена попада в зона за озеленяване, където не се позволява никакво застрояване. Трасето трябва да мине през доста нестабилен терен и потенциално свлачище, защото в близост започва отвесен склон към бившия домостроителен комбинат \"Земляне\", обясниха протестиращите.      Общинският съветник Войслав Тодоров смята, че единственото спасение е промяна в устройствения план, с която планираната улица да отпадне. \"Сега е краят на мандата на този общински съвет, но има още една сесия през септември и тогава ще подам заявка за промяна в плана\", заяви той. \"Дневник\" попита кмета на \"Красно село\" Христо Апостолов предвидено ли е строителството на тази улица в плана на района. \"Нито има инвестиционен проект, нито има пари за тази улица. Там минават високоволтови кабели, има и подземни съоръжения на \"Гражданска защита\" - бомбоубежище, и въобще не е ясно дали някога ще се прокарва тази улица\", каза той. Според него, ако се предвижда такава улица, трябва преди това да се извършат сериозни проучвания на подземната инфраструктура. Въпреки тези аргументи улицата си остава включена в ПУП-а и възможността да бъде изградена в бъдеще е реална. Кметът Апостолов се съгласи, че решението е промяна в плана, с която тя да отпадне, \"но това не може да се случи, защото общинският съвет реално приключва\". Но предположи, че това може да стане през следващия мандат. \"Дневник\" отправи писмени въпроси до Държавна агенция \"Разузнаване\" по казуса, но от там засега не са представили позицията си.", "date": "2019.08.09", "title": "Протести спират строежа на ведомствена улица за агенция \"Разузнаване\""}
{"url": "https://www.dnevnik.bg/razvlechenie/2019/08/09/3949195_neuspeshni_filmovi_produljeniia_sa_doveli_do_spad_v/", "text": "Втората по големина в света верига киносалони Cineworld вчера заяви, че посещаемостта на филми през първата половина на тази година е спаднала. Според нея \"Отмъстителите: Краят\", който измести \"Аватар\" и стана най-продаваният филм на всички времена, не е успял да компенсира редица други не толкова запомнящи се заглавия, предаде \"Гардиън\". Компанията съобщи, че спадът на зрителите в първата половина на годината е с повече от 14 процента - от 15.8 млн. през 2018 г. до 136 млн. тази година. Това е довело и до значителен спад на приходите за този период. Той се е намалил с 11 процента до 2.1 млрд. долара. Брутната печалба е паднала с 13 процента до 140 млн. долара. Компанията заяви, че е очаквала това, защото \"Черната пантера\", \"Отмъстителите: Война без край\" и \"Джурасик свят: Рухналото кралство\", които са и най-успешните филми за 2018 г., са излезли през първата й половина. Това подчерта и изпълнителният директор на Cineworld Антъни Блум. Дори заглавия като \"Аладин\" и \"Капитан Марвел\" не са подобрили достатъчно резултатите в световния боксофис. Това до голяма степен се дължи на поредица от бледи продължения - \"Мъже в черно: Международна заплаха\", \"Годзила: Кралят на чудовищата\" и втората част на \"Лего Филмът 2\". Cineworld се надява, че цифрите за цялата година ще се подобрят след излизането на новите части на \"Междузвездни войни\" и \"Замръзналото кралство\". Други заглавия, които се очакват, са \"То: Глава втора\" и \"Жокерът\". ", "date": "2019.08.09", "title": "Неуспешни филмови продължения са довели до спад в световния боксофис"}
{"url": "https://www.dnevnik.bg/sviat/2019/08/08/3948774_phenian_kazva_ne_na_shanel_i_da_na_severnokoreiskata/", "text": "Северна Корея насърчава жените от средната класа, които се грижат за красотата си, да избират родни козметични продукти вместо чужди марки с цел да повиши своята самодостатъчност на фона на затегнатите международни санкции. Рекламирането на родните козметични продукти беше политическа стратегия още от времето на основателя на държавата Ким Ир-сен, но сега при получилия образованието си в чужбина негов внук Ким Чен-ун фокусът върху тях става още по-силен. По думите на бегълци от Севера и експерти, изучаващи изолираната държава, нова динамика на този процес е придала и международната популярност през последните години на южнокорейската мода в тази област, наричана K-beauty trend - иновативни козметични продукти с натурални съставки като женшен и слуз от охлюви. Но севернокорейският тласък в тази насока все още не се е претворил в печеливша формула, защото сянка върху него хвърлят проблеми с качеството и пречките в придобиването на чуждестранни съставки поради санкциите. Лидерът Ким Чен-ун дори навремето изрази силно негативно отношение към родната козметична индустрия. \"Нанесеното с чуждестранни моливи за очи и спирали за мигли не се изтрива дори при съприкосновение с вода, а нашите козметични продукти се размазват като \"очи на енот дори само при прозявка\", критично се изказал Ким при посещението си в пхенянски завод за козметични продукти през 2015 г. според вестник \"Чосон синбо\", чиято редакция е в Япония.      След това Ким обаче няколко пъти е посещавал козметични фабрики със съпругата си, за да прави реклама на продуктите. По-рано тази година севернокорейската държавна телевизия излъчи водеоклип за Пхенянската козметична фабрика, в който жена заменя продуктите на \"Шанел\" с продукти родно производство. \"Много посещават нашия магазин. Най-добре се продават шийт маските за лице, червилата и почистващите продукти\", каза Ян Су-чен, продавач-консултант в Пхенянската козметична фабрика, миналата година по време на рядко посещение на журналисти на \"Ройтерс\" в столицата Пхенян. В отговор на въпроси на \"Ройтерс\" \"Шанел\" заяви, че не изнася продукти за Северна Корея и че всякакви артикули, продавани там, вероятно са фалшиви или взети от другаде продукти. Северна Корея отдавна регулира външния вид на гражданите си. При бащата на Ким Чен-ун, Ким Чен-ир, бяха забранени дънките, както и облеклото с надписи на английски с оглед на това, че изолираната страна опитваше да се опази от западните влияния. Но това се промени, откакто Ким Чен-ун дойде на власт през 2011 г. и започна да се появява публично заедно с първата дама И Сол-джу, която е бивш член на поп оркестър. Нам Сун-ук, преподавател по севернокореистика в Корейския университет, заяви, че късата прическа на младата първа дама и костюмите в различни цветове, които тя носи, се обръщат към желанието за себеизразяване в условията на действащите ограничения в севернокорейското общество. \"В ерата на Ким Чен-ир за първата дама нямаше роля\", каза Нам. \"Но в ерата \"Ким Чен-ун\" се появи първата дама И Сол-джу, която засили още повече интереса на режима към козметиката\", добави тя. Кан На-на е севернокорейска бегълка, която каза, че преди си купувала южнокорейска козметика от частни пазари, наричани \"джанмадан\", които са гръбнакът на неформалната пазарна икономика в Северна Корея. \"Като живеех на север, наистина исках да копирам начина, по който се гримираха Кей-поп идолите\", каза тя. Днес жените са поощрявани да следват модните тенденции, задавани от първата дама или от изцяло женската музикална група Moranbong, отговора на Пхенян на музикалния стил Кей-поп. \"Северна Корея е толкова строго контролирано общество и затова стилът, който можем да следваме, е много ограничен. Единствените ни позволени модели за подражание са И Сол-джу и членовете на Moranbong\", каза 21-годишната Кан, която избягала на юг през 2014 г. и сега има свой канал в Ютюб, в който споделя съвети за красота и севернокорейската култура. През май в нов бутик в Москва пристигна първата партида от козметичната марка Uhansu на Пхенянската козметична фабрика, съобщиха руски медии. Миналата година Korean Care, друг руски козметичен магазин, продаващ южнокорейски козметични продукти по интернет, започна да внася директно от Пхенян севернокорейски продукти за красота. Компанията, чиято целева група са рускините и чиито клиенти са над 10 000, заяви, че това, което продава севернокорейските продукти, са натуралните им съставки и минималното количество използвани в тях консерванти. \"Аз съм привърженик на всякакви видове нова козметика и за мен беше особено интересно това, че тази е севернокорейска\", каза Маргарита Кисельова, 45-годишна клиентка от Русия, която си е купила хидратиращ крем за лице алое вера и крем против стареене на кожата. \"Като цяло съм доволна от качеството\", добави тя. Но Нам, експертът от Корейския университет, и водещата южнокорейска козметична компания \"Amorepacific\" от тях, включително следи от потенциално вредните съставки метилпарабени, пропилпарабени и талк. Amorepacific заяви пред \"Ройтерс\", че не разполага с повече подробности за тестовете. Пхенянската козметична фабрика заяви, че нейната линия Uhansu е получила сертификат за качество от Международната организация за стандартизация (ISO) и доминирания от Русия Евразийски икономически съюз, но \"Ройтерс\" не можа да потвърди тези твърдения чрез независим източник. \"Разработването на нови козметични продукти изисква доставки на нови минерали и вещества от чужбина, но сегашните санкции на ООН забраняват на Севера да внася химикали, което затруднява разработването\", каза Нам. Повечето севернокорейци все още предпочитат по-скъпите южнокорейски продукти, особено за подаръци, каза Кан Мин-джин, икономически експерт, който редовно разговаря със севернокорейци за ежедневника \"Ен Кей\", новинарски интернет портал, поддържан от бегълци. \"Дори и да е трудна за намиране, хората опитват да купуват южнокорейска козметика за сватбен подарък на годениците си, тъй като се смята за най-добрата и за символ на благосъстояние\", добави Кан Мин-джин. /БТА", "date": "2019.08.09", "title": "Пхенян казва \"не\" на \"Шанел\" и \"да\" на севернокорейската козметика"}
{"url": "https://www.dnevnik.bg/bulgaria/2019/08/09/3949208_suslovnata_organizaciia_na_piarite_razkritikuva/", "text": "Комисията по професионална етика към Българското дружество за връзки с обществеността (БДВО) излезе с критична позиция за  кампанията \"Направи го сега\" на Движението за национална кауза (ДНК) , която цели да насърчи повишаването на раждаемостта в страната. Според съсловната организация \"има множество негативни реакции\" на кампанията, която също така не спазила част от ценностите на пиар специалистите. За инициативата \"Направи го сега\" се разбра в началото на юли. Кампанията веднага  разбуни духовете в обществото , след като от ДНК поставиха постери на публични места с, меко казано, странни послания: че майка ти предпочита внуче вместо нов тиган, че бащинството прави мъжа по-привлекателен, че селфитата с деца са по-харесвани, а жените могат да се сдобият с \"чашка С\" на сутиена си по естествен път. Идеята е да насърчава двойки и семейства да създават деца, вместо да отлагат. Кампанията се стреми към \"осезаема ефективност и реални резултати\". На желаещите да участват се обещава \"Национално кръщене\" на всички деца, заченати между 1 март и 31 декември 2019 г. Освен това 20 бебета ще бъдат изтеглени с лотария и родителите им ще получат най-необходимото за отглеждането им през първите 12 месеца – дрехи, памперси, храна и козметика. От БДВО уточняват, че са се самосезирали по казуса след преглед на наличните материали, публикувани на интернет страницата на ДНК и в страниците във \"Фейсбук\" на ДНК и \"Направи го сега\". Направен е и мониторинг на публикации в различни публични групи в социалната мрежа, дискутиращи въпросите за родителството и отглеждането на деца, сред които \"Майките на София\", \"Майко мила\" и други. След всичко това организацията на пиарите в България е изпратила няколко въпроса до ДНК, с които да уточни целта на кампанията им и как се е стигнало до създаването ѝ. \"Подбраните послания в кампанията внушават преди всичко, че чрез създаването на семейство и деца постигаш временно лично самоусъвършенстване или следваш моден тренд, наложен от социални медии. Спрямо целевите публики, които кампанията фиксира (хора между 20 и 35 години), това е подвеждащо и манипулативно, защото обвързват тенденции от социалните медии с важната тема за отговорното родителство. Създаването на семейство и решението за раждане на деца е личен избор, който е обусловен в персоналните цели, ценности и мотиви на всеки човек (независимо от пола). Комуникирането на демографските проблеми в България чрез свеждането им до битови избори създава повърхностно отношение към темата за семейното планиране\", пише в позицията на съсловната организация. Според БДВО въпросите за демографската политика на страната изискват \"внимателно проучване на притесненията, колебанията и мотивите на младите хора относно създаването на семейство\". Именно заради това трябвало да се вземат под внимание социалните, икономическите и културните фактори в страната. Посочва се още, че не са спазени частично или изцяло ценности на пиар професионалистите, сред които компетентност, ангажираност и свободен обмен на информация. От БДВО посочват и няколко конкретни препоръки към ДНК. Сред тях са \"при провеждане на следващи кампании да се направят по-задълбочени изследвания на целевите публики, да се прояви внимание към социалния, икономически и политически контекст на средата и съобщенията да се съобразят с тях\". \"Препоръчваме да се подхожда внимателно към въпросите на демографската ситуация у нас, като не се спекулира с името на държавата. Също така да не се вменяват задължения и биологични отговорности в демократично общество, развиващо се през XXI век\", допълва организацията.", "date": "2019.08.09", "title": "Съсловната организация на пиарите разкритикува кампанията \"Направи го сега\""}
{"url": "https://www.dnevnik.bg/biznes/2019/08/09/3949218_gradskite_jiteli_sa_optimistichni_za_razvitieto_na/", "text": "През юли 2019 г. общият показател на доверие на потребителите нараства с 0.8 пункта спрямо нивото си отпреди три месеца, което се дължи изцяло на повишеното доверие сред градското население, съобщи Националният статистически институт. Общата оценка на потребителите за развитието на икономическата ситуация в страната през последните дванадесет месеца бележи известно подобрение като балансовият показател се увеличава с 2.6 пункта. Същевременно и прогнозите им за следващите 12 месеца са по-благоприятни в сравнение с предходното наблюдение. Живеещите в градовете подобряват оценките си за финансовото състояние в семействата си, докато в селата са малко по-негативни. Преобладаващата част от потребителите са на мнение, че през последните 12 месеца има леко покачване на потребителските цени, като инфлационните им очаквания се запазват и за следващия едногодишен период. Хората прогнозират (в селата в по-висока степен), че през следващите 12 месеца ще има съкращения на работни места. През юли по-голямата част от потребителите продължават да оценяват икономическата ситуация в страната като неблагоприятна за спестяване, въпреки че техният относителен дял намалява в сравнение с три месеца по-рано, съобщава статистическият институт. Последната анкета обаче регистрира малко по-позитивна нагласа в намеренията на градското население по отношение на извършването на разходи за покупка на предмети за дълготрайна употреба 1 и за \"покупка или построяване на жилище (вила)\" през следващите дванадесет месеца.", "date": "2019.08.09", "title": "Градските жители са оптимистични за развитието на българската икономика"}
{"url": "https://www.dnevnik.bg/detski_dnevnik/2019/08/09/3948765_s_decata_v_pochivnite_dni_10_i_11_avgust/", "text": "                         За заетите родители седмичният бюлетин на \"Детски Дневник\" събира в петък на едно място безплатно най-важните новини и най-интересните истории. Необходими са само  регистрация в id.capital.bg  и  абонамент . Събота Детският научен център \"Музейко\" продължава пътуването си из града с гостуване в магазин ИКЕА. Деца и родители ще могат да вложат инженерната си мисъл в шведската    . Тя е разработена на базата на един съвсем простичък елемент – сламката, и осигурява на малки и големи възможност за мислене, проучване, дизайн и безкрайни конструктивни решения. Заниманията са от 11 ч. до 15 ч. Работилницата се намира в зоната до магазина за шведска храна. Събитията са без предварително записване, като входът е свободен, а местата са ограничени.  -   са акцентите за деня от лятната културна програма на Столичната община. В 11 ч. на лятната сцена \"Кино Кабана\" в градината пред НДК (откъм ул. \"Фритьоф Нансен\") започва детско представление от \"Арт Театър\". Вечерта в 18 ч. в градинката пред църквата \"Св. Седмочисленици\" ще има спектакъл на театър \"Пан\", а от 19 ч. на лятната естрада в Борисовата градина - концерт на \"Дикси Бойс Бенд\" от 19 ч.      - Занимания по разработване на  с програмата \"Фотошоп\" предлага It Step академия. Почитателите на игри ще могат да направят първите си стъпки в програмирането чрез програмата Scratch, базирана на подреждане на логически блокчета. В другата работилница любителите на визуалните изкуства ще създадат колаж на тема \"Лято\" и така ще се запознаят с основни инструменти и базовите стъпки при работа с най-популярния фоторедактор. И двете занимания са подходящи за деца между 9 и 12 години и започват в 16 ч. в сградата на академията на ул. \"Алабин\" 58. И двете ателиета са безплатни, но за програмирането е необходима регистрация  тук . Три представления включва програмата за деня на международния фестивал на кукления театър  . В 18.30 ч. започва \"Рибарят и златната рибка\" на театър \"Аладин - София. От 19.30 ч. е \"Цяло лято чели\" на Смолянския театър, а от 20.30 - \"Бисерни сълзи\" на Бургаския драматичен театър. Всички представления ще бъдат играни на откритата сцена \"Охлюва\" в Морската градина. Пълната програмата на фестивала може да се види  тук . Неделя 11 ч. на лятната сцена \"Кино Кабана\" в градината пред НДК (откъм ул. \"Фритьоф Нансен\") започва   на театралната къща \"Мариета и Марионета\". И във втория от почивните дни детският научен център \"Музейко\" гостува в магазин ИКЕА. Деца и родители ще могат да вложат инженерната си мисъл в шведската иновативна игра  . Тя е разработена на базата на един съвсем простичък елемент – сламката, и осигурява на малки и големи възможност за мислене, проучване, дизайн и безкрайни конструктивни решения. Заниманията са от 11 ч. до 15 ч. Работилницата се намира в зоната до магазина за шведска храна. Събитията са без предварително записване, като входът е свободен, а местата са ограничени.       - \"Неделна кулинарна работилница\" с печене на   организира детският център \"Къщата на Мая\" на ул. \"Твърдишки проход\", бл. 91-В в квартал \"Стрелбище\". Децата ще забъркат и изпекат кексчетата, ще направят и украса по желание, след което ще хапнат от творенията си и ще ги полеят със саморъчно направена лимонада, обещават организаторите. Заниманието е подходящо за деца над 4-годишна възраст и е платено - подробности  тук . Серия от интерактивни джем сесии, обединени под заглавие  , ще събере почитателите на перкусиите на откритата сцена \"Ядрото\" от 17ч. Организаторите канят публиката да се опита да посвири на осигурените разнообразни барабани и перкусии, като обещава помощ от професионалисти за начинаещите в това музикално поприще. Приема се участие и с донесен от вкъщи любим инструмент. Входът е свободен.      Международният фестивал на кукления театър   завършва с две представления. От 18.30 ч. публиката е поканена на \"Тримата готвачи\" на Варненския драматичен театър . От 19.30 ч. следва \"Концертът\" на Център за изкуства \"Родопите\". Всички представления ще бъдат играни на откритата сцена \"Охлюва\" в Морската градина. Пълната програмата на фестивала може да се види  тук .  - Обновената пешеходна част на пристанището в Бургас е домакин на кулинарния фестивал  . Посетителите ще могат да опитат кулинарни предложения на най-добрите български кухни на колела. В организираните целодневни демонстрации ще участват професионални готвачи, кулинарни блогъри и влогъри, популярни артисти и музиканти, както и участници в известни кулинарни предавания. Състезание с жури от професионални готвачи ще излъчи  най-добрия готвач на улична храна  в България, който ще представи България на европейския финал на надпреварата в Малмьо (Швеция) в края на септември. ", "date": "2019.08.09", "title": "С децата в почивните дни (10 и 11 август)"}
{"url": "https://www.dnevnik.bg/zelen/2019/08/09/3949229_uporstvoto_na_upravliavashtite_za_struma_moje_da/", "text": "Решението на българските власти от вчера  да финансират със 741 млн. лв. от държавния бюджет  най-скъпия участък на магистрала \"Струма\" - този в Кресненския пролом, създава риск да бъдат загубени не само европейските пари за тази и за всички други отсечки на магистралата, но и да бъдат наложени глоби от Европейската комисия, се казва в становище на екологичното сдружение \"За Земята\". В него се уточнява, че това може да стане факт, ако бъдат установени сериозни нарушения на законите на Европейския съюз и бъде заведено дело срещу България, както  беше в случая с Калиакра . \"Това се случва само няколко дни след подадената жалба от български и международни правозащитни и екоорганизации към Европейската комисия за погазване на европейското екологично законодателство заради унищоженото биоразнообразие в района на Кресненския пролом\", се уточнява в позицията. Повече за заплахите за природата и европейската мрежа \"Натура 2000\" при изграждане на магистралата в противоречие с одобрения от Брюксел първоначален вариант виж  тук . Междувременно вчера е било получено потвърждение от страна на ЕК за регистриране на жалбата, подадена от НПО за нарушаване на европейските екологични директиви от страна на България. От \"За Земята\" коментират още, че българските власти упорито настояват отсечката на \"Струма\" в района на Кресненския пролом да минава през него, независимо че това е в противовес на първоначалните изисквания на Европейската комисия още от 2008 година. Посочва се, че до момента не е оценено колко ще струва алтернативният вариант, за който настояват местните хора, предвиждащ извеждането на пътя изцяло извън дефилето. От екосдружението припомнят, че до момента Европейската комисия е отпуснала над 1.9 млрд. лв. от Кохезионния фонд за изграждането на автомагистралата. \"Задължението на България е да построи цялата \"Струма\" в рамките на два последователни програмни финансови периода — 2007-2013 за лотове 1, 2 и 4, както и за технически проучвания на лот 3, а в периода 2014-2020 — финализиране на лот 3. При нарушаване на сроковете и незавършване на автомагистралата до 2022 г. страната трябва да върне еврофинансирането за цялата автомагистрала\", се казва още в позицията. В заключение от \"За Земята обобщават\", че това, което правителството е избрало да строи в отсечката на Кресненския пролом, е първокласен път, застанал като тапа по средата на магистралата. Като странични решения от избрания проект те посочват оставането на местните хора без локален път, обричането на района на икономически упадък, унищожаване на биоразнообразието и възможностите за развитие на туризъм в цялата зона.", "date": "2019.08.09", "title": "Упорството на управляващите за \"Струма\" може да доведе до загуба на пари, смятат от \"За Земята\""}
{"url": "https://www.dnevnik.bg/sport/2019/08/09/3949151_sdelki_i_rekordi_kakuv_beshe_transferniiat_prozorec/", "text": "Клубовете от Висшата лига похарчиха 1.41 милиарда паунда за нови футболисти по време на трансферния прозорец, който затвори в  навечерието на новия сезон . Точно в 17 часа британско време в четвъртък 20-те клуба от английския елит приключиха с трансферната активност, която отчете общо 101 сделки. Похарчената сума е само с 20 милиона  по-малко от рекорда на Висшата лига – 1.43 млрд., поставен през 2017 г . За втора поредна година английските клубове можеха да сключват сделки ден преди началото на новия сезон. Това прикова вниманието на специалисти и фенове към случващото се във Висшата лига, но за разлика от предходни години т.нар. Deadline day доведе до едва 17 сделки. Това е най-малкият брой на трансфери в последния ден от 2009 г. насам, когато бяха сключени само 12. Най-голямата сделка в четвъртък беше преминаването на Алекс Иуоби от \"Арсенал\" в \"Евертън\" за 34 млн. паунда - при това обявена четири часа след крайния срок заради документално забавяне. \"Манчестър юнайтед\" прикова вниманието, като се оказа клубът, реализирал най-голямата покупка и най-голямата продажба. Хари Магуайър беше купен от \"Лестър\" за 80 милиона паунда, с което се превърна в най-скъпия защитник в света. В последния ден от прозореца \"червените дяволи\" продадоха Ромелу Лукаку на \"Интер\" за 74 милиона паунда. По този начин \"червените дяволи\" записаха само 1 млн. паунда загуба от сумата, платена за белгиеца преди две години. Общо 11 клуба счупиха трансферните си рекорди: \"Арсенал\", \"Астън Вила\", \"Лестър\" (два пъти), \"Шефийлд юнайтед\" (четири пъти), \"Манчестър сити\", \"Нюкасъл\", \"Саутхемптън\", \"Тотнъм\", \"Уотфорд\", \"Уест Хем\" и \"Уулвърхемптън\". След няколко години, в които клубът отказваше да харчи големи средства, \"Арсенал\" се оказа отборът, инвестирал най-голяма сума за нови играчи. \"Артилеристите\" похарчиха 155 милиона паунда за Никола Пепе (клубен рекорд за 72 млн. паунда), Уилям Салиба, Киърън Тиърни, Давид Луиз, Габриел Мартинели и Дани Себайос. Шампионът \"Сити\" взе само двама футболисти –  Родри  и Жоао Кансело, за които похарчи 150 милиона. \"Юнайтед\" също надхвърли 100-те милиона, а сред новаците \"Астън Вила\" е първенец с похарчени 125 милиона паунда. На другия полюс завърши \"Ливърпул\" без нито един значим трансфер.      \"Челси\" реализира само един трансфер, привличайки Матео Ковачич с постоянен договор от \"Реал\" (Мадрид), сделка, осъществена преди трансферното ембарго на клуба. Сините продадоха и звездата си Еден Азар в посока \"Сантяго Бернабеу\" срещу 89 млн. паунда. \"Тотнъм\" похарчи над 100 милиона паунда, за да привлече Тангуа Ндомбеле (54 млн. от \"Лион\"), Райън Сесеньон от \"Фулъм\" и Джовани Ло Селсо. \"Шпорите\" не бяха купували играчи 18 месеца. Въпреки че не подобри рекорда си по похарчени средства, Висшата лига записа втория си най-висок резултат, откакто \"Делойт\" анализира пазара в английския футбол от 2003 г. За пета поредна година клубовете от Премиършип преминават границата от 1 млрд. паунда. Нетните разходи на клубовете (покупки минус продажби) са 625 млн. паунда – най-ниският резултат от 2015 г. насам. Според Дан Джоунс - експерт в отдел \"Спорт и Бизнес\" в \"Делойт\", резултатите не представляват заплаха за финансовото здраве на клубовете. \"Имайки предвид печалбите, които реализират отборите, и увеличените приходи от телевизионни права, можем да очакваме още по-голям ръст на заплатите\". Тенденцията във Висшата лига е към намаляване на активността на клубовете в последния ден от трансферния прозорец. След като преди години най-много сделки се реализираха в часовете преди затварянето на периода, сега броят на трансферите беше едва 17. В последните 24 часа от прозореца елитните клубове похарчиха общо 170 милиона паунда.  Висшата лига запазва лидерската си позиция сред топ 5 първенствата по похарчени средства. Английският шампионат, заедно с Ла Лига са единствените, които дотук са надхвърлили 1 млрд. паунда. Трансферният прозорец в Испания обаче още не е затворил, като е напълно възможно Ла Лига да отнеме първото място до 2 септември, докогато е отворен пазарът. Дотук клубовете в Ла Лига са похарчили 1.1 млрд. паунда. На трето място в класацията е Серия А с 935 милиона, а след това са Бундеслигата (605 млн. паунда) и Лига 1 (375 млн. паунда).", "date": "2019.08.09", "title": "Сделки и рекорди: какъв беше трансферният прозорец във Висшата лига"}
{"url": "https://www.dnevnik.bg/kultura/2019/08/09/3939890_otkus_ot_forsirane_na_romana_reka_na_dubravka_ugreshich/", "text": "                           От \"шапката\" изскачат характерни образи, нижат се гротескни, сюрреалистични събития, абсурди, контрасти – нелепа смърт в хотелски басейн, премиера на книга в месокомбинат, пищен прием със сватбената торта на Ема Бовари, устроен от далечен роднина на Флобер, женско сексуално отмъщение на язвителен критик, бягство отвъд желязната завеса и небезизвестен чадър Дубравка Угрешич отново пленява читателя с присъщото си дръзко остроумие и изобретателност, с тънък хумор и ирония. Творчеството й е щедро на критики към съвременното общество, често поднесени шеговито и иронично, разнищва проблемите с идентичността и имиграцията, както и порочното, често снизходително отношение към жените писателки. Преведени на повече от 20 езика, произведенията й са удостоени с престижни отличия, сред които наградата на Берлинската академия по изкуствата \"Хайнрих Ман\", Международната литературна награда \"Нойщадт\", наричана още \"Американската Нобелова награда за литература\", и номинация за Международната награда \"Ман Букър\". LUNDI, 5 MAI Хосе Рамон Еспесо пристигна в загребския хотел \"Интерконтинентал\" около шест часа сутринта. Щом влезе в стаята си, той се запъти към прозореца, за да дръпне пердетата. Сивата утринна светлина допълзя в стаята. После отвори пътната си чанта, за да извади нещата си. Старателно закачи костюма на закачалка. Нейното метално дрънчене по пречката на гардероба разби сутрешната тишина. Грижливо сгънатата бяла риза заедно с вратовръзката сложи на кревата, смяташе да я облече за заседанието. Петнайсетте екземпляра от доклада, озаглавен \"Поезия и цензура\", подреди на бюрото. После отиде в банята, остави тоалетната си чантичка, като веднага извади четката и пастата за зъби. Свали хартиената лента от клозетната чиния и я хвърли в кошчето за боклук. Същото направи и с целофанените обвивки върху чашите. В едната сложи четката и пастата за зъби. Хосе Рамон изпитваше удоволствие от това сутрешно покоряване на предметите и пространството в хотелската стая. После Хосе Рамон се запъти към бюрото и провери настолната лампа, като я светна и изгаси. Извади от джоба си няколко картички с изгледи от Загреб, които купи от павилиона пред гарата. Едната адресира веднага. Във влака съчини кратко стихотворение и реши да го препише върху картичката и да го изпрати на майка си Луиса Гонсалес. Когато свърши с преписването, беше едва седем часът. Хосе Рамон погледна програмата: Lundi, 5 mai, 10 heures, Inauguration solennelle des colloques et exposé d’introduction. Откриването започваше чак в десет. Той огледа стаята, задържайки поглед на грижливо сгънатата риза. Сивата светлина се беше промушила под яката и хвърляше оттам слаба, едва забележима сянка. Хосе Рамон реши да слезе да закуси. За закуска си поръча две рохки яйца и чай. Поглади с възглавничката на показалеца си яйцето и чукна с лъжичката върха му. Обичаше този звук и ритуал. Внимателно направи кръгъл отвор на черупката и старателно взе да вади мекото съдържание. Келнерът донесе и чинийка с кръгчета масло и Хосе Рамон си позволи да изяде филийка, намазана с масло. Поглаждаше ръба на бялата колосана салфетка, после ръба на чаената чаша, отпиваше глътка, след което с възглавничката на пръста броеше зъбците на ненужната вилица... Ако случайно всички тези предмети – салфетката, чашата, вилицата – станеха невидими, на наблюдателя би могло да му се стори, че Хосе Рамон изписва малки магични линии във въздуха. А Хосе Рамон си повтаряше наум стиховете на новото си стихотворение и несъзнателното движение на показалеца по ръба на бялата колосана салфетка вероятно отмерваше времетраенето на един стих, движението по ръба на чашата – на друг... По времето на Франко, Хосе Рамон Еспесо бе лежал няколко пъти в затвора заради комунистическите си идеи. И сега се смяташе за комунист, въпреки че това вече не беше важно нито за него, нито за другите... Заобиколен от стените на \"Карабанчел\", често си представяше редовете от тухли под мазилката: как са поставени, колко са големи, колко са на брой. По този начин тренираше душевния си мир и превъзмогваше страха. Пишейки стихотворения, Хосе Рамон си служеше с думите като с тухли. Можеше да почувства тяхната грапавина или гладкост, ронливост или твърдост, техните ръбове, все едно ги държеше в ръце и проверяваше тежестта им. Редеше думите в стихотворението, както се редят тухли, и градеше здрави стени от думи. Случваше се да си представи някоя тухла, която да бъде ключ, с помощта на който се отваря цялата стена, тухла също като останалите, но фалшива, тя трябва да се търси дълго и мъчително с почукване, докосване и вслушване в звука. Хосе Рамон започна да вгражда в своите стихотворения такава дума тухла, която, намереше ли я, променяше, обръщаше на сто и осемдесет градуса или разширяваше смисъла на стихотворението, осветляваше го с друга светлина, със светлината от пролуките, със светлината от другата страна. Понякога имаше повече такива думи, цели стихове, а понякога този друг смисъл се разкриваше допълнително сам, изплуваше без негово участие. Отначало го правеше заради цензурата – забавляваше го тази игра на криеница, известна само нему, – но продължи и по-късно, когато вече не беше необходимо. Дразнеше се само от факта, че мързеливите критици не се заемаха с разгадаване на старателно вградените кодови думи. Четяха стихотворенията точно по начина, по който наблюдаваха стена, без да подозират, че една от тухлите е фалшива. Затова Хосе Рамон пишеше коментари към някои свои стихотворения и ги пазеше в дома на майка си Луиса. Когато закуси, беше едва седем и трийсет. Разходи се из почти празното фоайе, а после, като попита къде се намира Кристалната зала, случайно разбра от любезния администратор, че хотелът има сауна и басейн. Неочакваната възможност да се изкъпе в басейна преди началото на заседанието извънредно много му допадна. А когато на входа на залата с басейна научи от младата жена, че може да си вземе назаем бански, хавлия и плувна шапка, реши да го стори веднага. – Вероятно имате и музика? – запита я на лош английски език, като че ли това се разбираше от само себе си и неозвучените басейни бяха истинска рядкост. – Ами... имаме... – каза жената и сама се учуди на своя отговор. Басейнът беше празен, музиката се пускаше, когато се съберяха повече къпещи се, а това също бе рядкост. Може би младата жена беше смутена от странния вид на Хосе Рамон. Старият господин бе сложил на главата си прозрачна найлонова шапчица и тъй като беше плешив, плешивината светеше мътно под прозрачния найлон и изглеждаше като фантастичен купол. Всичко у стария господин наподобяваше един добродушен кръг: носът, бузите, прошарената брада, очилата, коремът... С шапчицата, дебелия корем и тънките си крака ѝ приличаше на рисунка от детска картинна книжка или на някакъв доста неугледен вълшебник. Преди да успее да каже нещо, човекът топло рече: – Gracias, señorita... И се заклати към басейна. Жената се усмихна, сви рамене и сложи касетата. Тази касета ѝ беше подарил миналата година един американец, който като този гостенин имаше навика да плува рано сутрин. Хосе Рамон имаше три любови в живота си: майка си, поезията и оперната музика, което е напълно достатъчно за един живот. И когато залата се изпълни със звуците на \"Кармен\" от Бизе, той се почувства необикновено щастлив. Гмуркаше се във водата както в музиката, гмуркаше се в музиката както във водата. Плувайки по гръб, можеше да види синьото небе, което проблясваше през стъкления покрив, обръщайки глава настрани, можеше да брои короните на тополите на отсрещната страна на улицата. Заедно с Хосе Рамон плуваха облаците и зелените тополи. Гласът на Мария Калас отлиташе в клоните, разлюляваше ги като свеж ветрец – клоните се обливаха в сребро и рязко потъмняваха, – а после, прониквайки през стъклото, се връщаше и като сияеща звезда падаше на дъното. Хосе Рамон се гмуркаше след гласа. Малко по-късно младата жена надникна в залата да види какво прави необикновеният гостенин. Той несръчно размахваше ръце, риташе с крака, пухтеше, изчезваше във водата, показваше се, пръхтеше, плуваше по гръб, пръскаше вода на всички страни, после отново тихо изчезваше, така че на повърхността оставаше да плува само найлоновата шапка. Приличаше на дебел, стар и невероятно щастлив тюлен. Младата жена наблюдаваше с умиление рядката гледка на нечие щастие. И тогава мъжът, както се носеше по гръб, погледна часовника си, обърна се и бавно заплува към стълбите. Докато се качваше тромаво, на младата жена ѝ се стори, че вижда на лицето му усмивка. Излезе от басейна гърбом и вдигна ръце да свали найлоновата шапка. В този момент рязко се обърна, като че ли почувства, че жената го наблюдава. Направи го несръчно, подхлъзна се и полетя назад с цялото си тяло. Размаха ръце, опитвайки се да запази равновесие, а после падна, като си удари главата о ръба на басейна. Жената се спусна тичешком, разпери нерешително ръце, втурна се обратно към телефона и с треперещи пръсти набра номера на \"Бърза помощ\". – Спешно е!... – викаше разтревожено в слушалката. – Намалете тази музика, за бога! – ревна глас от отсрещната страна. Майката на Хосе Рамон, Луиса Гонсалес, която харесваше красивите и внушителни зрелища, сигурно щеше да бъде доволна от това, ако имаше възможност да го види и ако, разбира се, не ставаше въпрос за нейния син. При рутинния оглед на хотелската стая в присъствието на младия чиновник от Испанското консулство нещата на Хосе Рамон бяха старателно описани и опаковани. Чиновникът от Консулството зърна картичката на бюрото, прочете я, защото от всички присъстващи само той можеше да я прочете, и я сложи в джоба си, което не отговаряше напълно на протокола. Реши лично да изпрати тази картичка и съболезнованията си на госпожа Луиса Гонсалес. И той, както всички испанци на този свят, имаше майка.", "date": "2019.08.09", "title": "Откъс от \"Форсиране на романа река\" на Дубравка Угрешич"}
{"url": "https://www.dnevnik.bg/sviat/2019/08/09/3949200_chistkata_v_turskata_centralna_banka_produljava_i_sled/", "text": "Турската централна банка се зае с най-мащабната чистка на ръководството си от години, след като бяха отстранени от длъжност главният икономист и още поне осем други оглавяващи отдели. Това съобщават \"Ройтерс\" и \"Файненшъл таймс\", като цитират документ, до който са получили достъп. Според документа от заседание тази седмица целта е да се подобри ефективността. Агенция \"Блумбърг\", която цитира източници, запознати с въпроса, обяснява, че, изглежда, на прицел са хора, работили допреди години в други институции и компании и които е назначил  уволненият от президента Реджеп Тайип Ердоган управител Мурат Четинкая . Част от служителите обаче са в банката от дълги години. Според \"Файненшъл таймс\" това означава, че на засегнатите е било съобщено, че повече няма да заемат тези постове в централната банка. Освен главния икономист Хакан Кара сред отстранените са директорът за паричната политика Пънар Йозлю, директорът за пазарите Ирхан Кандар и директорът за банките и финансовите институции Явуз Йетер, заедно с ръковидителите на отделите за институционален риск и изследователска дейност. Решението отново повдига въпроса за намесата на управляващите в работата на централната банка в момент, когато Турция все още е обхваната от икономически проблеми. Президентът Реджеп Тайип Ердоган вече е давал сигнал, че иска централната банка да оказва \"по-силна подкрепа\" на икономическата програма на правителството. Защо е важно Миналия месец Ердоган уволни Четинкая след отказа му да следва \"разпоредби\" за паричната политика. Темата с лихвените проценти стана силно чувствителна за Анкара в последната година, след като ниските лихви бяха сред факторите, повели страната към криза. Ердоган изповядва считаните от много икономисти за неортодоксални възгледи, че ниските лихви, иначе стимулиращи потреблението и достъпа на компании до кредити, свалят инфлацията. Четинкая, който дълго отказваше да ги вдигне, но го направи миналата година и това стабилизира ситуацията, не се съобрази с искане за повторното им сваляне, отправено от Ердоган, и загуби поста си. Инвеститори и анализатори се опасяваха, че това бележи рязка намеса на изпълнителната власт в паричната политика. Фактът, че от май насам лирата (загубила над една трета от стойността си миналата година) е най-стабилната валута от нововъзникващите пазари, обаче ги успокои  въпреки рязкото сваляне на водещата лихва . Днес малко след 10 ч. турско (и българско) време лирата се търгуваше при курс 5.4778 за долар, след като в пика преди година по това време за кратко премина психологическата граница от 7 за долар. \"Огромна загуба\" Уур Гюрсес, бивш представител на централната банка, а днес журналист, казва пред турската редакция на \"Дойче веле\", че ходът \"изобщо не е мъдър\" - някои от отстранените мениджъри работят там от 80-те години. Според професора по икономика в университета \"Билкент\" в Анкара Рефет Гюркайнар, цитиран от \"Файненшъл таймс\", този ход \"не само ще доведе до още грешна парична политика, но няма да остане и кой да казва истината\". Тим Аш, стратег от консултантската компания \"Блубей асет мениджмънт\" в Лондон, описва главния икономист Кара като \"гръбнака\" на изследванията на банката по въпросите на паричната политика. \"Напускането му е огромна, огромна загуба. Трудно е да се разбере каква\", казва Аш, цитиран от \"Блумбърг\".", "date": "2019.08.09", "title": "Чистката в турската централна банка продължава и след като Ердоган уволни управителя"}
{"url": "https://www.dnevnik.bg/sviat/2019/08/09/3949238_rumuniia_shte_nakazva_iznasilvaneto_i_pedofiliiata_s/", "text": "Изнасилването и педофилията в Румъния вече ще се наказват с доживотен затвор, след като неадекватната реакция на държавата при отвличане и изнасилване на девойка предизвика всеобщо възмущение. Премиерът Виорика Дънчила съобщи, че правителството ще приеме извънреден декрет за целта. Досега наказанията бяха до 7 години за педофилия и 12 години за изнасилване (18 години, в случай че жертвата умре). 65-годишен механик от южния румънски град Каракал се призна за виновен за две убийства на момичета. Второто – на 15-годишно момиче, изчезнало на 24 юли, показва  бавната реакция на редица институции. Девойката е била отвлечена, докато е чакала на автостоп, но е успяла да се обади три пъти на спешния телефон 112. На полицията обаче ѝ отне 19 часа да открие къде се намира тя, като дотогава откри само обгорените останки на тялото ѝ и на тялото на друго момиче, отвлечено и убито от същия мъж през април. Постовете си заради случая изгубиха началникът на полицията Йоан Буда и  вътрешният министър Николае Мога , назначен броени дни преди това. Случаят доведе и до оставката на министъра на образованието  Екатерина Андронеску, която си позволи да  коментира публично, че лично тя била учена \"да не се качва в кола с непознати\".", "date": "2019.08.09", "title": "Румъния ще наказва изнасилването и педофилията с доживотен затвор"}
{"url": "https://www.dnevnik.bg/analizi/2019/08/09/3949234_vijdaniiata_na_kandidata_za_glaven_prokuror/", "text": "                         С решение от 19 юли Висшият адвокатски съвет е приел Становище относно качествата, които трябва да притежават кандидатите за главен прокурор на Република България, обосновано от обстоятелството, че адвокатурата всякога е длъжна за вземе становище по обществено значими въпроси, какъвто без съмнение е предстоящият избор на главен прокурор, както и че за всички български граждани и юридически лица е от значение, кой ще бъде следващият главен прокурор с оглед функцията му да осъществява надзор за законност и методическо ръководство върху дейността на всички прокурори (чл. 126, ал.2 от Конституцията на Република България). В становището на Висшия адвокатски съвет се посочват Считаме, че тези изисквания отговарят в пълна степен на очакванията на правната общност и в частност на адвокатурата, както и на обществото към личността на бъдещия главен прокурор, затова се присъединяваме изцяло към тях. На 23 юли в интервю, дадено за БНТ, издигнатият единствен кандидат за главен прокурор – г-н Иван Гешев, заявава следното: \" \" В същото интервю, г-н Гешев заявява още: \" В качеството си на орган на Адвокатската колегия - Пловдив, чувствайки отговорността си пред нашите колеги и българското общество, които намираме за недопустими изказвания от страна на кандидат за главен прокурор. Позволяваме си да припомним на г-н Гешев, че в редица свои решения Конституцинният съд е изяснил, че положението на адвокатурата е уредено в конституцията. То позволява на адвокатите да бъде предоставено от закона особено правно положение, което да им даде възможност да изпълняват пълноценно основната си функция – да подпомагат гражданите и юридическите лица при защитата на техните права и законни интереси. В правовата държава необходимостта от особено уважение и специално съдействие на адвокатите не може да бъде отречена предвид особено важната им роля в защитата на правата и законните интереси на гражданите и юридическите лица. Разпоредбата на чл. 29, ал. 1 от Закона за адвокатурата предвижда право на адвоката да бъде приравнен със съдията по отношение на дължимото му уважение и съдействие. Такова уважение и съдействие на адвоката се дължи от съда, органите на досъдебното производство, административните органи и другите служби в страната. Приравняването на адвоката към съдия по отношение на дължимото му уважение и съдействие предпоставя наличието на нормативно уредено задължение на съдиите да се оказва особено уважение и съдействие, присъщо само на тях. В светлината на изложеното напълно неприемливо е кандидат за главен прокурор да има разбирания за същността на адвокатската професия и фигурата и положението на адвоката, различни от залегналите в конституциятата. Считаме, че в достатъчна степен тяхната съпричастност към извършването на определено престъпление. Българската адвокатура се бори за точното прилагане на законите спрямо всички и в много случаи е последната преграда пред посегателствата над правата и законните интереси на гражданите. Противно на направените внушения в цитираното интервю, които продължават да се тиражират в различни медии, българската адвокатура има интерес от една работеща прокуратура, която осъществява функциите си изцяло в рамките, разписани от закона. Именно съвместната професионална работа на адвокатурата и магистратите е гаранция за спазването на закона и на правата на гражданите. Принципът за разделението на властите е върховно достижение на демократичните общества, върху което се изгражда съвременната правова държава и което е залегналж в българската конституция, а не е виждане на \"десните екстремисти\". Припомняме, че основният стремеж, залегнал в доктрината за разделение на властите, е като се изключи възможността един човек или орган да обедини всички власти в ръцете си. Друга важна цел е законите, които се изработват, да са в общ интерес на гражданите. Конституцията от 1991 г. в чл. 8 предвижда, че държавната власт се разделя на законодателна, изпълнителна и съдебна. Принципът за разделение на властите, според мотивите на Решение № 6 от 22 април 1993 г. по к.д. № 4 от 1993 г. на Конституционния съд, е метод за оптимално функциониране на държавната власт чрез разграничение на функции, които предопределят компетентността на държавните органи, и за предотвратяване на произвола, който би засегнал свободата на гражданите. Очевидно на фона на изложеното е, че изразеното в цитираното интервю разбиране на заместник-главния прокурор и кандидат за главен прокурор за разделението на властите е в противоречие с основни принципи на държавното устройство и управление, залегнали в българската конституция. Ето защо, като подкрепяме изцяло изразените позиции от множество колеги (включително уважавани членове на нашата колегия) срещу посочените становища на г-н Гешев по горепоставените въпроси в интервюто му, дадено за БНТ на 23 юли, апелираме към Висшия адвокатски съвет залегнали в приетото на 19 юли Становище относно качествата, които трябва да притежават кандидатите за главен прокурор. Призоваваме Висшия съдебен съвет, при обсъждането на кандидатурата на г-н Гешев за главен прокурор, да вземе предвид изразените от него позиции в цитираното интервю при формиране на преценката дали отговоря на изискването за високи професионални и нравствени качества в степента, изисквана за фигурата на главния прокурор. Използваме случая да изразим и позицията си, че събрани по висящи наказателни производства с цел да се внуши виновността на лице, което не е осъдено с влязла в сила присъда за съответното деяния. Подобен подход грубо подрива авторитета на съдебната власт и неоправдано и силно засяга правата на обвиняемите, за които с пълна сила действа презумпцията невиновност, която подобно на принципа на разделението на властите е основополагаща за съвремената правова държава. Апелираме към всички адвокатски колегии и колеги в страната, които се чувстват обществено ангажирани и отговорни, за изразят своята позиция по поставените въпроси, което ще позволи за главен прокурор да бъде избрана личност, отговаряща в най-пълна степен на критериите и очакванията на правната общност, както и на българското общество!", "date": "2019.08.09", "title": "Вижданията на кандидата за главен прокурор противоречат на конституцията"}
{"url": "https://www.dnevnik.bg/sport/2019/08/09/3949255_video_rafael_nadal_i_improvizaciiata_mu_v_monreal/", "text": "Рафаел Надал постигна победа във втория си мач от турнира в Монреал. След 6:3, 6:4 срещу аржентинеца Гуидо Пея той вече има 379 победи в турнирите от сериите \"Мастърс\", с което свали Роджър Федерер от върха в класацията по този показател. По време на двубоя Надал впечатли с няколко удара, един от които беше импровизацията му в петия гейм на първия сет. Следващият съперник на испанеца ще е Фабио Фонини.", "date": "2019.08.09", "title": "Видео: Рафаел Надал и импровизацията му в Монреал"}
{"url": "https://www.dnevnik.bg/tehnologii/2019/08/09/3949264_huauei_predstavi_svoiata_harmoniia_koiato_shte_zameni/", "text": "Китайският технологичен гигант \"Хуауей\" (Huawei) представи своята собствена операционна система, която е наречена \"Хармония\" (Harmony OS). Това стана на конференция в азиатската страна. \"Хармония\" трябва да замени най-популярната операционна система \"Андроид\" (Android). Разработената от \"Хуауей\" система е базирана на т.нар микроядро. Тя ще е съвместима със смартфони, таблети, лаптопи, смарт телевизори, смарт часовници и още редица устройства. Изкуственият интелект и допълнителната защита на данните са вградени на системно ниво, а бързината на реакцията е сред основните посочени приоритети. За софтуерната разработка операционната система ще работи с някои от най-разпространените езици за програмиране, сред които C/C++ и Java. Експерти обаче предупреждават, че крайният потребител трудно ще може да премахва системни програми, които смята за безполезни. Работата по новата операционна система е продължила около 2 години. От \"Хуауей\" са сигурни, че до един-два дни ще могат да я инсталират на устройствата си. Въпреки това за момента смартфоните им ще продължат да работят с \"Андроид\". Разработването на операционната система се е ускорило в последните месеци заради икономическата война между САЩ и Китай. Собственикът на Google - Alphabet, обяви, че ще прекъсне някои връзки с \"Хуауей\", включително като ограничи достъпа на китайската компания за електроника до своята мобилна операционна система \"Андроид\". Оттам телекомуникационни фирми от Япония, Великобритания и Тайван наред с други отказаха поръчките си за най-новите устройства на \"Хуауей\". Microsoft Corp. премахна продуктите на компанията от своя каталог Azure Stack, а британската ARM Holdings, сега собственост на SoftBank Group, каза, че ще изпълни заповедта да спре да доставя някои елементи, обект на патентни права, използвани при полупроводниците.", "date": "2019.08.09", "title": "\"Хуауей\" представи своята \"Хармония\", която ще замени \"Андроид\""}
{"url": "https://www.dnevnik.bg/gradska_sreda/2019/08/09/3949261_okolovrustna_veloaleia_obmislia_stolichnata_obshtina/", "text": "Околовръстна велоалея, която да свързва всички паркове в София, разработва Столична община, обяви кметът Йорданка Фандъкова във фейсбук. Трасето ще минава по старите изоставени жп линии, които ще бъдат преустроени във велоалеи.  \"Финализираме разговорите с министъра на транспорта и имаме готовност да започнем изграждането на първия етап - линеен парк с места за почивка, спорт и велоалея - от гара \"Пионер\" под бул. \"Цариградско шосе\" зад \"Арена Армеец\", през съществуващата естакада на бул. \"Шипченски проход\" до Висшето транспортно училище\", уточнява Фандъкова. Работната група на общината разглежда и предложението зеленото трасе да минава и по бул. \"Т. Каблешков\" – по река Владайска – до стадион \"Септември\" в район \"Красна поляна\". Там ще се използва жп трасето по бул. \"Вардар\", допълва кметът. Бъдещото зелено околовръстно на София ще е 32 км, съобщи Би Ти Ви. Столичната община преговаря за жп трасетата, повечето от които са собственост на Национална компания \"Железопътна инфраструктура\" (НКЖИ). Според главния архитект на София Здравко Здравков изграждането върху старите жп линии на зелен линеен парк ще осъществи връзката между всички паркове в столицата. \"По този начин ще създадем напречна връзка, която ще облекчи движението и на пешеходците и велосипедистите\", каза той пред Би Ти Ви. Сдружение на архитекти, урбанисти, жп инженери и социолози обаче имат различно виждане за бъдещето на старите жп линии в София. Те могат да се свържат с действащите жп линии и влаковете от Перник, от Банкя, от Своге, Елин Пелин и Пирдоп да влизат навътре в София по тези изоставени сега жп линии в града. Но първо трябва да бъдат възстановени релсите и спирките по тях. \"Така ще се намали автомобилният поток към столицата от работещите в нея жители на селищата в околовръст от 40-50 км\", смята Веселин Кирев,  координатор на гражданската инициатива \"За обществен и релсов транспорт\". Това решение е възприето в много европейски градове - Копенхаген, Щутгарт, а в Берлин от жп вагони зареждат магазините. \"Влак свързва Атина и Пирея и той влиза навътре в тях със спирки като градски транспорт. Представете си, ако това стане между София и Перник, колко сериозно ще облекчи автомобилния трафик\", пита Кирев. ", "date": "2019.08.09", "title": "Околовръстна велоалея обмисля Столичната община върху старите жп линии"}
{"url": "https://www.dnevnik.bg/bulgaria/2019/08/09/3949369_varnenskata_dupka_vliza_v_kampaniiata_za_mestnite/", "text": "След като плати на пловдивския бизнесмен Георги Гергов 43.2 млн. лв. за т.нар \"Дупка\" в центъра на Варна, местната администрация смята да започне \"проучване за нагласите на гражданите за съдбата\" й. За това съобщи в специален мейл до медиите общинският пресцентър. Допитването трябва да започне само няколко седмици преди началото на кампанията за предстоящите местни избори - в Деня на Варна 15 август. Според разпространеното днес съобщение допитването за щяло да се проведе в две посоки. Първата предвиждала \"проучване на нагласите сред специалисти в областта на архитектурата, градоустройството, културата, туристическия, хотелиерския, ресторантьорския бизнес и други заинтересувани страни\". После щяло да бъде търсено \"широко обществено мнение чрез анкета, съставена на база обработените мнения на специалистите от първия етап\". След обработване на резултатите местната администрация имала намерение да обяви международен конкурс за пространството. До в центъра на Варна се стигна, след като на 5 октомври м.г. тя бе одобрена с гласовете на ГЕРБ и ДПС във варненския общински съвет, но при съпротивата на БСП, партията, в която членува самият Гергов и десни политически формации. Веднага след това - на 10 октомври, без дебат и обосновка правителството взе решение да осигури парите от бюджета, т.е. всички данъкоплатци да платят за скъпия терен на Гергов. Със сумата от 43.2 млн. лв. община Варна купи 100% от дружеството \"Централен универсален магазин Варна\" на Георги Гергов. а основният й актив е именно т.нар. \"Дупка\" на централния бул. \"Княз Борис I\". Сумата от 43.2 млн. лв. (4.5 пъти повече), които бюджетът отпусна, се основаваше на хипотезата, че имотът може да бъде застроен 100% и в него да се изгради четириетажна сграда с три нива подземни гаражи, магазини и офиси. Анализ на \"Капитал\" обаче показа, че при изчисленията а приходите от пазарната й реализация – завишени. Сметките бяха направени на база себестойност на строителството 369 евро на кв.м и продажни цени в диапазона от 1470 евро/кв.м за офисите и жилищата до 2290 евро за магазините. Според специалисти прогнозните цени на бъдещите площи са доста оптимистични, докато необходимите инвестиции за изграждането са подценени, което оставя огромен марж за хипотетичната инвестиция. Нещо повече, по информация пак на \"Капитал\" година по-рано е била правена оценка на същото дружество по друг повод и заключението на експертите тогава значително се е различавало от сегашното. Тяхната оценка за 100% от капитала на \"ЦУМ Варна\" тогава е била 9.4 млн. лв., или Община Вана обаче изобщо не планира да строи офиси и магазини на терена, което всъщност прави загубата от покупката на \"Дупката\" стопроцентова. Според главния архитект на Варна Виктор Бузев теренът трябва да се превърне в площад над подземен паркинг на четири нива с паметник на братята Кирил и Методий и техните ученици. Такъв паметник в града липсвал. \"Не става дума за малък паметник, каза преди време Бузев. Обсъждал съм идеята с кмета Иван Портних още преди години и двамата сме на мнение, че това трябва да е внушителна скулптурна композиция, която да скрие грозните сгради наоколо.\" Сега, явно с идеята да превърне \"Дупката\" в елемент от предизборната кампания във Варна, местната администрация смята да публикува \"подробна информация за историята й, описание на проекта по отделните дейности, логото на инициативата и две подробни аероснимки на терена\", в специален сайт, който ще бъде достъпен от следващата седмица.", "date": "2019.08.09", "title": "Варненската \"Дупка\" влиза в кампанията за местните избори"}
{"url": "https://www.dnevnik.bg/sviat/2019/08/09/3949319_honkong_opitva_da_ubedi_turistite_che_vsichko_e_nared/", "text": "Хонконг се старае да успокои туристите си, след като редица страни издадоха предупреждения за безопасността на пътуванията заради продължаващите продемократични протести, които може да опропастят важната за града туристическа индустрия. В имейл на неидентифициран правителствен говорител се признава, че неотдавнашните блокирания на пътища и сблъсъци между полицията и протестиращите са причинили неудобства, но се казва, че те са ограничени до отделни райони. В изявлението се казва, че правителството и туристическият сектор работят по свеждане на смущенията до минимум и че \"всички имат готовност да посрещат и съдействат на посетителите в Хонконг по всяко време\". Вчера правителството съобщи, че броят на пристигащите туристи е спаднал с 26 процента в края на миналия месец в сравнение с миналата година и продължава да намалява и този месец. Туризмът съставлява 4.5 процента от икономиката на Хонконг и в него работят около 250 хил. души, което е около 7 процента от активното население. Последиците може да са сходни или дори по-лоши от тези при епидемията от остър респираторен синдром (САРС) през 2003 г. Председателят на Туристическия съвет Джейсън Уонг Чун-тат бе цитиран от в. \"Саут Чайна морнинг пост\", че заради анулираните посещения приходите на хотелите може да спаднат с 40 процента през август в сравнение със същия период от миналата година. Министърът на търговията Едуард Яу Танг-уах каза, че 22 страни и територии, в това число САЩ, са издали предупреждения до пътуващите за Хонконг.      Въпреки че последните два дни бяха относително спокойни, протестите с все повече насилие между полиция и демонстранти не стихват. За уикенда са планирани още, включително на международното летище на града, което е едно от най-натоварените в света. В понеделник там бяха отменени десетки полети, след като авиодиспечерите се включиха в обща стачка. Протестите избухнаха преди два месеца заради законопроект, който допуска екстрадиране на заподозрени лица в континентален Китай, където протестиращите казват, че може да бъдат изтезавани и съдени в несправедливи и политизирани процеси. Впоследствие протестите прераснаха в призиви за по-широки демократични реформи в бившата британска колония, оставката на шефката на изпълнителната власт Кари Лам и разследване на твърденията за упражняване на прекомерна сила от полицията. По данни на хонконгската полиция от 9 юни са арестувани 592 души на възраст от 13 до 76 години. Повдигнати са различни обвинения, включително участие в размирици, което се наказва с до 10 години затвор. Полицията е използвала сълзотворен газ, гумени куршуми и други средства срещу протестиращите, които отвръщат с метални тръби, тухли, коктейли \"Молотов\" и пазарски колички с горящи отпадъци. Няколко пъти протестиращите са били нападани от неизвестни лица, за които се смята, че са свързани с организирани престъпни групировки, а полицията почти не се намеси. До момента ръководството на Комунистическата партия в Пекин не се е намесило видимо в ситуацията, макар и в редакционни статии и публични изявления да осъжда демонстрантите и организаторите на протестите като престъпници, клоуни и \"използващи насилие радикали\", и твърди, че те са подбудени от американски, тайвански и други политици. Вчера представителството на китайското външно министерство в Хонконг излезе с официален протест след съобщението, че служители в консулството на САЩ в града са се срещнали в опозиционни представители, включително видния активист Джошуа Уонг.      В изявлението се настоява САЩ да дадат обяснение каква е била целта на срещата и \"незабавно да престанат да се месят в делата на Хонконг\". Уонг беше освободен през юни, след като излежа присъда от два месеца затвор заради участие в протестите от 2014 г. за по-демократичен изборен процес, известни като \"Движението на чадърите\". Държавният департамент защити действията на дипломата и обвини китайското правителството в \"гангстерско поведение\", защото смята, че то е публикувало снимката й и данни за семейството й. \"Не смятам, че оповестяването на лична информация на американски дипломат като снимки и имена на деца е официален протест\", каза говорителят Морган Ортагюс. \"Това не е поведение на отговорна държава. Оповестяването на лична информация на американски дипломат е напълно недопустимо. Това не е протест. Такова нещо прави един гангстерски режим\", добави тя. Представителката на консулството е правела \"това, което правят американските дипломати по света всеки ден\", каза говорителят. \"Американските дипломати се срещат с официални представители на правителства и с опозиционни протестиращи не само в Хонконг, а и в Китай. Нашата дипломатка си вършеше работата\", заяви Ортагюс. /БТА", "date": "2019.08.09", "title": "Хонконг опитва да убеди туристите, че всичко е наред"}
{"url": "https://www.dnevnik.bg/sport/2019/08/09/3949352_bashtata_na_neimar_toi_shte_e_shtastliv_kogato_otnovo/", "text": "Бащата на Неймар и негов мениджър - Неймар да Силва, заяви, че синът му ще е щастлив, когато отново започне да се наслаждава на футбола. Бразилският нападател е в центъра на вниманието, като е свързван с почти сигурна раздяла с ПСЖ. Твърденията в испанските медии са, че той е искан от \"Барселона\" и \"Реал\" (Мадрид). Бащата на играча отказа да говори в детайли. \"Синът ми не е играл футбол заради контузията, която го остави извън терена от юни. Той натрупа голяма сила, за да се справя с проблемите\", заяви Неймар да Силва пред \"Ас\". \"Животът и футболът го научиха да е по-силен човек в трудните моменти\", добави той. Неймар е най-скъпият футболист в света, след като ПСЖ го привлече от \"Барселона\" за 222 млн. евро. Бразилецът не се яви на първата тренировка на отбора си и по-късно  френският шампион даде знак, че се готви за раздяла с играча .", "date": "2019.08.09", "title": "Бащата на Неймар: Той ще е щастлив, когато отново започне да се радва на футбола"}
{"url": "https://www.dnevnik.bg/razvlechenie/2019/08/09/3949322_alen_delon_se_vuzstanoviava_sled_insult_v_shveicariia/", "text": "Френският актьор Ален Делон е получил инсулт преди 3 седмици и се възстановява в швейцарска клиника, предаде Българското национално радио, позовавайки се на \"Франс прес\". Новината е съобщил синът на легендата Антони Делон. По негови думи състоянието на актьора е стабилизирано. \"Баща ми претърпя сърдечно-съдов инцидент и лек мозъчен кръвоизлив\", съобщи Антъни Делон пред \"Франс прес\". Актьорът е бил опериран в \"Питие Салпетриер\" (болница в Париж - бел. ред.). Първородният син на Делон отбеляза, че семейството е посещавало непрестанно актьора. Въпреки че жизнените показатели на Делон са \"перфектни\", по препоръка на лекарите той е настанен в клиника в Швейцария. \"Сестра ми, която се намира в момента в Швейцария, се грижи за неговото възстановяване\", изтъкна синът. Той добави, че семейството се информира от нея ежедневно за състоянието на актьора.  Анушка Делон съпроводи баща си преди 3 месеца в Кан, където  той получи  \"Златна палма\" за кариерата  си от 6 десетилетия. Тогава кинолегендата подчерта, че ако има нещо, с което се гордее, това е кариерата му като актьор. Първата киноизява на Ален Делон е още през 1957 г. в ролята на Жо във филма Quand la femme s'en mêle, а през 60-те години той се утвърждава като един от най-успешните френски актьори и големите секс символи на десетилетието. Днес кариерата му обхваща над 100 филма не само като актьор, но и като продуцент. Успоредно с това развива успешен бизнес. Носител е на награда \"Сезар\", номинация за \"Златен глобус\", има звезда на Алеята на славата в Холивуд и е кавалер на Ордена на почетния легион от 1991 г.", "date": "2019.08.09", "title": "Ален Делон се възстановява след инсулт в Швейцария"}
{"url": "https://www.dnevnik.bg/bulgaria/2019/08/09/3949380_shte_se_davat_po_300_lv_za_dezinfekciia_na_dvorove/", "text": "До 26 август 2019 г. е срокът за представяне на протоколите за санитарно прочистване на дворовете и дезинфекцията в населените места във връзка със регистрирани случаи на африканска чума по свинете (АЧС). По този начин стопаните ще могат да получат финансова подкрепа в размер на 300 лв. за почистен и дезинфекциран двор. Това съобщи министърът на земеделието, храните и горите Десислава Танева след среща с областни управители от страната и представители на Националното сдружение на общините във Велико Търново. Тя посочи, че отговорността за това е на кметовете на населените места и ветеринарните лекари. Министър Танева каза, че средносрочната цел на министерството е независимо от мястото и големината на стопанството, в което се отглеждат домашни свине, то да бъде регистрирано и с мерки за биосигурност. Тя увери, че режимът за регистрация по Наредба №44 за ветеринарните изисквания към животновъдните обекти ще бъде административно облекчен. Експерти от Българската агенция по безопасност на храните са подготвили два модела информационни бюлетини, които в 10-дневен срок ще бъдат раздадени във всяко населено място. В единия е обяснено какво значи биосигурност в тип \"лично стопанство\", а в другият е за по-големи стопанства с развъдна дейност. Всеки, който спази изискванията, може да бъде регистриран\", увери Танева. Тя подчерта, че успехът в борбата със заболяването зависи от биосигурността в стопанствата, в които се отглеждат свинете.", "date": "2019.08.09", "title": "Ще се дават по 300 лв. за дезинфекция на дворове заради чумата по свинете"}
{"url": "https://www.dnevnik.bg/photos/2019/08/09/3949373_snimka_na_denia_pruv_si_v_regata_pechelish_izplezvane/", "text": "Британската принцеса Шарлот и брат й Джордж придружиха родителите си на церемонията по награждаването на участниците в регатата за Купата на краля на остров Уайт, Великобритания.", "date": "2019.08.09", "title": "Снимка на деня: Пръв си в регата - печелиш изплезване"}
{"url": "https://www.dnevnik.bg/sport/2019/08/09/3949337_formula_1_otchita_rust_na_prihodite_vuv_vtoroto/", "text": "Формула 1 отбелязва малък ръст на приходите по време на второто тримесечие от 2019 г. Това показва финансовият доклад на най-престижната автомобилна надпревара за финансовите резултати до юни. Приходите в периода април-юни са на стойност 620 милиона долара, което е с 35 милиона повече спрямо година по-рано. Оперативната печалба нараства от 14 до 26 милиона долара за същия период. Десетте отбора в шампионата също бележат ръст на плащанията към тях. Те се покачват от 307 на 335 милиона долара, което е пряко свързано с увеличените приходи. Първоначално се смяташе, че Формула 1 няма да успее да излезе на по-голяма печалба от 2018 г. по отношение на второто тримесечие, след като в началото на сезона е базирано състезанието в Бахрейн, което плаща една от най-големите такси за домакин. Собственикът на спорта \"Либърти медия\" обяснява, че по-малките такси във второто тримесечие се компенсират от по-големия брой състезания – общо седем срещу само две преди това. \"Приходите от излъчване се увеличиха главно поради ръста в договорите. Бележим също така ръст на приходите реклама и спонсорство\", гласи изявлението на \"Либърти медия\". Главният изпълнителен директор на организацията Чейс Кери изрази увереност, че Формула 1 ще изпълни своите цели, които са поставени от финансова гледна точка. В момента Формула 1 е в своята едномесечна лятна пауза, в която няма състезания. Първият старт след паузата е на 1 септември, когато е Гран при на Белгия. Междувременно стана ясно, че \"Либърти медия\" вече води разговори за организиране на второ състезание в  САЩ . Компанията отдавна преговаря с Маями за улична надпревара във Флорида, а Кери призна, че съществува вариант и за Лас Вегас. \"САЩ са пазар, който се увеличава постоянно, не случайно имаме ръст на аудиторията тук. Трябва да използваме това. Ще бъде прекрасно да видим още един американски отбор, а защо не и американски пилот\", каза още Кери. В момента Формула 1 провежда старт на пистата в Остин, Тексас. Единственият американски отбор в шампионата е \"Хаас\", който е базиран в Северна Каролина.", "date": "2019.08.09", "title": "Формула 1 отчита ръст на приходите във второто тримесечие"}
{"url": "https://www.dnevnik.bg/politika/2019/08/09/3949383_kmetut_na_ruse_plamen_stoilov_be_nominiran_za_treti/", "text": "Кметът на Русе Пламен Стоилов е номиниран за трети мандат, но сам си направи отвод. Това стана на събрание на ГЕРБ в дунавския град в четвъртък вечерта. След решение на Изпълнителната комисия на ГЕРБ Стоилов бе отстранен от поста му на общински ръководител и бе сменен с бизнесмена Росен Даскалов. За смяната се разбра от информация, публикувана на 31 юли т.г. в официалната фейсбук страница на областната организация на партията. С публикация във фейсбук профила си днес Стоилов благодари за подкрепата. \"Приемам това като оценка за работата ми през последните 8 години в интерес на Русе и русенци!\", написа той. Стоилов няма подкрепата на правителството \"Решението да откажа тази номинация и да си направя отвод беше трудно, но добре осъзнато и мотивирано от отговорността, която нося пред русенци! От опит зная, че един успешен нов мандат като кмет предполага категорична подкрепа както от правителството, така и от ръководството на партията, която ме излъчи за кмет през 2011 г. Такава до момента не е заявена спрямо мен! Когато си   от хора, които нямат интерес от въведения ред, прозрачност и върховенство на закона при управлението на общинската администрация, това може да се приеме като сигнал, че посоката ти е правилна и че интересът на гражданите е защитен! Окуражава ме, че голямата част от моите съграждани не се поддадоха на тази компроматна война и отказаха да участват в нея! Няма да рискувам интересите на Русе за сметка на собственото си политическо оцеляване!\", написа още Русе във профила си. Стоилов е предложил общинския шеф на дирекция \"Обществен ред и сигурност\" Спасимир Димитров, който е получил най-много гласове – 130, нито един против и 48 въздържали се. Председателят на групата общински съветници от ГЕРБ Бедрос Пехливанян е събрал 105 гласа за, един против и 74 въздържали се. Депутатът Светлана Ангелова, предложена от Петя Любомирова, е получила подкрепа от 103 души при 13 против и 47 въздържали се. Другите номинирани са баскетболистът Филип Виденов, проф. Михаил Илиев от Русенския университет \"Ангел Кънчев, новият общински координатор Росен Даскалов е номинирал директора на Професионалната гимназия по облекло Диана Иванова. Номинирани са и апелативният прокурор Огнян Басарболиев и Стоян Христов - директор на ДП \"Пристанищна инфраструктура\" – Русе. Изпълнителната комисия и Борисов ще изберат кандидат-кметовете Номинационните събрания на ГЕРБ в цялата страна ще приключат в събота – 10 август. Заседанията са закрити за външни лица и в тях могат да участват само партийни членове, които са платили членския си внос. Кандидатурите ще бъдат обсъдени в Изпълнителната комисия на ГЕРБ, като ще бъде направено проучване на всеки кандидат. Краен срок за обявяване на кандидатите от комисията няма, а тежката дума ще е на премиера и лидер на ГЕРБ Бойко Борисов. \"На много места ще видите, че се сменят кметове. Хората искат промяна, обновление, нещо по-различно. За разлика от други партии като БСП и ДПС, които са се хванали за властта и с цената на всичко седят или в парламента, или в ръководството на партията, при нас не е така.\" Това е заявил членът на изпълнителната комисия Красимир Велчев преди заседанието в четвъртък, цитиран от местния вестник \"Утро\". Няколко декларации за подкрепа на Стоилов  изпратиха членове на общинското ръководство  на управляващата партия, което прави историята в Русе един от първите бунтове срещу едноличната власт на Бойко Борисов. На събранието присъстваха четирима членове на изпълнителната комисия - кметът на Бургас Димитър Николов, който е зам.-председател на ГЕРБ, кметът на Стара Загора Живко Тодоров, Красимир Велчев, Пламен Нунев и административният секретар Цветомир Паунов, който след напускането на Цветан Цветанов отговаря пряко за местните структури на партията. ", "date": "2019.08.09", "title": "Кметът на Русе Пламен Стоилов бе номиниран за трети мандат, но си направи отвод"}
{"url": "https://www.dnevnik.bg/bulgaria/2019/08/09/3949428_bulgariia_uchastva_v_operaciia_na_evropol_sreshtu/", "text": "Полицейските служби в няколко европейски страни са арестували 70 човека в хода на специална операция срещу трафика на деца, обяви днес Европол. В ръководената от Великобритания операция, която е била проведена от 17 до 23 юни т. г., са участвали 16 държави от ЕС, включително България, както и Исландия и Швейцария. Правоохранителните органи са били подпомагани от социални служби, общински власти и неправителствени организации.  Проверени са били 125 хиляди лица и 63 800 превозни средства и са били извършени обиски в 1100 обекта - частни имоти, предприятия и хотели. Имало е проверки по железопътни гари, летища и гранични пунктове. В хода на разследването са били идентифицирани 206 предполагаеми жертви, 53 от които малолетни.  В резултат на операцията са арестувани 34 човека за трафик на хора и 36 - за отвличане,  трафик на деца  с цел сексуална експлоатация и способстване за незаконна имиграция. Същевременно е осъществена разяснителна кампания в училищата как децата да се предпазят от трафикантите на хора, които после използват жертвите си за просия, сексуална и търговска експлоатация.  В съобщението на европейската полицейска агенция се казва, че тя само е координирала обмена на информация между страните и е правела анализ на събраните данни. / БТА", "date": "2019.08.09", "title": "България участва в операция на Европол срещу трафика на деца, довела до 70 ареста"}
{"url": "https://www.dnevnik.bg/gradska_sreda/2019/08/09/3949429_remontut_na_ulivan_vazov_prikljuchi_na_417-iia_den_ot/", "text": "Ремонтът на ул. \"Иван Вазов\" приключи днес следобед. Автомобили преминават по цялото протежение на улицата от бул. \"Васил Левски\" до ул. \"Раковски\". Само паркиран до бордюра валяк напомня, че може би, не всичко е окончателно. Предстои възложителят на ремонта - Столичната община, съвместно със строителния надзор да извършат оглед на свършената работа. Ако няма забележки, ще се плати на строителната фирма, иначе улицата отново може да бъде затворена, докато не бъдат отстранени открити недостатъци. Дотук ремонтът на дългата около 500 метра улица продължи 417 дни. Всичко започна на 18 юни 2018 г., когато \"Софийска вода\" се захвана да подмени стария водопровод и канализация от 1935 г. Уверенията тогава бяха, че всичко ще свърши до края на декември 2018 г. Месец преди това, през ноември, обектът беше зазимен. През февруари северният тротоар беше готов – с нови плочи и бордюри. След това бе положен и новият водопровод. На 14 май, тротоарът отново бе разбит и разкопан. Причината – екип на ЧЕЗ ненадейно установи, че под земята на улицата има стар, износен 10-киловолтов кабел и се налага спешната му подмяна Днес зам.-кметът по транспорта Дончо Барбалов обясни пред \"Дневник\", че последният щрих от ремонта е павирането на кръстовището на ул. \"Иван Вазов\" с ул. \"Шести септември\". \"Поставихме задача пред строителя да изпълни паважна настилка, въпреки че предстои ремонт на \"Шести септември\", Ние не правим компромис с паважа\", заяви той. Предстоящият пореден ремонт е заради наложителна подмяна на магистрален топлопровод. Предстои екипи на \"Топлофикация-София\" да разкопаят съседните улици \"Шести септември\" и \"Цар Иван Шишман\". Честите аварии в този участък на стария топлопровод налагали цялостната му смяна, съобщи преди два месеца главният архитект на София Здравко Здравков. Не стана известно защо тази подмяна не е била планирана в проекта за обновление на тези улици. Те са част от ремонта на Зона 2, която включва ул. \"Граф Игнатиев\", прилежащите площади и тези две улици. Заради непредвидената подмяна на топлопровода двете улици \"Шести септември\" и \"Цар Иван Шишман\" на 15 май бяха извадени от цялостната реконструкция на Зона 2. Те са пресечки на ул. \"Иван Вазов\" и ще бъдат разкопани следващото лято, каза зам.-кметът Барбалов.", "date": "2019.08.09", "title": "Ремонтът на ул.\"Иван Вазов\" приключи на 417-ия ден от началото. Засега"}
{"url": "https://www.dnevnik.bg/sport/2019/08/09/3949349_video_zad_kulisite_v_sezona_na_borusiia_dortmund/", "text": "\"Емоционален и детайлен поглед отвътре\", това обещава \"Амазон\" в поредицата, която ще излъчи за \"Борусия\" (Дортмунд). Трейлърът на  \"Борусия\" - отвътре\"  вече беше публикуван. Поредицата е от четири епизода, първият от които ще бъде излъчен на 16 август – денят, в който започва новият сезон в Бундеслигата. \"Амазон\" проследи битката на \"Борусия\" с \"Байерн\" (Мюнхен) през миналия сезон, в който жълто-черните продължително водеха в класирането и се бореха за титлата. След като преди година компанията постигна голям успех с филма за  \"Манчестър сити\"  - \"Всичко или нищо\", базиран около сезона, в който \"гражданите\" спечелиха титлата във Висшата лига с рекорд по точки, сега следва документална поредица и за жълто-черните. От компанията обявиха, че започват работа и по друга поредица, която е  посветена на \"Лийдс\" .", "date": "2019.08.09", "title": "Видео: Зад кулисите в сезона на \"Борусия\" (Дортмунд)"}
{"url": "https://www.dnevnik.bg/bulgaria/2019/08/09/3949434_navesite_na_terasata_na_plamen_georgiev_okonchatelno/", "text": "Навесите на терасата на бившия шеф на антикорупционната комисия и настоящ прокурор Пламен Георгиев са незаконни. Това е окончателното решение на община \"Слатина\" след направената втора проверка на районните инспектори. Първата бе преди три месеца и имаше същия извод. Почти 60 кв. м. от изградените върху покрива на сградата, в която апартамент има Георгиев, са без необходимите строителни книжа, съобщава Би Ти Ви. Заповедта за събаряне вече е подготвена и ще бъде връчена на Георгиев на 19 август. Той трябва да премахне незаконно построеното за своя сметка до първите дни на октомври. Георгиев може да обжалва решението в съда. Не е отговорил на въпросите на телевизията. Той поддържа тезата, че терасата е обща част за блока, но съседите му нямат достъп, защото това е невъзможно - изход към нея има само от неговия апартамент. Твърди, че постройките отгоре са направени преди той да купи жилището. Уверява, че плаща данъци и за терасата. Всички правомощия за изясняване на истината – кога се е появил надстроеният покрив върху терасата на шефа на КПКОНПИ, кметът Йорданка Фандъкова е делегирала на районния кмет на \"Слатина\" Наталия Стоянова. Именно екип на районната администрация установи през април, че постройка от 50 кв.м на терасата на Пламен Георгиев няма строителни книжа и издаде заповед за премахването й. Случаят се заплете на 24 юни, когато директорът на общинския \"Строителен контрол\" - арх. Влади Калинов, спря назначената процедура по събарянето на навеса и сауната. Два дни по-късно на среща с Фандъкова той  подаде оставка , тъй  като не можа  да покаже строителните книжа на въпросната постройка. По Закона за устройство на територията в такъв случай построеното категорично е незаконно и трябва да се премахне. Георгиев подаде оставка в последния работен ден на Народното събрание  преди лятната ваканция, като депутатите гласуваха напускането му още в същия ден. Тогава той обяви, че е приключила проверката, направена му от данъчната администрация. Малко след това  бе възстановен като прокурор  в Специализираната прокуратура.", "date": "2019.08.09", "title": "Навесите на терасата на Пламен Георгиев окончателно са признати за незаконни"}
{"url": "https://www.dnevnik.bg/sport/2019/08/09/3949439_sled_opita_za_vuorujen_grabej_iozil_i_kolashinac/", "text": "Футболистите на \"Арсенал\" Месут Йозил и Сеад Колашинац ще пропуснат първия мач на отбора за сезона във Висшата лига. Двамата не са в групата на тима за гостуването на \"Нюкасъл\" заради мерки за сигурност, съобщиха от клуба. В края на юли  Йозил и Колашинац бяха нападнати на улица в Лондон , докато пътуваха с автомобил, като двамата се разминаха невредими след опита за въоръжен грабеж. Причината за отсъствието им е заради опасения от следващи конфронтации с тях. \"Благосъстоянието на нашите играчи и техните семейства винаги е от първостепенна важност. Взехме това решение след разговори с футболистите и техните представители. Гледаме напред да приветстваме играчите ни обратно в състава, колкото е възможно по-скоро\", се казва в изявлението на \"Арсенал\". От клуба допълниха, че си сътрудничат с полицията. Йозил и Колашинац бяха атакувани от неизвестни лица с мотопеди, които били въоръжени с ножове. Видеозапис показва как слезлият от автомобила Колашинац прогонва нападателите", "date": "2019.08.09", "title": "След опита за въоръжен грабеж Йозил и Колашинац пропускат старта на сезона"}
{"url": "https://www.dnevnik.bg/sport/2019/08/09/3949442_revanshut_mejdu_djoshua_i_ruis_shte_se_provede_v/", "text": "Реваншът за три от световните титли в тежка категория в бокса между  Анди Руис  и Антъни Джошуа ще се проведе в Саудитска Арабия. Дългоочакваният мач ще се състои на 7 декември. С предложения да приемат двубоя бяха още Дубай, Ню Йорк и Кардиф, където Джошуа вече проведе няколко мача. В началото на месеца обаче Руис обяви, че  реваншът няма да е във Великобритания . През юни  Руис поднесе сензация , след като нокаутира Джошуа в седмия рунд и спечели титлите на Международната боксова федерация (IBF), Световната боксова асоциация (WBA) и Световната боксова организация (WBO). Американецът от мексикански произход нанесе първа загуба на британеца при професионалистите. След мача щабът на Джошуа активира клаузата за реванш, като Руис изразяваше желание той да се състои в Лос Анджелис или Мексико.", "date": "2019.08.09", "title": "Реваншът между Джошуа и Руис ще се проведе в Саудитска Арабия"}
{"url": "https://www.dnevnik.bg/sport/2019/08/09/3949443_grigor_dimitrov_vleze_v_shemata_v_sinsinati/", "text": "Григор Димитров ще участва в основната схема на турнира от сериите \"Мастърс\" в Синсинати. Българинът беше първа резерва, но намери място в надпреварата след отказването на канадеца Милош Раонич. Димитров не беше заявил участие в квалификациите на турнира в Синсинати, като трябваше да чака до последно да се освободи място или да получи \"уайлд кард\". Преди Раонич участие отказаха още Кевин Андерсън и Хуан Мартин дел Потро. Жребият за турнира в Синсинати ще се тегли в петък срещу събота в 1.30 ч. българско време. Надпреварата ще се проведе от 11 до 18 август. Именно в Синсинати дойде един от големите успехи на Димитров. Той триумфира в турнира през 2017 г. Миналата година българинът отпадна в третия кръг след загуба от водача в ранглистата Новак Джокович, като Димитров има да защитава 90 точки. Сезонът му върви кошмарно, като той се смъкна до 74-о място.", "date": "2019.08.09", "title": "Григор Димитров влезе в основната схема в Синсинати"}
{"url": "https://www.dnevnik.bg/sviat/2019/08/09/3949447_spirane_na_toka_predizvika_narusheniia_na_transporta_v/", "text": "Големи райони в Лондон и Югоизточна Англия останаха без електричество тази вечер, предадоха ДПА и ТАСС, като се позоваха на британската електрическа компания \"Ю Кей Пауър нетуъркс\", съобщи БТА. Според компанията спирането на електричеството се дължи на срив в националната електропреносна мрежа. Би Би Си съобщи също така за прекъсване на електричеството в Шотландия и Северна Англия.  По информация на телевизия \"Скай нюз\" без ток са останали близо 10 хил. души. Лондонската компания за обществен транспорт заяви, че прекъсването на електричеството е засегнало някои светофари в британската столица и е предизвикало спиране на движението на влакове и мотриси на метрото. ", "date": "2019.08.09", "title": "Спиране на тока предизвика нарушения на транспорта в Лондон и части на Англия"}
{"url": "https://www.dnevnik.bg/sviat/2019/08/09/3949452_richard_giur_se_kachi_na_korab_s_migranti/", "text": "Американският актьор Ричард Гиър посети днес 121 мигранти, блокирани от миналата седмица на спасителен кораб в Средиземно море, а Европейската комисия призова страните от Европейския съюз да покажат солидарност в намирането на решение, предаде \"Ройтерс\", цитирана от БТА. Гиър пристигна с плавателния съд, на който имаше плакат с надпис \"Не сте сами\". Той донесе вода и други провизии на кораба \"Оупън армс\" и разговаря с някои от мигрантите за това, което са преживели при бягството си от обхванатата от конфликт Либия. \"Най-важното нещо за тези хора тук е да могат да стигнат до свободно пристанище, да слязат от кораба, да стъпят на сушата и да започнат нов живот\", каза актьорът във видеозапис, публикуван в интернет. \"Моля, подкрепете ни тук на \"Оупън армс\" и помогнете на тези хора, наши братя и сестри\", заяви той.      Мигрантите бяха спасени миналата седмица и сега корабът е в международни води близо до италианския остров Лампедуза. Те са блокирани, тъй като Италия и Малта отказаха да ги допуснат на сушата. По-рано тази седмица председателят на Европейския парламент Давид Сасоли призова Европейската комисия да помогне на мигрантите. Днес говорителката на ЕК Аника Брайтхарт каза, че комисията не е започнала координация по въпроса, защото не е отправено искане за това от никоя страна от ЕС. \"Ние обаче, независимо от писмото, получено от председателя на Европейския парламент, се обърнахме към държавите членки с искане да покажат солидарност и да съдействат за намиране на решение за хората на борда\", заяви тя.", "date": "2019.08.09", "title": "Ричард Гиър се качи на кораб с мигранти"}
{"url": "https://www.dnevnik.bg/photos/2019/08/09/3949248_fotogaleriia_svetovnite_snimki_na_denia_-_9_avgust/", "text": "Селскостопански работници обработват с пестициди поле със захарна тръстика в село в провинция Юнан, Китай.", "date": "2019.08.09", "title": "Фотогалерия: Световните снимки на деня - 9 август 2019 г."}
{"url": "https://www.dnevnik.bg/sport/2019/08/09/3949456_s_kolebaniia_voleibolistite_trugnaha_uspeshno_v/", "text": "Мъжкият национален отбор по волейбол започна с победа участието си в олимпийската квалификация във Варна. Възпитаниците на Силвано Пранди надвиха с 3:1 (25:11, 33:31, 19:25, 25:19) Египет пред около 3000 зрители в зала \"Конгресна\". Най-резултатен в мача беше Цветан Соколов. Диагоналът изнесе голяма част от атаката на тима, като завърши с 28 точки. 14 точки за успеха добави Тодор Скримов. По-рано през деня Бразилия победи с 3:0 Пуерто Рико. Утре от 20.30 българите излизат срещу пуерториканците, а ключовият мач срещу бразилците е в неделя. Победителят в групата ще се класира за игрите в Токио догодина. Двубоят предложи две лица за българския тим. Националите започнаха силно срещата благодарение на организирана игра и ефективност в атака. Със силен сервис българите разбиха посрещането на египтяните, които допускаха много грешки, и бързо затвориха гейма в своя полза с 25:11.      Втората част започна равностойно, като постепенно националите натрупаха преднина от три точки. Тя беше стопена при 18:18, като впоследствие двата отбора заиграха точка за точка. Българите имаха геймбол при 25:24, но след това отстъпиха инициативата. Националите изпитваха трудности за завършват контраатаките си, а Соколов беше нагърбен да изнася нападението. В крайна сметка българите показаха характер и измъкнаха гейма с 33:31. Египет продължи да играе на високо ниво в третата част, като съперникът на националите отвори разлика още в началото. Тя беше увеличена на пет точки в средата на гейма с добре организирана игра в защита. Това позволи на Египет да спечели частта и да вкара мача в четвърти гейм. В него двата отбора се движеха рамо до рамо, но българите взеха преднина, която увеличиха до края и спечелиха мача.", "date": "2019.08.09", "title": "С колебания волейболистите тръгнаха успешно в олимпийската квалификация"}
{"url": "https://www.dnevnik.bg/sport/2019/08/10/3949464_avtogol_i_razgrom_na_livurpul_otkriha_visshata_liga/", "text": "С голово шоу беше отрит новият сезон във Висшата лига. Вторият от предишната кампания \"Ливърпул\" разгроми с 4:1 новака \"Норич\" на \"Анфийлд\". Грант Ханли си отбеляза автогол в началото, а до края на първата част за \"Ливърпул\" се разписаха Мохамед Салах, Вълджил ван Дайк и Дивок Ориги. С добра игра и почетен гол за \"Норич\" се отличи Теему Пуки. Шампионът в Чемпиъншип изненада противника си с дейна игра в атака и преса в началото на мача. Футболистите на \"Норич\" обаче не можаха да се противопоставят пред класата и ефективността на \"Ливърпул\". Червените бяха отборът, който нанесе първият удар. Анди Робъртсън пое топката в своята половина и продължи към Ориги. Нападателят напредна по левия фланг и центрира, като кълбото се отклони във вратата при опит за изчистване на Ханли.      Устремът на мърсисайдци продължи и атака, развивала се след разбърквания вдясно, завърши с гол на Салах. Египтянинът получи подаване от Роберто Фирмино в наказателното поле и плъзна топката в далечния ъгъл в 19-ата минута. Малко по-късно Марко Щиперман затвърди доброто впечатление от \"Норич\" с изстрел от границата на наказателното поле, но Алисон спаси. В 28-ата минута \"Ливърпул\" вече водеше с три гола. Вайн Дайк беше в центъра на събитията, като бранителят се разписа с удар с глава след центриране от корнер. Десет минути по-късно Алисон беше принуден да напусне заради контузия. Вратарят на \"Ливърпул\" беше сменен от новото попълнение Адриан.      Интригата в мача приключи още в края на първата част, когато Ориги се разписа с удар с глава. Нападателят беше оставен сам да засече диагонално центриране на Трент Александър-Арнолд. Футболистите на \"Ливърпул\" бяха гладни за още голове в началото на втората част. Добри възможности за гол се откриха последователно пред Джордан Хендерсън, Фирмино и Салах, но никой от тримата не успя да се разпише. До почетен гол обаче стигна \"Норич\" в 64-ата минута. Пуки ознаменува добрата си игра в мача, като финландецът вкара с удар по земя след подаване, извело го зад защитата на \"Ливърпул\".", "date": "2019.08.09", "title": "Автогол и разгром на \"Ливърпул\" откриха Висшата лига"}
