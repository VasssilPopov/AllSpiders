{"url": "https://www.dnevnik.bg/sport/2018/02/17/3131741_tieri_nyovil_produljava_da_vodi_v_rali_shveciia/", "text": "Тиери Ньовил увеличи преднината си в  рали \"Швеция\"  втори кръг за сезона в Световния рали шампионат (WRC). Пилотът на \"Хюндай\" направи голяма крачка към крайната победа в надпреварата, с която може да стане едва третия състезател в историята, който не е роден в Скандинавия и печели рали \"Швеция\". Преди него това са правили единствено Себастиен Льоб (2004 г.) и Себастиен Ожие (2013, 2015 и 2016 г.). Белгиецът води с 22.7 секунди пред Крейг Брийн и с 32 пред съотборника си Андреас Микелсен. Доминацията на \"Хюндай\" се допълва от Хейдън Падън, който е четвърти в ралито и изостава с 48.6 секунди от Ньовил. \"Отличен ден за нас. Колата е перфектна, с Николас (навигаторът му Жилсул) свършихме отлична работа, записките ни бяха много точни. Имахме някои леки колебания единствено при скоковете, но мисля, че става въпрос за моя грешка\", каза Ньовил след последния етап за деня. Във втория ден от ралито Ньовил спечели четири специални етапа от общо деветте, които бяха изминати. Пилотите трябваше да се справят със 120.31 километра край снежните гори, а доста от тях загубиха много време. Освен Ньовил с етапни победи се поздравиха още От Танак, който спечели три и Крейг Брийн, който беше най-бърз в 12-ия етап. Естонската звезда на \"Тойота\" Танак потегли бързо, както и в петък, спечели първите две отсечки за деня, но след това допусна няколко грешки и загуби много време. В края на деня той се свлече до деветата позиция на 3.41 минути след лидера. Съотборниците му Яри-Мати Латвала и Есапека Лапи също имаха проблеми. Миналогодишният победител Латвала е седми на два минути зад Ньовил, докато Лапи е шести на малко над минута. Младият финландец беше близо до етапната победа при нощното спринтово преминаване на Торсби (3.43 километра), но Ньовил го изпревари с половин секунда. Все пак Лапи има шанс да се придвижи с едно място напред, след като е близо до Мадс Остберг. Норвежкият пилот на \"Ситроен\" заема пето място, само с 8.5 секунди пред финландеца. Остберг за втора поредна година спечели за най-голям скок на известното Било на Колин (на името на покойния Колин Макрей). Той прелетя 42 метра, с един повече от Себастиен Ожие. Това беше единствената добра новина за световния шампион дотук в надпреварата, тъй като е далеч от призовите места. Ожие заема десетата позиция и няма да дублира победата си от първия кръг за сезона в Монте Карло. В неделния ден предстоят само три етапа, като пилотите ще изминат едва 52 километра.", "date": "2018.02.17", "title": "Тиери Ньовил продължава да води в рали \"Швеция\""}
{"url": "https://www.dnevnik.bg/photos/snimka_na_denia/2018/02/17/3131558_snimka_na_denia_kogato_se_okajesh_nepodgotven_za/", "text": "Да не е станала някаква грешка? Шегувате ли се с мен\", така Естер Ледецка реагира, след като   в Пьонгчанг. Чехкинята изпревари само с една стотна Ана Файт и поднесе най-голямата сензация на олимпийските игри, след като е световна шампионка в сноуборда.", "date": "2018.02.17", "title": "Снимка на деня: Когато се окажеш неподготвен за собствения си успех"}
{"url": "https://www.dnevnik.bg/bulgaria/2018/02/17/3131603_bulgarka_si_organizira_80_kilometrova_gonka_s/", "text": "Българка, зад волана на лек автомобил \"Ягуар\", беше преследвана в продължение на 80 километра по магистрала в Италия, преди да бъде задържана, предаде Би Ти Ви. Гонката започнала, след като 36-годишната жена била засечена да кара с над 200 км/ч. Дори след като вече била спряна, тя се опитала да се измъкне и минала през крака на един от полицаите. Жената оказала съпротива при задържането и отказала тест за алкохол и наркотици. Според медиите в Италия, по късно заявили пред полицаите, че искала да се забавлява. На българката са повдигнати няколко обвинения, като за момента и е отнета книжката и глобена с малко над 20 хил. евро. Автомобилът, който е регистриран на името на българин и е с български номера, е спрян от движение за три месеца.", "date": "2018.02.17", "title": "Българка си организира 80 километрова гонка с италианската полиция за забавление"}
{"url": "https://www.dnevnik.bg/sviat/2018/02/17/3130738_ruskiiat_patriarh_za_visshiia_ideal_na_momichetata/", "text": "Партиархът на Москва и цяла Русия Кирил, който е очакван в България за 3 март, заяви тази седмица, че главната мисия на всички момичета е да раждат деца и след това да ги вкарват в лонота на църквата. \"Идеал на младия живот трябва да бъде създаването на семейство\", цитира  думите му  агенция РИА \"Новости\". \"Това, разбира се, не е единственият идеал, но това е особен идеал за момичетата, които са длъжни ясно да осъзнават, че създаването на семейство, раждането на деца и тяхното воцерковление и възпитание се явява определена от Бога мисия, над коят оняма нищо по-висше.\" Думите му са от проповед в катедралния храм \"Христос Спасител\" в Москва по случай Сретение Господне - празник, който се отбелязва в Русия като ден на православната младеж. Според патриарх Кирил днешните технологии и нивото на образование и комфорт позволявали да се съчетае грижата за семейството и с професионалната дейност. През ноември 2016 г. той призова абортите в Русия да бъдат изключени от системата на общественото здравеопазване. \"Ако държавата заяви, че това си е лична работа на всеки, тя ще подчертае негативното си отношение към абортите. Та нали никой не помага, да кажем, на алкохолиците и наркоманите да си купуват пиене и наркотици за сметка на някаква застраховка?! Няма такова нещо, защото то е зло, вредно. А тук със здравните вноски плащаме извършването на аборти\", заяви водачът на православната църква на Русия. Идеята е бе повдигната от депутатката Елена Мизулина, според която безплатните аборти трябва да останат само заради медицински причини и след изнасилване - всичко останало да се забрани, включително и в частните клиники и чрез спиране продажбата на медикаменти за прекъсване на бременност. Тя е съавтор на закона за цензура в интернет, както и на закона \"За защита на децата от информация, причиняваща вреда на здравето и развитието им\", в който без ясно определение се използват понятия като \"семейни ценности\", \"полови отношения\" и \"действия със сексуален характер\". Мизулина предложи и в Конституцията на Русия - страна с поне 20 милиона мюсюлмани, да се впише, че православието е основа на националната и културна самобитност на страната.", "date": "2018.02.17", "title": "Руският патриарх за висшия идеал на момичетата: Раждайте деца за църквата"}
{"url": "https://www.dnevnik.bg/sport/2018/02/17/3131611_legendarnata_marit_byorgen_izvede_shtafetata_na/", "text": "На 37 години Марит Бьорген за пореден път показа, че неслучайно е считана за най-добрата ски бегачка в света. Норвежката изведе щафетата на на 4 по 5 километра на своята родина до олимпийската титла в  Пьонгчанг . Това е четвърта титла за скандинавската страна в тази дисциплина и своеобразен реванш за провала в Сочи, когато тимът остана на пето място. Бьорген заедно с Ингвилд Йостберг, Астрид Якобсен и Рагнилд Хага триумфира с време 51:24.3 часа, само с две секунди по-бързо от четворката на Швеция. Славната ски бегачка не позволи на Стина Нилсон да я изненада в спринта и със силни финални метри изведе Норвегия до успеха. Тя изравни Оле Ейнар Бьорндален с по 13 медала от зимни олимпийски игри и двамата са рекордьори. Бьорген взе седмото си злато, като има четири сребъни и два бронзови медала. Повече титли от нея имат Бьорндален и Бьорн Дели, които са с по осем. За Бьорген това е трети медал в Пьонгчанг и тя вече има пълен комплект. Преди това норвежката остана трета на  10 километра свободен стил  и  втора в скиатлона . Щафетата не тръгна перфектно за норвежкия отбор, след като Йостберг предаде трета след първи пост, а Якобсен се представи още по-слабо и посредата на дистанцията Норвегия беше на осмо място. Рагнилд Хага свърши много работа и даде всичко от себе си, като успя да предаде първа на Бьорген. От там ветеранката в тима не допусна грешка, наложи много високо темпо и не позволи на Стина Нилсон да я изпревари нито за миг. Бронзовото отличие спечели руската щафета, която на първи пост се движеше първа. Наталия Непряева се представи отлично, но след това нейните съотборничи нямаха темпото на най-добрите. Все пак Анна Нечавская изведе Олимпийските спортисти от Русия до бронза. Щафетата на Финландия остана четвърта на повече от минута зад победителките.", "date": "2018.02.17", "title": "Легендарната Марит Бьорген изведе щафетата на Норвегия до злато в ски бягането"}
{"url": "https://www.dnevnik.bg/kultura/2018/02/17/3130636_otkus_ot_vivian_uestud_na_vivian_uestud_i_iun_keli/", "text": "Тази история е много повече от мода, макар да е изтъкана от плат. Излиза от печат автобиографията на Вивиан Уестуд, написана съвместно с Иън Кели! \"Вивиан Уестуд\" е издателски феномен, защото се явява първа и единствена засега автобиография на авангардната дизайнерка и разкрива неподозирани страни на нейната личност. Безусловен поддръжник на каузите, в които вярва, грандамата на британската мода е една от най-влиятелните фигури в световните дизайнерски среди, кралица на пънк модата, жива легенда, \"Коко Шанел на нашето време\". Иън Кели нарича периода на сътрудничество с Вивиан \"моята вълшебна бляскава година\". И добавя: \"Тя е съхранила детето в себе си, въпреки всички трудности. Винаги е с ококорени очи. Любопитна. Отворена. Сърдита. Изобретателна. Някой път е груба. Друг път ти сгрява сърцето с преданост и любвеобилност. Вивиан е неуморима, а умът й е по-остър от карфиците в ръкава й.\" Ако мислите, че модата е само контене, или пък че седемдесетгодишните имат по-малко право, а не повече, да поучават света за неговото бъдеще или пък да отстояват каузите на миналото му, тогава можете да оставите тази книга. Както казва самата Вивиан, \"това ще опази няколко дървета\". Но ако можете да издържите рундовете с тази \"баба пънк\", която още е на ринга и се бори за това, което смята за правилно и намира за красиво, тогава останете с нея. Предстои да бъдете заслепени. превод Герасим Славов, Деян Кючуков – Пънкът – Вивиан изплюва думата с допълнителната тежест, която акцентът ѝ придава на гласната, – пънкът беше всичко за мен и Малкълм. Сега не говоря за него толкова, колкото хората смятат, че би трябвало, но това не е защото се срамувам или мисля, че е нещо старомодно, или нещо такова. Повече ме интересува това, което правя в момента, но трябва да обясня следното – това, което правя сега, пак е пънк, пак е крясък срещу несправедливостта и принуждаване на хората да се замислят, дори да им причинява неудобство. В този смисъл винаги ще съм пънк. За мен, за Малкълм и в магазина пънкът се превърна в нещо като колаж, събиране на идеи. Събиране на хора Тя въздъхва и намества лентата си за глава с надпис \"Хаос\". Поема дълбоко дъх с глътка билков чай и мъдро промълвява: – Има неща в миналото ти, от които не можеш да избягаш. След Малкълм се опитах да избягам от всичко, но сега се гордея с ролята си на пънк, защото мисля, че е допринесла за позицията на много млади хора до ден днешен – не вярвайте на правителството. Никога. Климатичната революция е пънк. Това, което направих на параолимпийските игри, беше абсолютен пънк. Пънкът е жив! Същото отношение, но с по-развити идеи, по-сериозни и, да се надяваме, по-способни да променят света, отколкото можахме първия път. Малкълм се запалва от идеята да продават рокендрол неща. – В началото бяха само плочи – казва Вивиан. – Имаше един Харолд \"Теда\", който работеше в \"Мистър Фрийдъм\" на Кингс Роуд, той беше от втората Тед вълна. Трябва да беше есента на 1970 година и Малкълм набавяше плочите от \"Ексчейндж енд Март\" – Лари Уилямс и разни други такива, така започна всичко. Модерните лондончани, разочаровани от проваления оптимизъм на хипи движението през шейсетте (Малкълм ги нарича \"хипопотами\"), обръщат поглед към ретро шика в първото от многобройните възраждания на рокендрола. Според Малкълм всичко било планирано по-скоро като арт инсталация, отколкото като сергия, изразяваща отношението си към капиталистическата система, предлагайки \"ретро джунджурии\", пускайки музика и дори отказвайки да продава основни стоки. Нямало помещение, нямало план, нямало и почти никакви пари. Но се породил някакъв синхрон между Вивиан, Малкълм, музиката и хаоса. – Отначало изобщо не ставаше дума за дрехи. Малкълм беше силно повлиян от Патрик Кейси и започна да купува десетинчови плочи и такива на седемдесет и осем оборота. Хрумна му, че можем да събираме плочи и да ги продаваме, но после срещнахме рокаджии от втората вълна като Томи Робъртс, известен с магазина си \"Мистър Фрийдъм\", и той предложи да потърсим сергия някъде на запад, може би пак на Портобело Роуд. Бях редовен клиент там, но не заради дрехите. Обичах нещата, които си купувах от там. Чувствах се като извънземна принцеса, с кадифени панталони на леопардови шарки и трубадурски ризи с купи и пики по тях, спомням си, или пък дълги като рокли тениски със звезди, шал за глава от \"Улуъртс\" от блестящо ламе и пурпурно червило! Така че дори да казвам, че не е ставало дума за дрехи, естествено, че ме интересуваха. Системата с дрехите беше много проста. Най-напред Малкълм купуваше якета тип \"Теди Бой\" от шивача Сид Грийн, а аз ги доукрасявах с разноцветни кадифени яки и други такива неща. После Патрик Кейси изнамери някакво класическо яке с цип, с крила на прилеп и една ивица, а аз го изкопирах. След това направих няколко дамски тениски на ивици. Всичко това обаче беше малко по-късно, когато имахме нещо повече от сергия Бих казала, че истинското начало беше през 1971 година. Дрехите и аз. На стадион \"Уембли\" имаше събитие – рокендрол. Бяха поканили Чък Бери, Литъл Ричард и Гари Глитър, които щяха да свирят, пълно беше с Тедове от втората вълна. Тедовете не харесваха Гари Глитър и настана лудница – замеряха го с бирени кутийки и разни такива работи. Бяхме инвестирали в тези тениски. Но не вървяха. Бяха катастрофа. И понеже не се продаваха, започнахме да експериментираме с тях. Пробивахме им дупки, преправяхме ги. Най-напред направих част от тях на шорти. Не продадохме много, затова им сложихме малки капси. Тогава започнаха да се продават. Шортите бяха предимно черни, с бяла картинка; надпис от рода на \"Нека да е рок\" и образа на Литъл Ричард отпред или отзад на шортите. А на някои от белите им направихме дупки. Следващото нещо, което опитах с тениските, беше да зашия ръкавите им, навити нагоре, от което тръгна някаква страшна мода на тениски с пристегнат, навит ръкав. Пипкава работа. Но аз съм си такава. След това взехме календарните момичета, снимки на такива момичета, и те също станаха част от тениските. Много петдесетарско. С тия момичета като Ракел Уелч. Винаги бяха в такива пози, все едно са претърпели корабокрушение, изхвърлени са на брега или, честно казано, са насилени по някакъв начин. Събрахме тези календарни момичета – като талоните в цигарените кутии, нали се сещаш, които ги имаше тогава – и ги сложихме в едно малко найлоново джобче на тениската. Започнахме да пробиваме дупки в тениските, купувахме найлон, понякога цветен, правехме тези малки джобчета, изрязвахме разни неща от книги, най-вече картинки на момичета, и ги пъхахме в тях. Аз го правех. След това трябваше да слагам ситуационистки лозунги по тениските. Тогава ги намирах за много добри, помня, че единият беше \"Под паважа – плаж\", което е хубаво изречение и го изписвахме над едно от календарните момичета с гърдите ѝ и нацупените устнички, после пробивахме дупки в тениската, зашивахме ги на машина с цветни конци или пък навивахме ръкавите и я правехме да изглежда много тясна и къса, което беше доста характерно за петдесетарските неща, които правех. Така че това беше отчасти \"Теди Гърл\", отчасти началото на пънка. Правех тези работи и, разбира се, ги носех – например късите блузки, които се закопчаваха отпред, с изрязано деколте и без ръкави. Но пак, нали разбираш, нещата се променяха и трябваше постоянно да измисляме и да преправяме. Хората не харесваха прекалено петдесетарските неща и постепенно започнаха да се ориентират към стила на седемдесетте години – или поне нова тенденция в работата ни, затова помня, че изрязахме късите блузки и ги направихме да приличат като на календарни момичета от петдесетте, което си е нещо като стила на петдесетте, само че на необитаем остров или нещо подобно. Потресаващи. Ние го направихме. Помня, че закачахме капачки от бутилки по тениските, от онези, обикновените, с накъдрените краища. Постепенно осъзнахме, че можем да правим разни неща, обсипани с такива капачки. Накрая започнахме да прогаряме с цигари и да пробиваме дупки в тениските. А те се носеха с онези три четвърти панталонки, нали знаеш, така че жените приличаха на скитнички на някой плаж на необитаем остров. А оттам дойдоха и някои от първите ми сутиени за улицата! Никога не съм ходила в Пуерто Рико. Нищо не знам за Пуерто Рико. Но някъде съм видяла пуерториканки да ходят по сутиени навън, с къси шорти и сутиен, така си ходят до магазина с кутийки от кока-кола в косата вместо ролки. Така че външният вид вече не беше само като на скитничка или на някоя, която е била изнасилена или нещо такова, а имаше и усещане за бедност. Нещо повече, напомняше ми за времето, когато бях на петнайсет – имах една приятелка, Марджъри Нейлър, която беше на двайсет и четири, тъкачка в памучната фабрика, и тя си ходеше с ролките по цял ден, а вечер, когато излизаше, ако изобщо го правеше, едва тогава махаше ролките. Така че съставките на пънка са разнообразни. Идеята хората да носят дрехи, които са или прекалено големи, или прекалено малки – като износването на стари дрехи например и други такива неща. Всичко това беше част от външния вид. Както и овехтелите дрехи. И хората, които са имали по-труден живот и по-тежки изпитания от нас. Анализирам го така: бедните имат статус, статуса на натрупания опит, следователно по дрехите им полепва патината на престижа. Бяха героични. Всичко е в историите. Ранните години на партньорството на Вивиан и Малкълм са забележително плодотворни в творческо отношение. През тези години се заражда нов език в облеклото, който надхвърля границите на пънка – опърпаните и изпокъсани тениски и старите джинси, \"ретро\" елементи и смесване на стилове, лозунги, апликации и \"колажи\" (разни неща, накачени по дрехите по начин, заимстван от съвременното изкуство) – идеи, които биха били немислими в предишните епохи на модата. Може би затова е уместно един от най-интересните коментатори на всичко това да бъде един друг продукт на това плодотворно партньорство – синът на Вивиан и Малкълм, Джо. Самият Джо Коре постига огромен успех в света на модата с \"Ажан Провокатьор\", бизнеса с луксозно бельо, духовито кръстен в чест на един от любимите ситуационистки термини на баща му. Джо съчетава ироничен хумор и топла сърдечност с известен предпазлив оптимизъм, а сега, след години на изявяване като модел по подиумите на майка си, се е превърнал в тип, с когото не би искал да имаш вземане-даване. Обобщението му на ситуацията е придружено от характерната самодоволна усмивка: \"Хората ме мислят за страшен, но не съм – изкарвам си парите, като правя дантелени гащички, и мама още ме облича! Тяхната победа, на мама и на Малкълм, беше, че се намериха. Няма значение какво е станало след това, трябва да им го признаете; те промениха всичко и е трудно да се каже кой кого е вдъхновявал. Малкълм беше великолепен в манипулирането на медиите и цялото ситуационистко учение, което му позволяваше да е такъв антимениджър с мама и да прави всичко по контраинтуитивен начин. Малкълм постоянно се интересуваше от идеите на съвременното изкуство – много повече от Вивиан. Тя се интересуваше повече от техниката, да знае точно как се прави нещо. Ето я и симбиозата – на Малкълм му хрумваха идеи като твърденията \"Без бъдеще\" и \"Кеш от хаос\", но онова, което им даваше живот, беше техниката на Вивиан, умението да ги претвори графично и в нещо, което да искаш да облечеш, нещо за тялото. Но това, което хората казваха, че Малкълм бил човекът с идеите, а Вивиан само ги шиела, това просто не е вярно. Идеите са нищо, ако нямат израз. Според мен нейните идеи и начинът, по който ги реализираше, правеха всичко. На някакво ниво Малкълм осъзнаваше това, то го плашеше и той не искаше да си го признае. Мисля, че го осъзна напълно, когато напусна мама и разбра, че няма да намери друг човек в живота си, с когото да има такова сътрудничество. Само Вивиан можеше да претворява идеите му в нещо. След нея не намери друг. Мисля, че това е истината и това е неговата трагедия\".", "date": "2018.02.17", "title": "Откъс от \"Вивиан Уестуд\" на Вивиан Уестуд и Иън Кели"}
{"url": "https://www.dnevnik.bg/bulgaria/2018/02/17/3131310_ds_e_slediala_vsichki_katolicheski_sveshtenici_v/", "text": "Макар и малка, католическата общност в България е представлява сериозен интерес и особено притеснявала Държавна сигурност (ДС). Според документи от новия сборник на Комисията по досиетата \"Държавна сигурност и вероизповеданията - мюсюлманско изповедание и католическата църква в България\" службите са се заели да \"осветляват намеренията на католици и евангелисти\" още от 1948 г. Като възможни източници на \"буржоазно-капиталистическа пропаганда\" са проучвани католическите пансиони, училища, сиропиталища, болници, хорове, кръжоци, печатни издания. Под особен натиск са били католическите свещеници - подслушвани, компрометирани и \"отстранявани\". Документи в сборника показват отношението на ДС към Ватикана. От тях се вижда, че според службите римокатолическата църква е провеждала \"подривна дейност\", борба със социалистическия строй и целяла да засили позициите си в страната. За да реализирала плановете си, Ватиканът изпращал емисари в България и използвал \"разширяващия се международен туристически, научен и културен обмен\", се казва в документ от 1986 г. Емисарите идвали, за да събират информация за потъпканите права на католиците, като правели опити да внасят религиозна литература и да оказват морална подкрепа. В същия документ се казва, че за да противодейства, ДС е взела на разработка всички католически свещеници в страната, като по-голямо внимание отделяли на тези, които подозирали за агенти на Ватикана. Същевременно били ограничавани възможностите за обучение на млади свещеници. Католическите училища тровят децата В документи от сборника от първите години на комунистическия режим се казва, че в католическите училища се \"върши безспорно пропаганда\". Като пример се посочват \"френските училища\", в които покрай изучаването на чужди езици българските деца се \"тровят от консервативни, клерикални и антидемократични учения, които новото време е отрекло\". Обучението в тях създавало у младите \"обич към чуждото, \"преклонение към културата на запада\", а \"отечественофронтовското възпитание\" умишлено се саботирало. Тези училища не възпитавали в новия демократичен дух, настъпил в България след 9 септември 1944 г. Преподавателите в тези училища не се отличавали със \"собствена интелигентност\", като са \"ограничени и тъпи\". Там не се пеели партизански и бригадни песни, задължителният \"час за демократическо възпитание\" не се провеждал\". В библиотеките им липсвала \"прогресивна литература\", \"да не говорим за Маркс-ленинска литература\", пише още анонимен възмутен сътрудник на ДС през 1948 г. Година по-късно със Закона за вероизповеданията били закрити всички католически училища, болници, пансиони, сиропиталища и печатните издания. Репресираните От агентурни сведения ДС установила, че католическите свещеници развиват широка шпионска и контрареволюционна дейност. Тя била ръководена от \"френското, папското и др. империалистически разузнавания\". Отговорът - репресия върху католическата общност и църквата, както се вижда от документите в сборника. Една от включените справки е от 1953 г. и е озаглавена \"За репресираните католически свещеници в България\". В нея се казва, че само за три години за \"вражеска и шпионска дейност\" са \"репресирани\" 57 свещеници и 8 монахини. В трудово-възпитателно общежития са пратени 7 свещеници и 2 монахини. Владиката на русенската западно-католическа епархия бил осъден на смърт и екзекутиран. Владиката на Пловдивската католическа епархия бил осъден на 15 години затвор, където починал. Отново през 1953 г. президиумът на Народното събрание взема решение да конфискува имоти на католическата църква в България. Да ги дезорганизираме и компрометираме Има агентурно сведение за свещеник, който бил в затвора 15 години. Към него ДС е отправяла предложения да захвърли расото и да се ожени, а той упорито отказвал. Често се е прибягвало и до намиране на \"компрометиращи материали по морална линия\", които били публикувани във в. \"Отечествен фронт\". Друг проблем, който ДС виждали сред католическата общност и ръководството на църквата е \"невземане на отношение по въпросите към борбата на народите за мир\". Агентите на ДС обаче \"взели мерки\" и ръководителите на трите епархии се събрали и написали възвания към \"вярващите католици да се молят за мир\".", "date": "2018.02.17", "title": "ДС е следяла всички католически свещеници в България"}
{"url": "https://www.dnevnik.bg/sport/2018/02/17/3131599_fotodnevnik_kakva_poredna_futbolna_drama_ili_kak/", "text": "Той е... Неговото име е... Борислав Михайлов  . Направи го с гръмка победа, като получи 92% от гласовете по време на конгреса (463 от общо 504 гласа). Самият ден се превърна в \"поредната футболна драма\", изпълнена с напрежение, скандали, вълнение от радост за едни и разочарование за други. \"Дневник\" представя хронологичен преглед на събитията от 16 февруари.", "date": "2018.02.17", "title": "Фотодневник: Каква поредна футболна драма, или как протече конгресът на БФС по минути"}
{"url": "https://www.dnevnik.bg/sviat/2018/02/17/3131623_predi_da_misliat_za_es_stranite_ot_zapadnite_balkani/", "text": "Председателят на Европейската комисия Жан-Клод Юнкер изтъкна днес колко важно е да се предложи на страните от Западните Балкани перспектива за членство в ЕС, но подчерта, че те трябва да решат всичките си гранични спорове, преди да се присъединят към съюза, предаде \"Ройтерс\", цитирани от БТА. \"Има множество спорове за границите на Западните Балкани и те трябва да бъдат решени, преди да предприемем по-нататъшна стъпка, заяви Юнкер на годишната конференция по сигурността в германския град Мюнхен. Председателят на ЕК изрази разочарование от продължаващия граничен спор между Хърватия и Словения, който не е бил решен преди влизането им в ЕС, и каза, че иска да се предотврати подобна опасност при другите потенциални членове на Евросъюза. Юнкер заяви, че споразумението за сигурност между ЕС и Великобритания, ще се запази и след Брекзита. В същото време на Интерпарламентарната конференция за Общата външна политика за сигурност и Общата политика за сигурност и отбрана в София българският министър на външните работи Екатерина Захариева каза, че европейският път и перспектива на страните от Западните Балкани не е възможен без подкрепата на националните парламенти и на Европейския парламент. \"Стратегията за Западните Балкани на ЕК е всеобхватна, дългосрочна, навременна, честна, без да дава напразни надежди, но и много стимулираща и мотивираща\", допълни тя. В изказването си пред участниците в интерпарламентарната конференция Екатерина Захариева посочи, че само изграждането на коридор № 8 би увеличило с 6 процента брутния вътрешен продукт на държавите, през които минава и би създало 200 хиляди нови работни места. Председателят на Делегацията в Парламентарния комитет по стабилизиране и асоцииране ЕС- Сърбия в Европейския парламент Едуард Кукан отбеляза, че на датата 2025 г. трябва да се гледа като на ориентир, а не като на някакъв задължителен и краен срок за приемане на нови членове в семейството на ЕС. \"Ако някой смята, че те автоматично ще се присъединят през 2025 г., греши\", допълни той. Вместо да се концентрираме върху самата дата, трябва да се концентрираме повече върху реформите и върху това, което трябва да се направи, за да се подпомогне разширяването, смята Кукан. В изказването си изпълнителният директор на Европейската служба за външна дейност (ЕСВД) за Европа и Централна Азия Томас Майер-Хартинг подчерта, че регионът на Западните Балкани вече има своите проблеми с организираната престъпност и е уязвим от влиянието на външни религиозни идеологии, той е и част от маршрутите на бежанците. \"Ето защо е много важно да намерим необходимите инструменти, за да направим така, че държавите от Западните Балкани да останат стабилни\", допълни той.", "date": "2018.02.17", "title": "Преди да мислят за ЕС страните от Западните Балкани трябва да решат граничните си спорове, каза Юнкер"}
{"url": "https://www.dnevnik.bg/sport/2018/02/17/3131626_kuzmina_svali_dariia_domrachova_ot_trona_v_masoviia/", "text": "След два сребърни медала дотук в Пьогнчанг Анастасия Кузмина най-накрая стъпи на най-високото стъпало и спечели олимпийската титла от масовия старт в биатлона. Етническата рускиня, която се състезава за Словакия взима трето олимпийско злато в кариерата си след Ванкувър 2010 и Сочи 2014, където триумфира в спринтовете. Общо отличията ѝ от олимпийски игри вече са шест, след като тя стана втора в преследването във Ванкувър, а в Пьонгчанг взе сребърни медали в преследването и индивидуалния старт. Кузмина не остави съмнение в превъзходството си и победи в пряк дуел олимпийската шампионка от преди четири години в тази дисциплина  Дария Домрачова . Представителката на Беларус изостана с почти 20 секунди от словачката, но впечатли със ски бягането си в един от най-важните си стартове за сезона. Победителката направи само една грешка при стрелбата, като това се случи на последния изстрел. Кузмина не изчака достатъчно и изстреля бързо патрона, опитвайки да спечели по безапелационен начин. Домрачова беше близо до нея само в началото на състезанието, когато дистанцията беше под 10 секунди. След това по-силното бягане на представителката на Словакия оказа голямо влияние. Домрачова печели първи медал в Пьонгчанг, след като преди четири години взе три титли (инидивидуален старт, преследване и масов старт). Трета се класира Тирил Ехоф. Тя допусна две грешки в стрелбата и изостана с 27 секунди. Норвежката отново е трета в масовия старт, както и преди четири години в Сочи. В Русия тя спечели бронз и на женската щафета, със смесената завоюва титлата. За Словакия това е трети медал, като и трите до момента са донесени от Кузмина. Сред първите 10 в Пьонгчанг се класираха две италианки Лиза Витоци и Доротея Вирер, олимпийската шампионка от индивидуалния старт Хана Йоберг, Надежда Скардино, Марте Олсбу, Мари Дорен Абер и Кайза Макарайнен. Лаура Далмайер, която спечели два златни и един бронзов медал дотук, остана едва 16-а. Само две състезателки изминаха дистанцията от 12.5 км без грешка в стрелбата – Скардино и Моника Хойниш от Полша, която остана 15-а.", "date": "2018.02.17", "title": "Кузмина свали Дария Домрачова от трона в масовия старт в биатлона"}
{"url": "https://www.dnevnik.bg/tehnologii/2018/02/17/3130691_kakvo_shte_napravi_nasa_za_da_vurne_horata_na_lunata/", "text": "В началото на седмицата директорът на американската космическа агенция НАСА Робърт Лайтфут обяви, че ще поиска от президента Доналд Тръмп  бюджет от 19.9 млрд. долара за 2019 г.  Той уточни, че голяма част от парите ще бъдат използвани за започване на мисии до Луната, които да са в основата на бъдещо човешко присъствие на Марс. Най-голямата цел пред НАСА е да изгради платформа в орбитата на Луната, която да бъде използвана за опорна точка при по-дълги пътувания в Космоса. Тя трябва да бъде завършена през следващото десетилетие. Платформата ще има задвижваща мощност, която ще помага на ракети да излитат от нея. Ще бъде оборудвана и с места за настаняване на космонавти. За да постигне всичко това, агенцията ще задълбочи търговските си отношения с редица международни компании, които да помогнат в реализирането на проекта, тъй като с парите от бюджета няма да може да покрие всички разходи. Задвижващият елемент ще бъде първият компонент, който ще бъде изграден. Той трябва да бъде пуснат в експлоатация през 2022 г., като ще използва слънчева енергия, за да задвижи двигателя. Също така този елемент от портала ще поддържа позицията му в орбита и ще може да премества конструкцията до различни точки. Платформата ще представлява и комуникационен хъб. Тя ще изпраща информация на Земята, ще приема такава и ще играе роля на комуникационен център за движещите се в орбита космически кораби. Предвижда се на нея да има лазер, чрез който по-бързо да се прехвърля голяма база данни, а не да се използват традиционните радиочестотни системи. През 2023 г. пък ще бъде изградено местообитанието за космонавтите на платформата. След това веднага ще започнат проучванията на Луната. Всичко това ще се прави в партньорство с Международната космическа станция, подчертават от НАСА. Целта е екипажът на борда на бъдещата платформа да може да изкара на нея между 30 и 60 дни. През това време ще се работи по изследване на процесите и явленията в Космоса. Ще има мисии и до повърхността на Луната, която ще бъде обследвана обстойно, за да се прецени кои от ресурсите ѝ могат да се използват от хората. За да изпълнят поставените си цели, от НАСА ще се нуждаят от постоянно зареждане на всичко необходимо за научната си дейност и заради това порталът ще има логистичен модул, който ще позволи доставки на товари.", "date": "2018.02.17", "title": "Какво ще направи НАСА, за да върне хората на Луната"}
{"url": "https://www.dnevnik.bg/biznes/turizam/2018/02/17/3131631_neno_dimov_protestirashtite_da_se_smiriat_-/", "text": "Мнозинството българи не приемат посоката, в която протестиращите срещу решението за \"Пирин\", искат да водят страната и най-разумното би било те да се смирят пред исканията на местната общност. Според министъра на екологията Нино Димов това следва от факта, че подкрепящите протестите – \"Да, България\", \"Зелените\" и ДСБ не са прескочили четири процентната бариера на последните парламентарни избори. Пред Дарик радио днес той обяви, че ще продължи да следва програмата на управляващите, която е била подкрепена от гласоподавателите. \"Когато г-н Каракачанов ме покани на разговор след като имаше яснота по управленската програма, която е съчетана между Обединените патриоти и ГЕРБ, бях поканен, за да работя по определена програма, да я приема. И аз работя точно по нея. Когато си се явил на избори и са ти гласували доверие да проведеш определена политика, провеждаш именно нея\", каза Димов. Той продължи разсъжденията по темата и допълни: \"Когато си се явил на избори и си предложил на избирателите си план, който дори не са ти дали правото да го защитиш в парламента, очевидно българските граждани не искат тази програма. Тя може да е много вярна и съм убеден, че лидерите на тези партии са се явили на последните избори с доброто желание да покажат нещо, което от тяхна гледна точка е било правилно и добро. Говоря за Зелените, за \"Да, България!\", за ДСБ - политическите сили, които протестират. Само че то не е прието от голямата част от българските граждани. Те не успяха да прескочат дори 4% бариера. Демократично това означава, че би трябвало да приемат, че това не е посоката, в която голямото мнозинство от граждани иска да се движат. Важна е местната общност какво мисли и да бъдеш смирен пред това решение\". Според екоминистъра процедурата за строителството на нов лифт в Пирин не е напреднала, защото все още трябва да се издадат поредица от нормативни документи и чак тогава може да се престъпи към процедурите по оформянето на цялата документация. До този момент е заявено устно и през медиите желание на инвеститора само за строителството на втори лифт, каза Димов. Той поясни, че дори само това да бъде заявено за строителство, ще минат поне три месеца, за да се оформят документите. \"Ако това решение се обжалва и се мине през съда, то това ще отнеме поне 2 години\", каза още Димов пред \"Дарик радио\".", "date": "2018.02.17", "title": "Нено Димов: Протестиращите да се смирят - мнозинството не приема тяхната посока за развитие на България"}
{"url": "https://www.dnevnik.bg/sport/2018/02/17/3131642_vladimir_zografski_zavurshi_35-i_na_goliamata_shanca_v/", "text": "Българският ски скачач  Владимир Зографски  не успя да се класира за финалния кръг от състезанието на голяма шанца в Пьонгчанг. Той постигна 119.5 метра и получи 105.9 точки, които му отредиха 35-о място във финала. Зографски, който записа впечатляващото 14-о място на малка шанца и пренаписа историята на българските ски скокове, този път не успя да повтори постижението си. Въпреки че имаше 14-и резултат и на една от тренировките преди старта на голяма шанца, българинът нямаше шанс за влизане сред призьорите. В  квалификацията в петък  българският ски скачач имаше 31-и резултат, но сега отстъпи с четири места назад. Резултатът на Зографски все пак е по-добър от участието му в Сочи преди четири години. Тогава българинът завърши 47-и. За финалния кръг се класираха едва първите 10. Златният медал спечели Камил Стох, който триумфира и преди четири години в Сочи. Полякът, който по-рано през сезона спечели и четирите старта в \"Четирите шанци\", превръщайки се в едва вторият скачач с подобно постижение, записва нова златна страница в кариерата си. Стох събра 285.7 точки, с 5.5 повече от Андреас Велингер, а бронзът е за Роберт Йохансон.", "date": "2018.02.17", "title": "Владимир Зографски завърши 35-и на голямата шанца в Пьонгчанг"}
{"url": "https://www.dnevnik.bg/photos/2018/02/17/3131645_fotogaleriia_pandata_kato_kitaiski_poslanik/", "text": "Китай предоставя панди на заем, като знак за добра воля и по-тесни политически връзки. Финландия е първата северна нация, която ги прие. Двете мечета ще останат в Ахтари зоо във Финландия за 15 години.", "date": "2018.02.17", "title": "Фотогалерия: Пандата като китайски посланик"}
{"url": "https://www.dnevnik.bg/sport/2018/02/17/3131653_s_grumka_pobeda_cska_produlji_seriiata_si_i_izskochi/", "text": "ЦСКА започна новата година така, както завърши и старата - с гръмка победа срещу отбор от Стара Загора. Червените се наложиха с 5:0 срещу \"Верея\" като гост и излезе начело в първенството. Две попадения отбеляза голмайсторът в Първа лига Фернандо Каранга, а по веднъж се разписаха Рафаел Енрике и новите попълнения Роланд Алберг и Жеан Бланко. ЦСКА събра 50 точки и е с две пред шампиона \"Лудогорец\", който в неделя приема \"Славия\". Червените продължиха силната си серия и вече имат пет поредни победи в първенството. В тези пет мача те вкараха 15 гола и не получиха нито един. На \"Трейс арена\" ЦСКА на практика беше в ролята на домакин, като целият стадион беше изпълнен с почитатели на червените. Воденият от Стамен Белчев отбор имаше пълно превъзходство почти през цялата среща, като принос за това имаше ранният гол на Каранга. Бразилецът даде преднина на ЦСКА още в третата минута. Мачът започна с отлична възможност за червените и удар с глава на Енрике в 25-ата секунда, който беше спасен от Наумов. В третата Станислав Манолев пробва изстрел, но Каранга овладя отлично в наказателното поле, завъртя се и вкара. В 16-ата Кирил Десподов подаде от дясно, Каранга не успя да играе добре с топката и тя попадна в Енрике, който отблизо нямаше затруднения и удвои. Футболистите на \"Верея\" допускаха прекалено много грешки при изнасянето на топката, а в нападение имаха два-три удара, които попаднаха в Черняускас. В началото на втората част домакините изглеждаха променени, като увеличиха владението си. В 58-ата минута Милен Танев стреля опасно, но топката мина покрай гредата. Нова грешка в защитата помогна на ЦСКА да стигне до трети гол. В 62-ата след центриране на Десподов защитник опита да избие точно преди вратарят да улови. Топката попадна в Каранга, който технично прехвърли Наумов и бранител. Алберг отбеляза за 4:0 в 78-ата минута, когато се озова в добра позиция след двойно подаване. Блако, който влезе на мястото на Каранга, беше вкара петия гол в последната минута. Тогава Тиаго Родригес стреля силно, а Наумов спаси, но колумбийският нападател овладя и без затруднения се разписа. В мача, с който беше поставено  началото на футболната пролет  в България, \"Етър\" и \"Септември\" завършиха наравно 3:3. Великотърновци изпуснаха аванс от три гола и не успяха да победят на своя стадион \"Ивайло\" в дебюта на новия си  главен мениджър Красимир Балъков . Виолетовите натрупаха комфортен аванс от три гола още през първото полувреме след попадения на Даниел Младенов в 19-ата, Иван Петков в 31-ата и Велко Батрович в 44-ата минута. През втората част \"Септември\" се хвърли в атаки, осъзнавайки, че няма какво да губи, а футболистите на \"Етър\" действаха доста лекомислено и на моменти аристократично. В рамките само на 13 минути гостите от София успяха да заличат два гола от пасива си и да направят двубоя много по-интересен. В 51-ата минута Мартин Тошев вкара от дузпа, а в 62-ата точен беше Крис Гади след удар с глава. Резултатът беше изравнен в 71-ата минута, когато след продължително разбъркване Мартин Тошев се разписа за втори път - 3:3. В последната минута на редовното време \"Септември\" можеше да стигне дори до трите точки, но Мирослав Будинов пропусна добра възможност.", "date": "2018.02.17", "title": "С гръмка победа ЦСКА продължи серията си и изскочи начело в Първа лига"}
{"url": "https://www.dnevnik.bg/sviat/2018/02/17/3131654_iaponiia_planira_da_vdigne_pensionnata_vuzrast_nad_70_g/", "text": "В опит да се справи със сериозния недостиг на работна ръка, нарастващите разходи за социално подпомагане и свиващата се маса на данъкоплатците заради застаряване на населението, Япония одобри планове, които дават на хората избор да се пенсионират след 70-годишна възраст, предаде \"Ройтерс\". Правителството обяви, че иска да утвърди предложенията чрез законови промени след април 2020 г. и ще се стреми да увеличи поетапно задължителната пенсионна възраст за около 3,4 милиона държавни чиновници от 60 години сега на 65 години. Сега японците могат да решат да се пенсионират в произволен момент, ако са на възраст между 60 и 70 години, а пък ако направят това след 65-годишна възраст, получават по-голяма пенсия. Япония е страната с най-голяма средна продължителност на живота в света, докато раждаемостта там миналата година е била рекордно ниска за последните сто години. По прогнози на властите през следващите четири десетилетия японското население ще намалее от 127 милиона днес на 88 милиона души. Негативните демографски тенденции наред с нежеланието на Токио да смекчи строгите правила за имиграция доведоха до най-големия недостиг на работна ръка от началото на 70-те години на миналия век досега. Според Международния валутен фонд този проблем намалява ефикасността на икономическите политики на премиера Шиндзо Абе. (БТА)", "date": "2018.02.17", "title": "Япония планира да вдигне пенсионната възраст над 70 г."}
{"url": "https://www.dnevnik.bg/bulgaria/2018/02/17/3130749_djizus_sreshtu_djendura_-_pred_kogo_otstupi_borisov_za/", "text": "Те декларират, че \"няма да се подчинят на никоя земна сила\", докато истината за брака не бъде гарантирана \"от нашите закони и зачитана по нашите земи\". Сред тях има хора, учили в университет, който ясно декларира мисията си: \"Ние не сме конвенционален университет с лекции, степени и дипломи. Ние използваме Библията като практическо ръководство за живота...Не сме тук да спорим и да водим дебати за практическото прилагане на библейските принципи във всекидневието на хората\". От тези среди излязоха през последните два месеца някои от най-гласовитите и активни противници на т.нар. Истанбулска конвенция. И не само. Разследване на \"Дневник\" установи, че международен документ, който цели да изгради гръбнака на законодателство и превенция срещу насилието на жени, се оказа обединяваща кауза за националисти (включително партньорите в управляващата коалиция), \"правозащитни\" организации, свързани с десни консерватори в САЩ, крайни евангелисти, както и свързани с руската хибридна машина \"патриоти\" и БСП. В значителна степен техните усилия успяха да създадат отрицателно обществено мнение (или най-малкото масово тиражирана представа за такова мнение) по темата, основно с изваждане на няколко цитата от конвенцията извън контекста. \"Джендър\" стана обидна дума и обект на присмех. Но докато традиционните християнски църкви и мюфтийството застанаха с имената си срещу конвенцията, а Централният израилтянски съвет и Организация на евреите в България \"Шалом\" я подкрепиха, българи от най-консервативните протестантски среди оглавиха публичната борба с документа, без да се легитимират като такива и да използват религиозни аргументи. Те не декларират хомофобската си позиция или това, че са против разводите и абортите. Кои са хората пред които отстъпи най-голямата партия в парламента и премиерът Бойко Борисов? Михаела Джоргова е председател на  Гражданско сдружение \"Асоциация Общество и Ценности\" (АОЦ) , което през декември първо надигна глас срещу конвенцията. На 19 декември Асоциацията разпространи  Отвореното писмо  за отхвърляне ратификацията и подписка, подкрепена от 52 организации, като голямата част от тях са свързани с протестантски деноминации или католическата църква. Джоргова е канена на почти всеки телевизионнен дебат, за да говори срещу Конвенцията. В участието си на 21 януари в  предаването \"Референдум\" на БНТ  тя нито веднъж не афишира своята принадлежност към религия или църква. Присъствието ѝ с още двама противници на конвенцията пред голямата аудитория на обществената телевизия има незабавен ефект - несъгласните с ратифицирането скачат с над 11 пункта спрямо 36.9% от анкетираните в представителното проучване на \"Алфа Рисърч\", което се прави по време на предаването. Името на Михаела Джоргова може да бъде открито в различни декларации, подписвани от паството на апостолическите църкви за взимане на страна в църковните борби между \"легендарния\" пастор-апостол Георги Бакалов основател на \"Апостолска реформирана църква\" и \"Прелом\" и други борещи се за мястото му проповедници. Бакалов водеше в България шведския пастор Улф Екман (преди няколко години Екман стана католик) за масови \"изцеления\" по стадионите. Джоргова е подкрепяла Бакалов през 2012г. Църквата \"Прелом\" се ръководи от пастор Калоян Курдоманов, но в Управителния й съвет е била съпругата на Бакалов – Уанда Мари Бакалов, според данни от системата за фирмена информация \"Дакси\". Друг бивш член на \"Прелом\" - Стоян Георгиев също има дейна роля в друга инициатива \"Седмица на брака\" на АОЦ. Джоргова е координатор за България в Европейската гражданска инициатива \"Мама, татко и деца\", чиято цел е в европейското законодателство да се дефинира бракът \"като съюз между мъж и жена, а семейството да се основава на брак и/или потомство.\" \"Пред \"Дневник\" Джоргова коментира, че в АОЦ има протестанти, православни, католици и атеисти които са обединени от общи ценности. Тя даде пример с кампанията срещу легализацията на проституцията, в която са партнирали с други организации, включително \"Български център за джендър изследвания\", които в момента са \"за\" конвенцията. Църковните борби с Георги Бакалов вероятно са довели до създаването на църква \"Вдъхновение\", преди около година. От  видеоклипове  с проповеди, качени на сайта на църквата се вижда, че Стоян Георгиев и Калоян Курдоманов вече са пастори в тази църква, а Александър Джоргов (съпругът на Михаела Джоргова) също се изявява. Логиката по която се появяват апостолическите църкви е, че всеки който обяви за апостол на Исус Христос може да основе нова църква. В България регистрацията се прави в Софийски градски съд. На канала на църквата в Youtube има видео със \"свидетелство\" за силата на вярата на Михаела Джоргова. Конгресът води кампании и лобира на международно ниво срещу ЛГБТ равноправието и еднополовите бракове, порнографията и абортите, и е \"за\" това, че обществото трябва да бъде построено върху \"доброволния съюз на мъж и жена, встъпили в доживотния завет на брака\". Смята се, че \"Конгресът\" е изиграл роля в антигей законите в Русия и декриминализацията на семейното насилие. Заради това е в списъка на организациите, \"разпространяващи омраза\" на Southern Poverty Law Center - една от авторитетните правозащитни структури в САЩ. Джоргова отрича АОЦ да е свързана с World Congress of Families и да е получавала финансиране от тях. Тя каза, че АОЦ е платила членски внос само за една година преди време и нямат взаимоотношения след това. Джоргова отрече и асоциацията да се финансира от чужбина, а се издържала само от дарения. Знакът на WCF обаче стои  на челно място в интернет сайта на АОЦ , а линк към официалния сайт на \"конгреса\" има на  страницата, представяща мисията  на българската организация. От АОЦ изтъкват като своя заслуга в България, че са успели да спрат легализирането на проституцията през 2007-а и 2015 г., отпадането на фактическото съжителство от проекта за Семеен кодекс (2008-2009), нелегализиране на евтаназията (2011), спиране на легализирането на сурогатното майчинство (2011-2012), спирането на Закона за детето (2011-2012) и отпадането на задължителното предучилищно образование от 4 г. възраст (2012-2013). Как журналистиката се превръща в пропаганда АОЦ разпространява тези на крайно консервативни среди в САЩ. На 6 януари на сайта на асоциацията е публикуван обширен текст под заглавие  \"Последствията от социалния пол в Калифорния: Момиченце се прибира от училище със страх да не се превърне в момче\"  с уводни думи \"Какви са последствията от редефинирането на пола и какво ще последва в детските градини и училищата с гласуването на политики и конвенции като Истанбулската?\". Статията няма автор и само на дъното има препратка към публикация в  хърватско издание . Едва там се вижда, че авторът е  Джой Пулман , редактор във влиятелното консервативно онлайн списание  и автор на книгата \"Образователната инвазия: Как националните образователни стандарти се борят с родителите за контрола над американските деца\". В момента Джой Пулман работи за Института \"Хартланд\" (The Heartland Institute), който е известен с борбата си срещу свързването на климатичните промени с човешката дейност или на тютюнопушенето с увеличаването на заболяванията. Образователната политика на института лобира за увеличаване броя на училища, които се финансират от данъкоплатците, но се управляват частно и извън училищната система в района. Сред опитите за най-кратко описание на този феномен е форма на \"приватизиране на обществен актив\", но финансиран от властите. Именно в  е  оригиналът на статията , позоваваща се на разказ пред друга медиа на майка от калифорнийска организация за защита на \"традиционното семейство\". Тя била разстроена от това, че в детската градина разказвали на децата за това, че в света около тях има и хора, които откриват у себе си различна полова идентичност. \"Искам момичето ми да чува от мен като родител какво означава половата ѝ идентичност за нея и за семейството ни, а не от книга, която може да е спорна\", казва майката. Но Джой Пулман премълчава, че в  репортажа на CBS  това е само една от гледните точки и че другите преподаватели са защитили колежката си в общото им усилие децата да водят нормален разговор за разнообразието. Друга от майките споделила, че ефектът от случилото се върху сина ѝ бил много положителен: \"Безценно беше да видя, че той няма абсолютно никакви предразсъдъци към тялото си. Дете ми просто е било там, чуло е различните истории и не ги е свързало с нищо опасно и не е поставял под въпрос тялото си.\" Акцентът на историята е, че родителите поискали да ги уведомяват, когато ще се обсъждат подобни теми. Но на опитите на някои от тях изобщо да забранят разговора, учителка на деца от седми клас отвръща, че \"е изключително опасно да се поема към забраняването на книги, на списъци от книги или към \"селективна литература\" за четене в клас или извън училище\". От училищната инспекция в района обяснили, че използваните пред децата книжки са съответствали на възрастта им и че за разлика от сексуалното обучение, разговорите за полова идентичност не изискват предварително уведомяване на родителите. Нищо от това не присъства в статията на Джой Пулман - съответно и в препечатания вариант от Асоциация \"Общество и ценности\" на български език. Подписка \"против\" далеч преди правителството да е казало \"да\" Но за сметка на това под статията има призив: \"България предстои да гласува узаконяването на \"социален пол\" с предстоящото гласуване на Истанбулската конвенция от парламента*. Tова ще доведе до редефиниране на пола у нас, с всички негативни последици произлизащи от това. Подпиши и разпространи петицията! Децата ни го заслужават!\" Към средата на февруари 2018 г. онлайн петицията е подписана от малко над 10 000 души. Любопитното е, че  тя е създадена в интернет  на 21 септември 2017 г. - далеч преди изобщо да се заговори масово за ратифициране на Истанбулската конвенция. Правителственото решение документът на Съвета на Европа да бъде внесен в парламента е от 3 януари 2018 г., а реалното внасяне стана на 12 януари. (Доста по-неуспешна е кампанията на АОЦ  \"НЕ на Хелоуин! ДА на Будителите!\" , подета на 16 октомври 2017 г. с обяснението, че \"празникът\" Хелоуин НЯМА МЯСТО в българските училища и детски градини, защото излага на сериозни рискове децата и е напълно лишен от нравствени ценности\".) Разказваме всички тези детайли, защото е важно кои са хората, които слушаме начело на атаката срещу конвенцията и за контекста, в който това се случва. За да се стигне дотам, че премиерът да заяви, че следващия път когато се обсъжда дори няма да се нарича Истанбулска, защото и Истанбул създава проблем. Рестартът на World Congress of Families  През декември 2016 г.  World Congress of Families  бе на практика преформатирана в нова структура - International Organization for the Family, разказа изданието  BuzzFeed . Манифестът на новата Международна организация за семейството е т.нар.  Декларация от Кейптаун , подписана от представители на над 20 държави. От нея е цитатът, че \"няма да се подчиняваме на никоя земна власт\". \"Това на практика е рестартиране на съществуващата от над 20 години World Congress of Families - федерация на социално консервативни организации от цял свят. Въпреки международното участие на конгресите ѝ, тя си беше една мрежа на структури със слаби връзки помежду си, но обединяващи активисти, противници на абортите и ЛГБТ\", обяснява BuzzFeed. Зад обновяването стои Браян Браун от Националната организация за брака в САЩ и изглежда появата на International Organization for the Family е резултат на разговори, продължили с години, целящи създаването на международна лобистка структура. В Кейптаун са присъствали представители на организации както от държави, където гей браковете са легализирани, така и от такива с драконови закони срещу хомосексуалните общности. Сред тях, например, е била нигерйиката Тереса Окафор, която води кампания да бъдат обявени за престъпление не просто еднополовите връзки или съжителство, но и публичното демонстриране на чувства между хомосексуални. Нейният проект за закон предвиждаше за се криминализира членството в гей клубове или сдружения и благодарение на него днес в Нигерия подобна дейност се наказва с 10 години затвор. Британката Андрей Уилямс, друга от подписалите Декларацията от Кейптаун, призоваваше през 2013 г. противниците на ЛГБТ общността да говорят за това, че има връзка между хомосексуалността и педофилията. Така по парадоксален начин патриотите и ВМРО и крайните протестанти се оказаха в един лагер против Истанбулската конвенция. Ирония на съдбата е, че преди около 20 години активисти на ВМРО се опитваха да провалят сбирките и се бореха срещу църквите на пастор Георги Бакалов, които смениха много имена, сред които Обединена Божия църква, \"Църква Живот в Слава\" и други.", "date": "2018.02.17", "title": "Джизъс срещу \"джендъра\" - пред кого отстъпи Борисов за конвенцията"}
{"url": "https://www.dnevnik.bg/sport/2018/02/17/3131520_grigor_dimitrov_sreshta_gofen_v_presledvane_na_purvi/", "text": "Григор Димитров се изправя днес срещу миналогодишния финалист Давид Гофен в полуфиналите на турнира от категория \"АТП 500\" в Ротердам. Двубоят е втори на централния корт и ще започне в 16.00 часа. Българският тенисист преследва първи финал в Ротердам. Белгиецът ще опита да достигне до мача за титлата в холандския град за втора поредна година. Преди 12 месеца той беше на един сет от трофея, но допусна обрат срещу французина Жо-Вилфред Цонга - 6:4, 4:6, 1:6. Гофен е един от най-честите съперници на Димитров в последно време. Българинът се представя много успешно срещу белгиеца, като има пет победи в шестте им мача на ниво АТП, както и три победи в три срещи в турнирите от сериите \"Чаланджър\" и \"Фючърс\". Световният №5 спечели последните си два двубоя с Гофен. Те се изиграха във финалите на АТП в Лондон през ноември - 6:0, 6:2 в груповата фаза и 7:5, 4:6, 6:3 в мача за титлата. Единствената победа на белгиеца обаче дойде точно в Ротердам - 6:4, 1:6, 6:3, в четвъртфиналите през миналата година. \"Условията тук определено му пасват. Той обича да играе в зала. Играе много интелигентно от всяка част на корта. Познаваме се добре и знаем какво да очакваме един от друг. Ще подходя към мача като към всеки друг. Просто искам да направя още една стъпка напред\", каза Димитров преди двубоя. Българският тенисист преодоля четвъртфиналите след  много убедителна победа срещу руснака Андрей Рубльов  - 6:3, 6:4 за 76 минути. Преди това шампионът от финалите на АТП имаше доста по-трудни изпитания срещу  Филип Крайнович  и  Юичи Сугита , но отново се справи с два сета. Гофен се класира за полуфиналите без игра, след като неговият съперник Томаш Бердих се отказа заради контузия. Преди това белгиецът се справи с лекота срещу Фелисиано Лопес и Никола Маю, като двете срещи завършиха с еднакъв резултат - 6:1, 6:3. За Димитров и Гофен това е второ участие полуфиналите в Ротердам. Преди година белгиецът победи френския квалификант Пиер-Юг Ербер с 6:1, 6:3. Преди това той имаше три поредни отпадания в първи кръг. Димитров достигна до полуфиналите през 2013 г., когато беше спрян от бъдещия шампион Хуан Мартин дел Потро. Вторият полуфинал в Ротердам ще противопостави водачът в основната схема Роджър Федерер и италианеца Андреа Сепи, който влезе в турнира като \"щастлив губещ\" от квалификациите заради отказването на шампиона Цонга. Двубоят между  най-възрастния №1 в историята на тениса  и 81-ия в световната ранглиста започва в 20.30 часа.", "date": "2018.02.17", "title": "Григор Димитров среща Гофен в преследване на първи финал в Ротердам"}
{"url": "https://www.dnevnik.bg/evropa/2018/02/17/3121880_nauka_i_etika_opravdano_li_e_izpolzvaneto_na_jivotni/", "text": "На германската автомобилна индустрия не може да се вярва. Тези думи на еврокомисаря по предприемачеството и малките и средните предприятия  Елжбета Бенковска  не изглеждат никак пресилени на фона на поредния скандал, в който се забърка автомобилния концерн \"Фолксваген\". Разкритията, че \"Фолксваген\", БМВ и \"Даймлер\" са финансирали изследователски институт, който е провел експерименти в САЩ с маймуни за  ефектите от дизеловите газове върху здравето , си навлякоха не малко критики и повдигнаха въпроса до колко в оправдано използването на животни в научни изследвания. Какво казва ЕС Въпросът в Европейския съюз всъщност е регулиран подробно в  Директивата на ЕС от 2010 г. за защита на животните, използвани за научни цели . В нея детайлно е определено кои животни могат да бъдат използвани, по какъв възможно най-щадящ начин и за какви цели. В чл. 1 на директивата е обяснено, че тя се прилага към следните животни: живи нечовекоподобни гръбначни животни, включително самостоятелно хранещи се ларвни форми и фетални форми на бозайници след последната фаза от развитието им, и живи главоноги. Според документа използването на  е позволено само за фундаментални изследвания, за опазване на съответните видове или когато се осъществява дейност във връзка с животозастрашаващи състояния при хората или при инвалиди­зиращи състояния. Използването на  , които са най-близките до хората видове и са с най-силно развити социални и поведенчески умения, е разрешено също единствено, когато няма друг начин за постигане на целите на дадена процедура и когато става въпрос за изследвания за опазване на видовете или във връзка с животозастрашаващо, инвалидизиращо състояние, излагащо на риск човешки същества. Изброени са няколко видове животни (мишки, плъхове, морски свинчета, сирийски златен хамстер, китайски хамстер, монголска песчанка, зайци, кучета, котки, всички видове нечовекоподобни примати, жаби, рибка-зебра), които могат да бъдат използвани в процедури единствено ако са били развъждани за тези цели. Според чл. 4 от директивата държавите членки трябва да гарантират, че когато е възможно, вместо дадена процедура, ще се използва научно задоволителен метод, който не е свързан с използване на живи животни. Освен това трябва да се намали до минимум броя на използваните животни. Друго задължение е   всяка възможна болка, страдание, дистрес или трайно увреждане на животните. Тази процедури са разрешени само за постигането на  : фундаментални изследвания; транслационни или приложни изследвания (също с няколко определени цели); разработването, производството или изпитването на качеството, ефективността и безопасността на лекарства, хранителни продукти и фуражни продукти и други вещества или продукти; защита на естествената околна среда в интерес на здравето или благосъстоянието на хората или животните; изследвания, насочени към опазване на видовете; висше образование или обучение за придобиване, поддържане или подобряване на професионалните умения; съдебномедицински разследвания. Според член 9 от директивата , не могат да бъдат използвани, освен ако няма научна обосновка, че целта не може да се постигне, като се използват специално развъждани животни. Подчертава се, че и в този случай улавянето трябва да бъде извършено от компетентно лице по начин, който не причинява на животното ненужна болка или трайно увреждане. Безстопанствените и дивите животни от домашните видове също не могат да се използват. Изключение правят случаите, когато има \"съществена необходимост от проучвания във връзка със здравето и благосъстоянието на тези животни или сериозни заплахи за околната среда и за здравето на хората и животните и когато съществува научно съображение, според което целта на процедурата може да се постигне, единствено като се използват такива животни\". Когато се подбират процедурите, трябва да бъдат избрани тези, които: използват минимален брой животни; използват  ; причиняват най-малко болка и които е най-вероятно да доведат до задоволителни резултати. Смъртта като краен етап на дадена процедура трябва да се избягва, доколкото е възможно. Освен ако не е нецелесъобразно, при процедурите трябва да се прилага обща или местна анестезия и да се използват аналгетици или друг подходящ метод, който да гарантира, че болката, страданието и дистресът за животните са сведени до минимум. В края на процедурата ветеринар или друго компетентно лице трябва да реши  . То се умъртвява, ако има вероятност да продължи да изпитва средна или силна болка или ако има трайно увреждане. Какво казват защитниците на животните Като адвокат, заминаващ се с права на човека и права на животни, различни от човека (human and nonhuman rights), Елена Кръстева е категорично против опитите с животни за каквито и да е цели, включително и медицински. Кръстева е член е на организациите \"На Ти с Природата\" и \"Кампании и активизъм за животните в индустрията\". Тя посочва, че в Европа задължението за хуманно отношение към животните е установено в чл. 13 от Договора за функционирането на ЕС. На територията на ЕС, освен директивата от 2010 г., действа и Европейската конвенция за защитата на гръбначните животни, използвани за опитни и други научни цели. От 2004 г. в ЕС са забранени опитите с животни в козметичната индустрия. \"Видно е, че ЕС дължи хуманно отношение към животните, но все пак допуска опитите с тях в редица хипотези. Аз лично смятам, че използването на животни за каквито и да е цели, трябва да е забранено. Най-труден е въпросът при медицинските изследвания\", посочва Кръстева пред \"Дневник\". \"Аз, както и много други хора, смятаме, че медицината успешно може да се справи с проблема, привличайки  \", казва още тя. По думите й има редица случаи, които доказват, че тестването на едно лекарство върху животно не гарантира съответни реакции и у човека, така че няма как да се направи медицински обоснована аналогия. Обратно, има редица случаи на увреждане на хора, приемали лекарство, което успешно е преминало тестването върху други животни. \"Тъй като опитите с животни могат да бъдат опасни за човека и дават ненадеждни данни, няма как да се приеме, че тези опити са оправдано средство за постигане на крайната цел – опазване здравето и живота на човека. Видно е, че тестването върху животни понякога има пагубни последици за човека и обективно не може да е гаранция за характеристиките на едно лекарство\", казва Кръстева. Поради тази причина тя смята, че  . \"Просто вредата е по-голяма от ползата. Самата теория за естествените права на животните, различни от човека, която и аз споделям, признава правото на животните на живот, на психическа и телесна неприкосновеност, както и правото им на свобода. Защитата на тези права изключва тотално използването на животни в медицински или други научни изследвания\", допълва адвокатът. Алтернативите по думите й са много – използване на изкуствен интелект, макети, роботи, други видове опити, тестване върху хора, дали информирано съгласие. Според нея не трябва да има случаи, когато това да е оправдано, тъй като резултатите от експериментите с животни, са ненадеждни и могат да доведат до тежки увреждания и смърт на човека. Какво казват учените Според магистър-фармацевт Светослав Стоев, който е клиничен фармацевт, член на Европейското дружество по фармакоепидемиология и Европейското общество по лекарствена безопасност, водещ принцип при формирането на устойчиви и добри модели в съвременната клинична практика е принципът за . Разрешаването на всяка нова терапия или нова индикация за приложението на вече разрешено за употреба лекарство е възможно след изрично изпитване и при наличието на доказателство за качество, ефикасност и безопасност, посочва пред \"Дневник\" Стоев, който има придобита специалност по амбулаторна фармация и специализира в областта на клиничните изпитвания, болничната фармация и лекарствена безопасност. По думите му основен етап от подобни изпитвания, особено в предклиничната фаза от процеса по разработване на едно лекарство, включва и опити върху животни. Проверката за наличието на даден полезен или вреден ефект от едно лекарствено вещество често не е достатъчно да бъде проведена само върху  . При такива ситуации се налага да се оцени влиянието върху цялостния човешки организъм, предвидено на базата на опити върху животни. Освен това, казва Стоев, в резултат на опита в областта на медицината и фармацията е решено и регулирано чрез действащата нормативна уредба, че не е редно нова потенциално лечебна субстанция да бъде изпитвана директно върху хора. Основната идея приложението върху животни да предхожда употребата от хора в цикъла на разработка на един лекарствен продукт е не само да се гарантира , но и да се възпроизведе максимално близко реакцията на организма към активната субстанция на базата на сходни процеси и модели между човешкия и животинския организъм. По думите на Стоев изключително важна е ролята на опитните животни при проверка на това дали даден продукт може да увреди плода при бременност, както и да повлияе върху фертилитета и репродуктивните способности. Провеждането на подобни опити директно върху хора би било немислимо, особено в 21-ви век. Той подчертава, че опитите върху животни, особено в обхвата на изпитвания с медицинска цел,  , а са извършвани по строги правила върху малък брой, често специално култивирани, животински видове и при мерки за редуциране страданието и броя на използваните животински индивиди. Животните са ценен помощник при изучаване методите за лечение на редица социално-значими заболявания като автоимунни нарушения, невродегенеративни и ендокринни болести и др., допълва Стоев. По думите му съществено значение имат т.нар. токсикологични тестове с участието на опитни животни. Целта им е да се провери дали субстанции с потенциал на лекарства могат да се окажат вредни, да се предположи дозата, в която те биха имали токсичен ефект, както и кои органи и системи биха увредили. Стоев обяснява, че има и изпитвания които  . Такива, например, са тестовете за канцерогенен потенциал и химиотерапевтична ефективност. Причината е същественото разминаване във вероятността за образуване на злокачествено образувание при животни спрямо хора под въздействието на една и съща субстанция. Предвид баланса между моралните аспекти и максимално точното прилагане на резултатите спрямо човешкия организъм, най-често се използват определени породи мишки и плъхове, но понякога са включени и по-висши животни като маймуни, шимпанзета, зайци. Силно ограничени са опитите върху коне и котки заради по-ниската прогностична стойност и някой регулаторни ограничения, обяснява Стоев.", "date": "2018.02.17", "title": "Наука и етика: Оправдано ли е използването на животни за медицински цели"}
{"url": "https://www.dnevnik.bg/sport/2018/02/17/3131461_bulgarite_v_pyongchang_dnes_vladimir_zografski_na/", "text": "Ски скачачът Владимир Зографски ще е единственият български участник в осмия състезателен ден на зимните олимпийски игри. Световният шампион за младежи от 2011 г. е устремен към силно представяне на голямата шанца в Пьонгчанг, след като  преди седмица сътвори история на малката . Той постигна най-доброто класиране за България в ски скоковете на олимпийски игри - 14-о място. Първият кръг на голямата шанца започва в 14.30 часа. В него ще участват 50 състезатели, а Зографски е с 16-и стартов номер. Напред към финалния кръг ще продължат най-добрите 30. Битката за разпределени на медалите започва в 15.30 часа. Зографски преодоля квалификациите  на голямата шанца с 31-и резултат. Той направи скок от 123 метра и получи нелоши оценки за стил - три по 17.5. 24-годишният българин завърши с общ сбор от 94.3 точки. Най-добър резултат в квалификациите постигна бронзовият медалист на малката шанца в Пьонгчанг Роберт Йохансон. Норвежкият скачач преодоля 135 метра и събра 131.9 точки. Неговият сънародник и сребърен медалист на малката шанца Йохан Андре Форфанг зае второ място със 128.7 точки след скок от 137 метра. Японецът Рьою Кобаяши допълни челната тройка със 127.6 точки. Той записа най-дългия скок в квалификацията - 143.5 метра, но компенсацията заради насрещния вятър го остави трети. Олимпийският шампион на малката шанца Андреас Велингер от Германия е четвърти със 127.1 точки Квалификациите преминаха при много силен насрещен вятър. За щастие на състезателите и организаторите той беше сравнително постоянен и не причини забавяния, но доведе до много големи компенсациите, които достигнаха до 24 точки. Преди четири години в Сочи, когато дебютира на олимпийски игри, Зографски преодоля квалификациите на голямата шанца с 39-и резултат, а след това завърши на 47-о място в крайното класиране. Сега надеждите му са за далеч по-добро класиране след чудесното представяне на малката шанца и стабилните скокове на голямата. Във втората от общо шестте тренировки  той завърши 14-и , а в останалите се движеше около 30-ата позиция -  28-и, 29-и, две пъти 31-и и 35-и.", "date": "2018.02.17", "title": "Българите в Пьонгчанг днес: Владимир Зографски на голямата шанца"}
{"url": "https://www.dnevnik.bg/analizi/2018/02/17/3130744_tri_prividni_resheniia_i_tri_novi_problema_koito/", "text": "След среща между Министерството на образованието, синдикатът на учителите, сдружението на общините и представители на родителски организации вчера беше  решено, че няма да има задължително видеонаблюдение в детските градини и яслите  в страната, а камери ще се поставя само там, където има пълно съгласие от страна на родителите и служителите в заведението. За задължителните камери настояваха от Националния инциативен комитет за качествена и иновативна образователна система с поредица от демонстрации след  поредния случай  на документирано насилие над деца от възпитатели. От гражданската организация обявиха, че няма да се откажат от идеята си. Тревожните кадри на вербално и физическо насилие над деца не могат да се преглътнат лесно, нито могат да се подминат, но след едногодишен спор и гражданска активност по темата, педагозите и експертите от министерството достигнаха до съгласие, че камерите не са решението на този проблем и дори по-скоро биха натегнали напрежението между родителите и учителите, отколкото да го тушират. Само родителите все още не са напълно убедени. Отстраняването на провинилите се  всеки път когато това се случи, също не може да бъде трайно решение. И идва големият въпрос - какво може да е трайното решение, така че да е едновременно приложимо за цялата страна, ефективно и достатъчно бързо, за да няма повече пострадали деца. Защо идеята за камерите първоначално заблуждава, че е добра На фона на спешното търсене на решение, което всъщност продължава от вече почти една година след внасянето на петиция от родителския инициативен комитет миналата пролет, идеята за оборудването на всички детски градини с видео камери изглежда примамлива, защото привидно от раз може да реши три проблема. Първо, би имала    , които смятат, че незабелязано и безнаказано могат да бият и обиждат децата. Няма да го правят, ако знаят, че действията им се документират на видео и незабавно ще им се търси отговорност за подобно отношение, убедени са поддръжниците на идеята и родители от детската градина в Бургас, за която се разчу в началото на февруари. Къде обаче ще отиде този гняв на учителите и откъде изобщо се появява? Второ, може да даде  , че във всеки момент биха могли да видят на екрана какво прави детето им. Това обаче не е практика, защото е  , а там където има такава услуга, директори разказват, че родителите понякога се увличат и започват да звънят например, за да съобщят, че по вида му, на детето им му е топло или студено и трябва да бъде съответно съблечено или облечено. В момента външни камери има в 80% от детските градини в София и вътрешни - в 50 от около 200 заведения. След случая в Бургас  Столичната община изрази готовност да финансира поставянето им навсякъде , където бъдат поискани единодушно от родителите и служителите на градините. Вчера зам.-кметът Тодор Чобанов уточни обаче също и че ще се позволява частични мерки за вътрешно видеонаблюдение и \"те   и публичното пространство\". Така че тази примамлива и увличаща опция за родителите засега ще е недостъпна. Дори и така, остава третото привидно добро качество на видеонаблюдението - с него споровете и чуденето какво ли се е случило, ако детето се прибере например със синка, ще се решават лесно само със  . Практиката за момента, там където има такива системи, е той да се пази за 30 дни назад, така че да може да се реагира своевременно в различни случаи. Камерите се поставят в общите помещения и коридорите, но не и в спалните и тоалетните, т.е. документират почти, но не съвсем всичко, което правят децата. Логичното опасение е, че синките пак могат да останат мистерия, но в детските градини да се обособят места, извън обхвата на камерите, където да се подхранва тормозът. Защо всъщност не е добра идея На втори прочит, всички положителни страни на идеята, които изтъкват застъпниците й в обществения дебат, са най-вече  , а не на самите деца. Практиката от училищата, където отдавна се поставят камери, показва, че те   в други посоки. Заедно с това позволява на отговорните институции да   - причините и факторите, заради които изобщо се проявява насилие. Не е ясно какви могат да бъдат дългосрочните ефекти от тази идея върху децата и за момента изгледите не са добри. Психологът Иван Игов цитира проучване на Националната мрежа на децата в дискусия по Би Ти Ви, според което в училищата, където има камери,   и стискат нуждите си цял ден, защото там няма камери и не се чустват защитени. Вижда се, че в тези случаи ефектът е точно обратен на желания и е тревожен. Игов нарича цялата идея \"опит да се замести безсилието, патерица, най-вече на чиновниците, които не знаят какво друго да направят и по тази причина предлагат някакви уж бързи решения с технически средства.\" Има ли изобщо възпитателната стойност,   това, че потенциално от четиригодишни до пълнолетието си да бъдат постоянно наблюдавани и под \"защитата\" на технологиите? Според Асоциация \"Родители\", камерите биха изградили у децата  . \"Ние не желаем да бъдем първото поколение българи, които ще превърнат децата си в обект на повсеместно следене. Камерите създават илюзията за краткосрочно решаване на проблема, но нанасят непоправими вреди върху психиката и нагласите на децата в дългосрочен план\", коментират от там. Ще спре ли насилието или просто  ? Какво послание изпраща идеята за постоянното видеонаблюдение към обществото за  ? Това са друга част от въпросите, с които отвръщат противниците на идеята. Има и още. Особеното е, че и от двете страни на спора  , има ожесточени родители и родителски организации, уверени в правотата си. Т.е. няма обществен консенсус по въпроса, докато сякаш вече е постигнат институционален. Кой е врагът? \"С поставянето на камери в детските градини само ще маскираме истинския проблем, ще демотивираме учителите, ще изпаднем в спиралата с технически средства да продължаваме да търсим изгубеното доверие\",  коментира министърът на образованието Красимир Вълчев . Същото смятат и общините и учителите, а същинските проблеми, за които трябва да се търсят решения са   и на местата в детските градини, които водят до формирането на групи с по над 30 деца. Този проблем се пренася след това и в училищата. Така учителите работят в постоянно състояние на претоварване и стрес, който избива понякога в нехуманното отношение, на което сме свидетели неколкократно в последните две години. Точно тези лоши примери, които не могат да бъдат преглътнати или подминати, задвижват омагьосания кръг и тревожната тенденция на  . Проблемите на системата се задълбочават и условията на работа за учителите се влошават, което в някои случаи достига до медиите в поредна скандална проява на грубост към децата, а ответната реакция от родителите и обществото към индивида се пренасят автоматично върху цялата професионална общност. И всички заедно се преместват още една крачка към дъното.  \"Да слагат, може би тогава биха се видели истинските проблеми, провокациите, неуважението, които понякога довеждат до такива грозни случки\", коментира учител с дългогодишен опит пред \"Дневник\". Обаче трябва да се има предвид и че възпитателният ефект от камерите ще е по-скоро обратен, предупреждава той. \"Едно дете, което расте със съзнанието, че камерата е поставена, за да го защити от лошия учител... И изобщо   А проблемите са много и са на друго място\", казва професионалистът.", "date": "2018.02.17", "title": "Три привидни решения и три нови проблема, които поставя идеята за камери в детските градини"}
{"url": "https://www.dnevnik.bg/sport/2018/02/17/3131483_purva_liga_se_zavrushta_sled_zimnata_pauza/", "text": "Конгресът на БФС премина,  президентът е избран  и отново е време за футбол. Мачовете от Първа лига се завръщат след зимната пауза. Първият двубой за 2018 г. в първенството противопоставя \"Етър\" и \"Септември\" (13.00 ч.). Днес ще се изиграят и още две срещи, като погледите са насочени към Стара Загора, където ЦСКА гостува на \"Верея\". В третия мач \"Черно море\" приема \"Берое\". Големият въпрос през пролетта е дали \"Лудогорец\" ще продължи пълната си хегемония или този път ще се намери някой да застане на пътя на шампиона. В най-изгодна позиция е ЦСКА, който е на точка зад отбора от Разград. Червените са на ход При успех срещу \"Верея\" червените поне временно ще излязат начело. В последните си четири срещи през 2017 г. ЦСКА взе четири победи с голова разлика 11:0, към които добави и  победата срещу \"Лудогорец\" за купата . Треньорът  Стамен Белчев предупреди, че очаква труден мач . Той припомни, че през есента \"Верея\" победи \"Левски\" и \"Лудогорец\" у дома. \"Изправяме се срещу много добър отбор и не трябва да има каквото и да е подценяване. Отиваме с нагласата за тежък двубой\", заяви Белчев преди дни. ЦСКА проведе дълъг лагер в Испания. Началото на подготовката беше съпътствано от сагата покрай отсъствието на голмайстора Фернандо Каранга. Бразилският нападател се завърна в отбора и  каза, че ще играе на \"Българска армия\" поне до лятото с надеждата да стане шампион . ЦСКА продаде за 1.5 млн. долара един от основните си играчи - Антон Недялков. В състава дойдоха нови играчи на няколко поста с идеята да се увеличи конкуренцията. Шампионската надпревара Червените са плътно зад \"Лудогорец\", като натрупаха увереност с успеха за купата. Шампионите обаче мислят изцяло за първенството. \"За нас е по-важно първенството и там трябва да хвърлим максимално усилия. Мачът с \"Милан\" – ние ще го изиграем на най-високо ниво. Ако сме на 80 процента, ще е добре и ако можем с тези 80% да ги отстраним, ще е голям успех\",  каза собственикът на \"Лудогорец\" Кирил Домусчиев . Отпадането от купата и  задаващият се край на сезона в евротурнирите  означават, че шампионите ще хвърлят всичките си усилия в Първа лига. През зимата те  взеха полския нападател Якуб Шверчок  с ясната мисъл да вдигнат класата си и да продължат по пътя към седма поредна титла. Третият в класирането \"Левски\" изглежда встрани от борбата за титлата, но многото оставащи мачове дават възможност за доближаване до водачите. И този път сините направиха мащабна селекция със серия трансфери. Треньорът Делио Роси обясни, че колебливите резултати по време на подготовката не го притесняват. Пред отбора важна изглежда  серията от пет предстоящи мача с ЦСКА , два от които ще са в полуфиналите за купата. Тъкмо преследването на триумф в надпреварата се очертава като основна цел за \"Левски\". В Първа лига интересна ще е борбата за разпределяне на квотите за евротурнирите, както и тази за спасение. \"Витоша\" остава единственият отбор без победа след 20-те кръга, но новият формат в първенството показа преди година, че до последно всеки може да се спаси при добри резултати в края.", "date": "2018.02.17", "title": "Първа лига се завръща след зимната пауза"}
{"url": "https://www.dnevnik.bg/analizi/2018/02/17/3131036_naprejenieto_mejdu_radev_i_borisov_e_zakonomerno_i/", "text": "Повишаването на тона и изострянето на схватката между президента Румен Радев и премиера Бойко Борисов, които наблюдаваме през последните дни, имат дълбоки корени. Тук не става дума само за обикновено съперничество, каквото по естествен път се заражда между политици с различни визии. Всъщност в много отношения И двамата са генерали, символизират \"силната ръка\"; това са политици с патриотични, умерено консервативни ценности, които говорят на езика на \"обикновения човек\" и т.н. В леко ироничен план конкуренцията между Радев и Борисов доста прилича на класическия сблъсък между \"Кока-Кола\" и \"Пепси\". И в двата случая става дума за тъмночервени, с лек кафяв оттенък, газирани и сладки напитки. Рецептите за изготвянето и на двете, в които се таи техният зашеметяващ пазарен успех, са грижливо пазена търговска тайна.  Анализът за електоралната подкрепа на ГЕРБ показва, че близо половината от избирателите на партията на Борисов одобряват президента. Радев има възможност да \"ловува\" в полетата на премиерската партия и дори да разшири електоралното си влияние там. Така че тук става дума освен за всичко друго и за ревност. Борисов няма как да не се противопостави на опитите да бъде \"откъснато живо месо\" от електоралното тяло на партията му. Радев за разлика от Борисов е дебютант в политиката. Липсата на опит е най-голямата му слабост, но също и най-привлекателното му \"биографично качество\". Летецът не е опетнен от дългото пребиваване в коридорите на властта. По данни от декември 2017 г. президентът получава одобрението на близо 60% от българите, министър-председателят – на 33% (обичайно е президент да получава по-голямо одобрение от премиер). Сериалът \"Борисов\" тече 3-ти сезон; неговата харизма няма как да не започне да избледнява; обратното – новакът Радев е в подем. Вярно е, разбира се, че президентът няма собствена партия. Засега. Значителният електорален капитал, който Радев трупа и има всички шансове да увеличи, може да послужи на БСП. Той вече работи в нейна полза. Самата БСП навлиза все по-агресивно в популистката националистическа ниша – позицията на Столетницата към Истанбулската конвенция е симптоматичен пример. Но популярността на Радев може да бъде използвана и за самостоятелен политически проект. Такъв проект обаче трудно би могъл да се реализира успешно.  следва от електоралните профили на двамата държавни мъже. Медийният магнат Делян Пеевски е фигура, за която има крайно негативни оценки в обществото. Пеевски преди всичко е ключова фигура в етническата партия ДПС. И двамата – и Радев, и Борисов, се опитват да \"пришият\" Пеевски на другия. Причината е повече от очевидна. Всеки, който си партнира с Пеевски и ДПС, няма как да претендира, че е автентичен патриот, поборник за българщината и пр. Ако се отклоня за момент от политическата коректност, бих казал, че образът на Пеевски прилича на мустакатата мома, за която всеки член на компанията бърза да каже на другите, че \"никога, ама съвсем никога\" не е излизал с нея, не я е канил на срещи и пр. Вярно е, че Радев получи електорална подкрепа и от ДПС, както посочи Борисов. Но тази подкрепа не беше решаваща за това авиаторът да кацне на \"Дондуков\" 2. От своя страна министър-председателят Борисов работи много добре и с ДПС, и конкретно с медийния магнат Пеевски. Спомняме си медийния комфорт, който осигуряваше империята на Пеевски на кабинета \"Борисов\" 1. Едва след като депутатът от ДПС и партията на Борисов развалиха достлука, медийният чадър падна. Тогава \"чорапът започна да се разплита\" и започнаха и проблемите за ГЕРБ. Но в момента, през третия мандат на Борисов, \"дъждобранът\" действа с пълна сила. Пеевски не само закриля ГЕРБ от техните опоненти чрез вестниците си, но охотно дава трибуна за изява на най-пламенните и верни Матросовци на най-голямата управляваща партия. Депутатите на ГЕРБ чудесно си партнират с тези на ДПС – подкрепата им за закона на Пеевски, Цонев и Хамид срещу т.нар. вторично разграбване на КТБ (Законът за банковата несъстоятелност) е съвсем пресен, много показателен пример. Ако държавният глава е последователен в критичната оценка, която по същество направи на Делян Пеевски, той трябва да наложи вето на въпросния закон. Последният нескрито защитава интересите на магната и депутат от ДПС. Няколко думи и по отношение на вчерашните реплики на министър-председателя и призива му към Радев да го даде на прокуратурата, ако има данни за връзките му (на Борисов) с Пеевски. Трябва да се прави разграничение между нарушения на закона и състав на престъпления, от една страна, и политическа отговорност, от друга. Няма акт в България, нито в Наказателния кодекс, нито другаде, който да забранява на една партия да работи с ДПС. тежи като воденичен камък, защото имиджът на движението на г-н Ахмед Доган е доста особен. Всяка политическа партия, включително тази на г-н Борисов, се стреми да се дистанцира от него. Друг е въпросът дали връзката между ГЕРБ и ДПС е само платонична (и в рамките на закона) или е била консумирана – т.е. протекла е и продължава да се осъществява и с извършването на престъпения. Ако има данни за това, тук безспорно трябва да се произнесат специализираните органи. При всяко положение обаче схватката между президент и премиер ще продължи с още по-голям и разгорещен размах.", "date": "2018.02.17", "title": "Напрежението между Радев и Борисов е закономерно и ще продължи да ескалира"}
{"url": "https://www.dnevnik.bg/sviat/2018/02/17/3131276_kampaniiata_na_putin_-_bez_programa_bez_debati_bez/", "text": "Без програма, без дебати и без солиден опонент - с кампания, сведена до минимум, Владимир Путин разчита да спечели президентските избори на 18 март и да получи четвърти мандат. Посещение в завод в Ростов на Дон, среща с учени в Новосибирск, проява в памет на съветската победа над нацистка Германия във Волгоград... Силният човек в Русия, какъвто е вече над 18 години, зачести публичните появи като държавен глава, но старателно избягва всякакви обещания, всякакви срещи с народа и предизборни митинги. \"Путин не води предизборна кампания. Той изпълнява президентските си задължения, което всъщност е и неговата кампания - обяснява политологът Андрей Колесников от центъра \"Карнеги\". - Той е единственият кандидат без програма. Това буди силна тревога, защото издава пренебрежение към своя народ.\" Основният съперник на сегашния лидер  Алексей Навални  бе отстранен заради влезли в сила присъди и изходът от вота не буди съмнения: ще е огромна изненада, ако Владимир Путин не бъде преизбран за мандата до 2024 г. Тогава ще се навърши почти четвърт век, откакто бе посочен от Борис Елцин за негов приемник.  Месец преди изборите се очаква да го подкрепят над 71.5% от избирателите, сочи анкета, чиито данни разпространи в сряда близкият до правителството център ВЦИОМ. Това надхвърля неговия резултат от 2012 г. (63,6 на сто) и оставя конкурентите му далеч назад. Владимир Путин отказа да участва в каквито и да било дебати със своите съперници и да използва ефирното време, отредено на кандидатите. Но неизменно остава в обектива на телевизиите, които следят какво върши.  Няколко предизборни плаката из улиците го показват, позиращ скромно пред карта на федерацията под лозунга \"Силен президент за силна Русия\". По-многобройни плакати на избирателната комисия приканват руснаците да гласуват с призива \"Нашата страна, нашият президент, нашият избор!\". Основното предизвикателство пред Владимир Путин е да осигури достатъчна активност пред урните, за да легитимира резултата от предстоящите избори, който изглежда предрешен. \"Върнахме се към нещо, което се надявахме да загърбим след краха на съветската власт - към ритуалните избори, които не решават въпроса за властта, защото резултатът е програмиран\", пише политическият хроникьор Фьодор Крашенинников в опозиционния седмичник \"Ню Таймс\". \"Цивилизована\" кампания Най-запомнящ се образ в тази предизборна кампания, лишена от съспенс, остава кадърът с Владимир Путин, който се потапя в  заледено езеро на Богоявление .  Всяко събитие с негово участие бе старателно организирано, медиите - държани на разстояние, а поканените - убедени симпатизанти. Щом Путин посети например форум, събрал кметовете на малки градчета, един от тях прочувствено заяви, че близнаците му са родени на същия ден като президента.  Според журналиста Олег Кашин от новинарския сайт Republic.ru Владимир Путин \"всъщност няма желание да прави каквото и да било - ето основната новина от тези президентски избори\". Политологът Николай Калмиков от лагера на прокремълските наблюдатели приветства \"цивилизованата\" кампания. Президентът върши \"истинска, конкретна работа и тя води до по-добри резултати от популистките изпълнения за печелене на точки\", смята този експерт от Руската академия за народно стопанство и държавна служба. Нови съперници В отсъствието на Алексей Навални, който успя миналата година да изведе на улицата десетки хиляди младежи и призова за бойкот на вота, Владимир Путин ще се изправи срещу двама нови съперници - либералната опозиционерка  Ксения Собчак  и Павел Грудинин, бизнесмен милионер, издигнат от комунистическата партия. Бивша звезда от телевизионно риалити, после журналистка от опозицията, Ксения Собчак претендира да обедини недоволните от путинския строй като въплъщение на вота \"против всички\" (отменена през 2006 г. графа от руските изборни бюлетини, бел. прев.). Тя впрочем признава, че разчита едва на 3% от гласовете - но е прочута с много сурови критики срещу руския президент, необичайни за масовите медии. Кандидатът на компартията Павел Грудинин, директор на совхоза \"Ленин\" - плодово и млекопроизводително стопанство край Москва, в момента е на втора позиция въпреки твърде негативното медийно отразяване. По данни на ВЦИОМ за него смятат да гласуват 7.3 на сто от избирателите. Според експерта Андрей Колесников същинската \"интрига\" на сегашната кампания се крие в тези две фигури - по-точно в изгледите Ксения Собчак да формира либерална партия след президентския вот, а Павел Грудинин да поеме ръководството на компартията от Генадий Зюганов, неин лидер след краха на Съветския съюз. /БТА", "date": "2018.02.17", "title": "Кампанията на Путин - без програма, без дебати, без опоненти"}
{"url": "https://www.dnevnik.bg/analizi/2018/02/17/3131136_bulgarskata_ikonomika_-_napred_i_nagore/", "text": "Тази седмица бяха публикувани най-ранните данни за съвкупното производство през четвъртото тримесечие, както и редовните тримесечни данни за пазара на труда. И двете статистики потвърждават, че икономиката на България продължава да расте с добър темп и да създава нови работни места. Растежът на реалния брутен вътрешен продукт (на база коригирани данни) през четвъртото тримесечие е 3.6% на годишна база. Макар и да е малко по-нисък от растежа през предходните три тримесечия (когато се движи между 3.7% за първите две тримесечия и 3.9% за третото според коригираните данни), той все пак остава над средното за ЕС. След експресната оценка за последното тримесечие обаче става по-малко вероятно икономиката да достигне 4%-ния растеж за цялата 2017 г. Неизгладените данни дават растеж на годишна база от 3.6%, 3.9% и 3.8% съответно за първите три тримесечия, както прогнозира Министерството на финансите в актуализираната си средносрочна рамка. Този темп на експанзия на икономиката се случва на фона както на рекордно създаване на нови работни места, така и на рекордно висок коефициент на заетост. През 3-то и 4-то тримесечие на 2017 г. броят заети (15+) се увеличават съответно със 172 300 и 161 700 души на годишна база, което е съпоставимо с най-високите темпове на създаване на нова заетост от периода на предишния бум на трудовия пазар в края на 2006 и началото на 2007 г. Разликата с бума от 2005-2008 г. обаче е в темповете на растеж, които в момента остават 1.5-2 пъти по-ниски спрямо растежа тогава. Макар и коефициентът на заетост в момента да изпреварва пиковите стойности от 2008 г. (51-52% за населението на 15+ години) и да достига 52-53%, то хората, които работят, са с около 200 хил. по-малко заради демографските процеси (отрицателен естествен прираст и нетна емиграция). Това, комбинирано с далеч по ниското капиталообразуване сега, снижава потенциала на икономиката и води до по-ниски темпове на растеж. Докато при предишния бум инвестициите в основен капитал достигаха и надхвърляха 6 млрд. лева на тримесечие в пика си (в постоянни цени), сега едва успяват да прехвърлят 4 млрд. лева. Основната причина за това е далеч по-малкият приток на чужд капитал в момента – както под формата на преки инвестиции, така и под формата на заемен капитал. Преките чуждестранни инвестиции в България са около 900 млн. евро за първите 11 месеца, което е сходно с нивото им за същия период на миналата година. Т.е. за годината те ще се от порядъка на 1 млрд. евро или малко повече, което е несравнимо с притока на преки чуждестранни инвестиции предишния бум, когато бяха между 3 и 9 млрд. евро на година (2005-2008 г.). Видно е, че в момента основният ресурс, който се използва за запълването на новите работни места, са хората над 55 години. Коефициентът на заетост за тези на 55-64 г. при предишния бум не надхвърляше 46-47%, а през 2017 г. вече се движи около 59-60%. При тези над 65 г. също имаме сериозно покачване на заетостта – от около 3-4% преди до 5-6% сега. Това е както заради процеса на застаряване на населението през последните 10-15 години, така и заради постепенното покачване на пенсионната възраст и изискуемия стаж – по-чувствително за жените - от предишния бум досега. Докато мъжете се пенсионираха на 63 г. в периода 2005-2008 г., а жените – на 58-59.5 г., то пенсионната възраст за 2017 г. е 64 г. за мъжете и 61 за жените. При другите възрастови групи заетостта или е сходна с предишния бум, или е по-ниска, като при младежите на 15-34 г. тя все още е видимо по-ниска от стойностите при предишния бум. Докато през 2005-2008 г. заетостта в групата на 15-24 годишните е достигала 27-28%, а при тези на 25-34 г. е била 78-79%, то сега тя се движи около 23-25% и 74-75%, респективно. Това навежда на мисълта, че именно при младежите има все още неизползван ресурс за трудовия пазар, който при една продължаваща експанзия на икономиката (както се очаква) би могъл да бъде ангажиран. Като цяло данните за БВП и пазара на труда подкрепят част от нашите притеснения и отхвърлят други. Отхвърлят страховете ни от миналата година, че пикът на заетостта вече е достигнат и по-нататъшен растеж е невъзможен – е, оказа се, че е възможен и на пазара на труда се включва все още свободен ресурс. Въпреки това опасенията ни, че растежът при този бум предвид ситуацията с човешкия фактор и капитала в икономиката ще се движи в рамките на 3.5-4% и няма да успее да надхвърли 4%-та граница, засега се потвърждават. През 2018 г. икономиката най-вероятно ще запази този курс, освен ако страната не успее да привлече голям брой чужди работници и значителен чужд капитал. Първото е спорно, ако говорим за сериозен приток на работна ръка, но второто не е невъзможно предвид новия бум в строителството, който набира сила в големите градове. \"Дневник\" публикува анализа на  Института за пазарна икономика .", "date": "2018.02.17", "title": "Българската икономика - напред и нагоре"}
{"url": "https://www.dnevnik.bg/sport/2018/02/17/3131529_svetovna_shampionka_v_snouborda_shokira_sveta_sus/", "text": "Световната шампионка в алпийския сноуборд Естер Ледецка сътвори една от най-големите сензации в историята на олимпийските игри. 22-годишната чехкиня шокира спортния свят, след като спечели златен медал в супергигантския слалом. Ледецка влезе в история още преди да започне състезанията си в Пьонгчанг. Тя стана първият спортист, който си осигури олимпийско участие едновременно в сноуборда и алпийските ски. Дори в най-смелите си мечти обаче чехкинята не се е надявала на медал в ските. През този сезон двукратната световна шампионка по сноуборд впечатли всички със седмо място в спускането в Лейк Луис. Това е единственото й влизане в топ 10 от общо 19 старта в Световната купа по ски алпийски дисциплини в кариерата й. Най-добрите й резултати в Супер-Г бяха две 19-и места - в Гармиш през януари 2017 г. и в Лейк Луис през декември 2016 г. През този сезон тя участва в три супергигантски слалома за Световната купа, като отпадна в първия, а в другите два се класира 24-а и 44-а. Ледецка обаче се възползва по-най-добрия начин от странните условията в едно непредвидимо състезание. Заради силните ветрове началото се забави с около един час. Големите фаворитки за златото стартираха първи, а тежката писта доведе до огромен брой грешки. Ледецка изпревари само с една стотна от секундата олимпийската шампионка в дисциплината от Сочи 2014 Ана Файт. Световната вицешампионка в Супер-Г Тина Вайратер завърши трета с изоставане от 0.11 сек. Тя се пребори за бронзовия медал, след като изпревари с една стотна двукратната носителка на малката световна купа в тази дисциплина Лара Гут. Линдзи Вон завърши шеста при завръщането си на олимпийски игри, след като пропусна Сочи 2014 заради тежка контузия в коляното. Американката, която беше с първи стартове номер, имаше всички шансове за златото, но допусна грешка на последния скок. Тя остана на 0.38 сек. от Ледецка, а същото време постигна и италианката Федерика Бриньоне. Друга представителка на Италия - Йохана Шнарф, се класира пета с пасив от 0.16 сек. Пълен провал претърпя действаща световната шампионка в Супер-Г Никол Шмидхофер от Австрия, която загуби 1.10 сек. от Ледецка и остана едва 19-а. \"Просто се чудех какво става. Това някаква шега ли е? Казах си, че сега ще променят времето ми. Ще изчакам още малко и ще го сменят, ще добавят някоя секунда. Взирах се в таблото, но нищо не се случваше, а около мен всички крещяха. Започнах да си мисля: \"Ок, това е много странно\", каза Ледецка, която дълго време не можеше да повярва, че е спечелила златния медал. Файт също беше шокирана. \"Мислех, че съм спечелила златото. За мен е огромна изненада, че тя успя да направи това. Първоначално си помислих, че е някаква грешка. Но искам да я поздравя, защото тя направи много добри каране\", заяви австрийката. \"Може би просто защото съм единственият сноубордист\", каза Ледецка, попитана как е успяла да бъде толкова бърза. \"Другите момичета не рискуваха много. Върху тях вероятно имаше голямо напрежение, докато аз просто се опитвах да направя най-доброто, на което съм способна\", допълни тя. Чехкинята може да запише едно от най-великите постижения в историята на зимните спортове - два златни медала в два различни спорта от една олимпиада. Тя е големият фаворит за титлата в паралелния гигантски слалом в сноуборда.", "date": "2018.02.17", "title": "Световна шампионка в сноуборда шокира света със злато в алпийския Супер-Г"}
{"url": "https://www.dnevnik.bg/sport/2018/02/17/3131535_chujdencite_specheliha_macha_na_izgriavashtite_zvezdi/", "text": "Уикендът преди Мача на звездите в НБА започна с впечатляваща победа на чужденците срещу американските баскетболисти. В двубоят бяха отбелязани 279 точки, като останалия свят победи американците със 155:124 в зала \"Степълс сентър\" в Лос Анджелис. След като години наред се правеше мач между новаците в лигата и състезателите, които участват в НБА за втора година, новият формат с отбори от баскетболисти, които са най-много от две години, разделени на чужденци и американци, се оказа много по-интересен. В основата на победата на чужденците бяха гардовете Бъди Хилд от \"Сакраменто кингс\" и Джамал Мъри от \"Денвър\". Те изнесоха много силен двубой, като роденият в Барбадос Хилд реализира 29 точки, а канадецът Мъри добави 21. Триото от \"Филаделфия 76ърс\" Джоел Ембийд, Бен Симънс и Дарио Шарич също започна сред титулярите и помогна за успеха. Ембийд обаче остана на паркета само девет минути и реализира пет точки. Камерунецът съхрани сили, защото в неделя ще участва в Мача на звездите. Симънс реализира \"дабъл-дабъл\" – 11 точки и 13 асистенции, а Шарич вкара 18. За американците най-полезен беше Джейлън Браун от \"Бостън селтикс\", който вкара 35 точки. Много силно от пейката се включиха Кайл Кузма с 20 точки и седем борби, и Джейсън Тейтъм с 15 точки.", "date": "2018.02.17", "title": "Чужденците спечелиха мача на изгряващите звезди в НБА"}
{"url": "https://www.dnevnik.bg/biznes/finansi/2018/02/17/3131541_fich_povishi_ocenkata_za_durjavniia_dulg_na_gurciia/", "text": "Рейтинговата агенция \"Фич\" повиши оценката за държавния дълг на Гърция, разчитайки на облекчение на дълга през тази година и на прогнозиран икономически растеж, предадоха \"Франс прес\" и \"Асошиейтед прес\", цитирани от БТА. Оценката става от В минус на В (латински букви) с положителна перспектива. Агенцията каза, че окачва общо подобрение като цяло на икономическата ситуация на Гърция и траен растеж на БВП, както и намалени рискове за гръцката политика. Агенцията изтъква и приетите от Гърция реформи. \"Фич\" очаква, че Еврогрупата ще гарантира значително облекчение на гръцкия дълг през 2018 г. Миналата седмица Франция каза, че Гърция е в състояние да излезе от кризата през август и да получи от европейците мерки за облекчение на дълга си. Страната се готви за пълно завръщане на пазарите тази година. Миналата седмица Гърция пусна нови седемгодишни облигации, което според \"Фич\" е било успешно операция. ЕК прогнозира, че гръцката икономика ще нарасне с 2,5 процента през 2018 г. и през 2019 г. след години на рецесия. На 19 януари агенцията \"Стандард енд Пуърс\" повиши оценката на Гърция от В минус на В.", "date": "2018.02.17", "title": "\"Фич\" повиши оценката за държавния дълг на Гърция"}
{"url": "https://www.dnevnik.bg/sviat/2018/02/17/3131546_severna_koreia_e_zaplaha_za_vsichki_chlenove_na_nato/", "text": "Северна Корея представлява заплаха за всички членове на НАТО, предупреди снощи на конференцията по сигурността в Мюнхен генералният секретар на алианса Йенс Столтенберг, предаде ДПА, цитирана от БТА. Той допълни, че страната продължава да развива своите ядрени и балистични програми и всички съюзници са в обсега на севернокорейските ракети. \"Пхенян е по-близо до Мюнхен, отколкото до Вашингтон\", допълни Столтенберг и призова за максимален натиск над Северна Корея да се откаже тя от ядрената си програма. Според него това може да бъде постигнато, като се използват политически и дипломатически средства, но и чрез ефективни икономически санкции. Генералният секретар каза, че по този въпрос Русия и Китай имат особена отговорност като членове на Съвета за сигурност на ООН и непосредствени съседи на Северна Корея. Столтенберг подчерта, че ЕС и НАТО ще обсъдят сътрудничеството си в борбата с тероризма на срещата на министрите на външните работи на страните от алианса през юни. Пактът приветства дипломатическите усилия на САЩ и Турция за разрешаване на военните противоречия между двете членки на алианса в Сирия и специално в хода на турската операция срещу кюрдските сили в Африн, които бяха основни американски съюзници в Сирия, каза още Столтенберг. Генералният секретар освен това отново повтори, че НАТО поддържа европейските усилия в сферата на сигурността, но каза, че подемът на идеята за Европа на отбраната не трябва да изземва и дублира прерогативите на алианса, предаде \"Франс прес\". \"Приветстваме тези усилия, доколкото те не са конкуренция, а допълнение към усилията на НАТО\", каза генералният секретар. Той припомни, че след Брекзит 80% процента от средствата за НАТО ще идват от неевропейски страни. Така че \"ЕС не може да защитава сам Европа, това трябва да е едно трансатлантическо усилие\", каза Столтенберг.", "date": "2018.02.17", "title": "Северна Корея e заплаха за всички членове на НАТО, предупреди Йенс Столтенберг"}
{"url": "https://www.dnevnik.bg/sport/2018/02/17/3131544_hjundai_vodi_ubeditelno_sled_purviia_den_na_rali/", "text": "Три автомобила на \"Хюндай\" водят след първия ден от рали \"Швеция\", втори кръг от  Световния рали шампионат (WRC)  за 2018 г. Тиери Ньовил, който в последните два сезона остана втори в генералното класирането след Себастиен Ожие има аванс от 4.9 секунди пред съотборника си Андреас Микелсен. В петък бяха изминати седем специални етапа с обща дължина 140.1 километра, а битката между пилотите започна още в четвъртък с кратка отсечка от 1.9 км. От Танак с \"Тойота\" спечели първите два етапа, но Ньовил беше най-бърз при първото преминаване на Свюлрия и поведе в класирането. Петъчният ден предложи много оспорвана битка в снежните гори на Швеция и Норвегия, но пилотите на \"Хюндай\" показаха, че са много уверени във воденето на колите. Макар и да не спечели повече етапи в първия ден, Ньовил се възползва отлично от стартовата си позиция. Тези, които тръгнаха преди него като Ожие, Танак и Яри-Мати Латвала на практика разчистиха пресния сняг. Пилотите със задни номера пък страдаха от образуваните коловози. \"Да бъда пети по трасето беше много добре, защото имах линия, която да следвам, но не беше много изровено. Доволни сме от първия ден, изглежда, че целият отбор върши отлична работа. Тепърва обаче идват най-важните етапи\", каза Ньовил в петък вечерта. Микелсен спечели една отсечка, а третият пилот на \"Хюндай\" Хейдън Падън също показа добра скорост с два етапа на сметката си. Новозеландецът изостава с 12.1 секунди от двамата си съотборници, но много близо до него е Крейг Брийн със \"Ситроен\", който е само на половин секунда. Мад Остберг е пети, а Теему Сунинен заема шесто място. Трите коли на \"Тойота\" изостанаха сериозно във втората частот деня, като Есапека Лапи, Латвала и Танак са седми, осми и девети. От тях с най-малко изоставане е Лапи на 38 секунди, но младият финландец удар своя \"Ярис\" в една пряспа, от което дойде загубата му на време. Латвала, който е шампион в Швеция от 2017 г. изостава с 1.06 минути, а Танак е на минута и половина. Световният шампион  Себастиен Ожие  е едва 12-и на близо три минути зад Ньовил. В събота ще бъдат изминат осем специални етапа с дължина 120.31 километра. Пилотите ще минат и през известния скок Билото на Колин (на името на покойния Колин Макрей), където колите прелитат над 40 метра.", "date": "2018.02.17", "title": "\"Хюндай\" води убедително след първия ден на рали \"Швеция\""}
{"url": "https://www.dnevnik.bg/sviat/2018/02/17/3131548_fbr_prizna_za_propuski_po_otnoshenie_na_ubieca_ot/", "text": "Американската федерална полиция призна, че е бездействала, въпреки че е била предупредена за потенциалната опасност, която представлявал Никълъс Крус, младежът, който застреля 17 души в гимназия в щата Флорида, предаде \"Франс прес\", цитирана от БТА. На 5 януари във ФБР е било получено обаждане от близък на Крус, който е разказал, че младежът имал намерение да убие хора, в това число и в учебно заведение. \"Тази информация трябваше да бъде разглеждана като потенциална заплаха и трябваше да бъде предадена на бюрото на ФБР в Маями, което щеше да извърши необходимите разследвания\", се казва в изявление на бюрото. До задълбочено разследване така и не се стигнало и процедурите не били спазени, показала последвалата проверка. В сряда 19-годишният Крус, който е бил изключен от гимназията близо до град Паркланд, откри огън с полуавтоматична пушка в училището и уби 17 души, почти всички юноши. Предявени му бяха обвинения за 17 предумишлени убийства. Заради сериозността на пропуска, който е можел да попречи на трагедията, директорът на ФБР Кристофър Рей пое ангажимента да проучи из основи проблема и да преразгледа действащите процедури. От агенцията признаха, че през септември абонат на \"ЮТюб\" е подал сигнал за коментар, оставен от потребител с име Никълъс Крус и гласящ: \"Ще стана професионален стрелец в училищата\". ФБР обясни, че не е успяло да идентифицира точно човекът, който е публикувал този коментар. Американският министър на правосъдието Джеф Сешънс също спомена за пропуски на ФБР с трагични последици. \"Установено е, че е имало предупредителни сигнали и че ФБР ги е подминал. Ние виждаме трагичните последици от тези пропуски\", заяви той. Републиканският губернатор на Флорида Рик Скот определи като неприемливо бездействието на ФБР и призова Кристофър Рей да подаде оставка. Той каза, че извиненията няма да върнат живота на 17-те убити. Шерифът на окръг Броуърд, където стана стрелбата, Скот Израел пък съобщи, че за последните няколко години правоохранителните органи на Флорида са получили 20 оплаквания от Никълъс Крус, предадоха \"Ройтерс\" и ТАСС. В някои от случаите за проверка на сигналите са били изпратени полицейски патрули. Сега ще бъде направена проверка дали всички сигнали са били третирани подобаващо.", "date": "2018.02.17", "title": "ФБР призна за пропуски по отношение на убиеца от Флорида"}
{"url": "https://www.dnevnik.bg/sviat/2018/02/17/3131006_kakvo_postigna_kosovo_za_10_godini_nezavisimost/", "text": "Руската позиция за Косово често се приема на запад като белязана от предразсъдъци. Постоянният представител на Москва в ООН Василий Небензя отбеляза на заседание на Съвета за сигурност на преди няколко дни, че опитите да се създаде в Косово \"самодостатъчна политическа система с претенция за демократична държава, управлявана от върховенството на закона\" се оказват напразни и страната още има нерешени проблеми. За времето, откакто парламентът в Прищина едностранно обяви независимост от Белград на тази дата точно преди 10 години обаче, събитията му дават известно право. Десетилетие след като се обяви за държава и даде път на десетки съществуващи държави да е признаят за такава, една от най-бедните страни в Европа продължава да заема същата позиция. И макар 116 (последна в четвъртък направи това Барбуда) да са я признали, тя продължава да е в международна изолация и икономическа безизходица. Независимо от нея местни и чужди журналисти и наблюдатели твърдят, че оптимизмът и желанието на промяна все още не са напуснали много жителите на Косово. \"Дневник\" обобщава как Косово се справя с някои от големите изпитания, които стоят пред него от независимостта насам. Икономиката \"Най-младата\" държава в Европа може да бъде определена по този начин и заради населението си, чиято средна възраст е 26 години (в Прищина - 28 години). Същевременно и младежката ѝ безработица е отрицателен рекорд - 60% от трудовата сила в тази възрастова категория е засегната от нея. Общата безработица пък е 33% по данни на статистическото бюро на Косово - слабо подобрение от отчетените в годината на независимостта 40%. Световната банка обяснява, че Косово тръгва  \"от много ниска база\"  с брутен вътрешен продукт на глава от населението 1088 долара през 2000 г. и 3641 г. за 2016-а. (Българският за сравнение е почти 7351 долара за по-миналата година.) През периода 2008-2016 г. реалният ръст на БВП е 3.4% (за по-миналата година той е 3.6%, най-високият за Западните Балкани), но той според институцията се движи от услугите и от голямата диаспора и чуждестранната помощ. Институцията говори за \"макроикономическа стабилност\", но около една трета от населението все още живее под прага на бедност. Миналото Годините на войната създават не само физическото наследство, което съществува и до днес - мините в някои части на страната. Конфликтът оставя 13 500 жертви, повечето албанци, но и стотици изчезнали цивилни, много от които сърби. За албанското мнозинство остава проблемът как възприема историята си. След кратко прекъсване страната  отново се управлява от бивши командири  от военновременната Армия за освобождение на Косово, някои от които са заподозрени за военни престъпления от 1998-1999 г. През декември депутатите в Прищина опитаха да спрат работата на базиран в Холандия и  подкрепян от Евросъюза нов съд , който се очаква да издаде скоро обвинения срещу някои бивши командири. Някои местни медии отбелязват, че президентът Хашим Тачи ще бъде сред обвиняемите именно заради изчезването на цивилни по време на войната, повечето от които са етнически сърби. Подобна информация се появи и за брата на обвинявания от Сърбия във военни престъпления премиер  Рамуш Харадинай . Последният миналата година дори беше арестуван и по-късно  освободен във Франция  по искане за екстрадиция от Белград. Харадинай  за всеки случай  се сдоби по бърза процедура с албанско гражданство. Ветерани от войната и други общественици настояват, че съдът е предубеден срещу албанците в Косово (макар той на практика  да продължава работата  на трибунала за бивша Югославия, затворил врати през декември). Съединените щати и Евросъюза осъдиха опита за натиск над съда в косовския парламент, а посланикът на САЩ в Прищина отбеляза, че това е \"ужасен пример за личен интерес, който надделява над общото благо и интересите на Косово като държава.\" Все пак специализираният съд в Косово може и да забави първите обвинения, след като главният му прокурор Дейвид Шуендимън, работил години наред по всички тези случаи, подаде оставка. Международната изолация Косово не е част от ООН (чиято мисия иначе помогна за стабилизирането му) заради ветото, наложено от постоянните членки Русия и Китай. Дори в отношенията с Европейския съюз обаче Косово в незавидна позиция като единствената страна на Балканите, чиито жители могат да пътуват безвизово до страни от Европейския съюз. За съседните Сърбия, Албания и Черна гора това е възможно още от 2010 г. Проучване през 2016 г. показа , че всеки втори жител на Косово иска да емигрира в Западна Европа. Наскоро обаче дори премиерът Рамуш Харадинай получи отказ за виза от Великобритания, а по-рано - и от САЩ. Отношенията със Сърбия \"Почти всички гласоподаватели знаят, че Косово де факто не е част от Сърбия, но никой не иска да го признае де юре,\"  каза миналата година за \"Дневник\"  сръбският интелектуалец Мухарем Баздул. Той изтъкна, че макар няколко кандидат-президенти, състезавали се с Александър Вучич на изборите през април да се обявиха, за признаването му, \"никой не иска да бъде запомнен в историята като лидера, изоставил \"люлката на Сърбия\".\" \"Косово е Сърбия\" е позицията на Белград и отпреди 2008 г., и в момента. В нея формално няма нюанси - диалогът Прищина-Белград с посредничеството на Брюксел беше спрян за неопределено време в момента на подновяването си след  убийството на косовския сръбски  лидер Оливер Иванович. Случилото се стана повод за размяна на  остри нападки между лидерите  в двете столици, каквито не беше имало от инцидента с  \"националистическия\" влак  миналата година. На практика обаче има нюанси. От миналата година Белград търси подходяща формула, която според него би могла да даде алтернатива, била тя  \"разграничаване\" и подялба  на имуществото (включително културно) на сърби и албанци в Косово,  \"нормализация без признаване\"  (и край на сръбското вето за членство на Косово в редица организации) или фактическа подялба на територията. Сърбите и албанците в Косово Сърбите са под една десета от населението на Косово - около 120 хил. души в страна с население 1.8 млн. В по-голямата част от страната те не присъстват, но доминират на север. Същевременно не се чувстват като част от държавата, а биха искали да живеят в Сърбия. Убийството на босненския сръбски лидер Оливер Иванович напомни, че в северния град Митровица, на практика етнически разделен, напрежението и взаимното подозрение остава.  \"Ню Йорк таймс\"  отбелязва, че след толкова години все още е необходимо международни сили да гарантират сигурността - такива като НАТО и водената от организацията мисия KFOR. \"Лесно е да се види, че карате в етническа сръбска зона дори преди да видите международни войници. Много от колите нямат регистрационни номера или имат такива, изданени от Сърбия, които правителството в Прищина смята за незаконни. Децата ходят в отделни училища. Мъжете работят на отделни места. Семействата ядат в отделни ресторанти,\" а дипломите на завършилите в Митровица не се признават от властите в Прищина. Правният хаос, причинен от нежеланието на сърбите да признаят юрисдикцията на Косово, създава среда за престъпни организации, които процъфтяват в условията на беззаконие, разказва  Милан Радонич . От друга страна - дори въпреки посещението на Вучич в Косово след смъртта на Иванович - стрелбата не подтикна сърбите веднага да обвинят албанците за убийството, както вероятно някои биха очаквали. Промяна има и в символите - някога между \"сръбската\" и \"албанската\" зона имаше стена, разделяща сърбите от албанците която сега не съществува. Черна гора Освен със Сърбия Косово няма сериозни проблеми с други съседи към момента. Изключение е Черна гора, с която през 2015 г. страната успя да сключи споразумение за демаркация на общата граница, за която има спор още от обявяването на независимостта. През октомври 2015 г. обаче опитът това споразумение да се ратифицира завърши  със сблъсъци пред парламента  и със сълзотворен газ в пленарната зала. Напрежението тогава беше подклаждано от опозиционната партия \"Самоопределние\", някога известна с радикалния си проалбански национализъм. Две години след инцидента \"Самоопределение\" на практика е втора партия в парламента, единствен спечелил от изборите играч (с 16 депутатски места повече, отколкото след миналите избори, докато другите големи партии загубиха) и  с имидж на по-умерена политическа сила . В тази нова обстановка президентът Хашим Тачи и черногорският му колега Филип Вуянович обявиха, че са се разбрали експерти и от двете страни да прегледат споразумението и да отстранят грешки в него в бъдеще. Това е начин опозицията да бъде убедена, че може да го подпише, без непременно да нанесе щети на Косово. Опозицията твърди, че територии от 8000 хектара неправомерно преминават в Черна гора. Европейска перспектива Наблюдатели в последните седмици отбелязват, че Евросъюзът оказва сериозен натиск върху редица държави от Западните Балкани да се приближат към присъединявате в блока, като решат спорове помежду си, каквито имат Косово със Сърбия и Черна гора, но и Сърбия със страната членка Хърватия или Македония с членките България и Гърция. Блокирането на членството в ООН от Русия и Китай и непризнаването от страна на Сърбия създават трудности и за членството на Косово. Все пак страната, непризната и от пет членки на Евросъюза, е включена в европейската стратегия за Западните Балкани  въпреки възраженията  на Испания.  Там е записано , че Прищина трябва \"да постигне траен напредък чрез прилагането на Споразумението за стабилизиране и асоцииране и да напредне по пътя към ЕС веднага щом го позволят обективните обстоятелства\". Все пак този документ бележи промяна за Косово: представители на ЕС само допреди няколко години повтаряха, че страната е потенциален член, но няма шанс това да се случи в обозримо бъдеще.", "date": "2018.02.17", "title": "Какво постигна Косово за 10 години независимост"}
{"url": "https://www.dnevnik.bg/intervju/2018/02/17/3131429_teodor_ushev_haosut_i_i_arogantnostta_koito_cariat_v/", "text": "С помощта на новата технология \"миксирана реалност\" зрителят ще може буквално да се разходи сред оживелите рисунки на номинирания за \"Оскар\" художник. \"Преживяване\" е другата дума, която той използва за нея, а \"Тъмното огледало\" отразява нещата, които вижда в последните месеци у нас. Инсталацията е правена специално за мястото и може да бъде видяна само тук от 20 февруари до 11 март. \"Дневник\" разговаря с Ушев в Софийската градска художествена галерия, където от известно време той работи над изложбата. - Всички рисунки, които направих за тази инсталация са доста автоматични, подсъзнателни. Изведнъж се появи без да искам. Напоследък темата за тоталитарните паметници, особено мастодонтите, много ме занимава. Те не само са образ от едно минало, но като че ли тежат с арогантността си и в ежедневието. Сякаш не можем да се отървем от историята си. Сещам се за надписа на Бузлуджа Forget Your Past  Темата за времето присъства и в тази инсталация на много места. Било като цитат от Еклесиаста, било другаде - миналото, вкарано в един миг. - Това е следващата стъпка след виртуалната реалност. Моментът, в който към фантастичния свят, който сте създали, прокарвате елементи от реалността и ги смесвате. Тя е изключително нова. Устройствата и каските, които ще се ползват, се разработват от няколко компании, специално тази в инсталацията още не се продава в Европа. Може би е първата закупена от този модел, който излезе преди 3 месеца. Всичко тръгна от рисунките върху спасителни одеала  Щастлив съм, че с тях не се налага да се спасяват хора. Намирам нещо символично в тях, защото със спасително одеало може да загърнете бежанец или оцелели атентат, но в същото време може да отидете на къмпинг - тоест обединяват хората в кризисни и в добри моменти. Което прави нещата леко зловещи. Идеята за тази техника ми хрумна, гледайки репортажи от атентати по телевизията, защото в одеалата има някаква празнична зловещина. Блестят и отразяват всички светлини по улицата, слънцето и морската повърхност. - Ще бъдете част от анимационния филм, от много филми - три или четири отделни, изградени от рисунките по тези одеала. Надявам се инасталацията да бъде едно преживяване. Произлиза от идеята в Библията, че сега виждаме тъмно като в тъмно огледало, но утре всичко ще ни просветне. Надявам се, че хората, които ще влязат вътре, ще им просветне, когато стигнат до финалния филм. Но отговорът е, че целият хаос, арогантност, национализъм, който цари в момента тук, ме вдъхновява. А и исках да направя нещо, което да тръгне оттук, не просто да е направено с български екип. Тази инсталация е направена за този миг, февруари 2018, за това помещение в Софийската градска галерия. След като времето й изтече, всичко ще бъде унищожено, може би ще запазим само част от одеалата. Имаме ангажимент да я направим в още две държави - Канада и Франция, но там рисунките ще бъдат провокирани от конкретното място. Това, което ще видите тук е онова, което виждам сега в София през последния месец и половина. Иначе работим от 6 месеца, много хора. Благодаря на продуцентката от фондация \"Моменти\" Деси Бинева, която през цялото време стоеше зад проекта и ето - в момента боядисва!  Признавам си, че аз на няколко пъти бях на път да се откажа, защото в XXI век не е нормално да освобождаваш от митницата една пратка с 10 фенерчета 22 дни! - \"Кристин, която маха от влака\". Беше много хубаво преживяване - за разлика от другаде българските кинаджии си вършат много добре и съвестно работата. Работят по-добре от канадските. Това страшно много ме вдъхнови. Заради това, всъщност, се съгласих да работим с Владо Тодоров и Емо Христов по екранизирането на \"Пумпал\"  - О, много са, из цяла България, а и в Сърбия, Македония, Румъния. За щастие не всички в България са бутнати. Интересно е, че най-грозните паметници, най-бруталистките, най-монументалните, никой не ги пипа. Което е много добре от моя гледна точка като режисьор и дизайнер. Архитектите и художниците бая са си поиграли в последните 100 години. - Те са странна симбиоза между авангардна за времето си архитектура и много силна идеологическа натовареност. Много е трудно да ги изкараш извън този контекст. Но всеки един от тях с подходящата намеса може да стане невероятно произведение и много интересно място в градската среда. Въпрос на интелигентност и начин на мислене е да хванеш един идеологически паметник и да го преобърнеш, да направиш нещо друго от него. Веднага се сещам за един случай с японския архитект Тадао Андо, който бе заобиколил с хълмове една гигантска статуя на Буда.  По същия начин християнските храмове са строени върху местата на някогашни оброчища. Но за целта монументите трябва да се деидеологизират, десакрализират политически. Което не виждам в момента в България как би могло да стане. Има твърде много партизани. - На половината на филма съм, като свърша тази инсталация, се връщам към него. Той е среднометражен, 30 минути, което също е предизвикателство. \"Физика на тъгата\" е много дълъг и голям роман. Но и той ще излезе, след 2 години. Аз не съм добър разказвач на истории. Мога да правя филми по тях, но не мога да ги измислям. Човек трябва да си знае силите, аз съм по картинките. Приятелството, тандемът, който образувахме с Жоро Господинов, е много вдъхновяващ. Разбираме с една дума. Получава се някаква сплав между нас, родените през 1968 г. буквално през 2 седмици. Заедно сме вече на 100 години, с цялата мъдрост на едновековни минотаври, изпълзяли от ямболско-кюстендилските мазета. - Ами... трябва да отказвам повече проекти, тоест да отговарям на повече имейли.   Аз и преди си имах много работа, но предложенията, които дойдоха сега, не ми бяха творчески много интересни. Да, получих първата си роля - това е директен резултат, защото режисьорът ме беше видял на някакво интервю в Кан и беше решил, че съм идеален за неговия герой. Станах актьор! Много неща се промениха, но най-важното - тази инсталация също по някакъв начин е резултат от номинацията. Едва ли Столична община щеше да ми даде финансиране, едва ли някой щеше да ми предложи или да ми помогне, ако я нямаше нея. Нито от галерията щяха да предоставят това пространство.  Нещата стават по-лесно, не само в България, но и навсякъде. Моите продуценти в Канада са много щастливи, защото преди няколко дни ми изпратиха информация за приходите на \"Сляпата Вайша\" от всички платформи. Оказва се, че това е най-печелившият късометражен анимационен филм на Националния филмов борд на Канада за последните 20 години.", "date": "2018.02.17", "title": "Теодор Ушев: Хаосът и и арогантността, които царят в момента, ме вдъхновяват"}
{"url": "https://www.dnevnik.bg/sviat/2018/02/17/3131550_tujno_e_che_i_pri_trump_otnosheniiata_mejdu_sasht_i/", "text": "Тъжно е, че за една година на президентство на Доналд Тръмп отношенията на САЩ с Русия не се подобриха в сравнение с онова, което бяха по времето на Барак Обама, заяви руският министър на външните работи Сергей Лавров в интервю за \"Евронюз\", цитирано от БТА. Според него отношенията дори са се влошили в известна степен, като доказателство за това била конфискацията на дипломатическо имущество на Русия в САЩ, което, според него, противоречи на Виенските споразумения и на принципите, на които се основава американската конституция и американското общество. Лавров припомни, че Тръмп е обещал по време на предизборната си кампания да развие нормални отношения с Русия, основаващи се на взаимното уважение и изгода. Говорейки за отношенията със САЩ, Лавров каза, че сътрудничеството между двете страни за Сирия продължава, въпреки, че е много трудно. Той припомни, че зоната за деескалация в южната част на страната е била създадена с участието на Русия, САЩ, Йордания и работи много добре, но предстои да се приложи изтеглянето на всички сили, които не са сирийски, от този район. По повод турската операция в Африн, Лавров припомни, че още от началото на ангажимента си в Сирия, американците са на страната на кюрдите и пренебрегват позицията на Турция, която смята някои групи за част от Кюрдската работническа партия и ги е сложила в списъка си с терористичните организации. \"Турците повториха, че ще попречат с всички средства на кюрдите да поемат контрола на границата между Сирия и Турция. Но през този период американците постоянно въоръжаваха и то доста масивно кюрдските сили и игнорираха турската позиция. Като си играеха с кюрдския въпрос само в една част от региона, САЩ показаха, че това е една много опасна игра. Една игра, която може да доведе до големи вълнения в много страни, в които живеят кюрдите\", предупреди Лавров. Според него трябва да се помисли за начина, по който да се гарантира равенство на кюрдите в настоящите граници на страните, в които те се намират, вместо да се предизвиква вълнение в целия район, както през миналия век са направили западни дипломати. Никой не е канил американците в Сирия, а в Афганистан не постигнаха нищо В интервюто Лавров коментира широк спектър от въпроси. Той каза, че присъствието на САЩ на международната сцена се развива все повече във военната област при управлението на Тръмп. Лавров припомни, че \"американците са в Сирия, където никой не ги е канил, в Афганистан, където те бяха поканени, но в продължение на 15-16 години присъствието им не донесе нищо, производството на дрога се умножи десетократно, а терористичната заплаха продължава да съществува\". Лавров припомни, че в Ирак сега американските сили разширяват присъствието си, след като при Обама се бяха изтеглили. Той припомни също, че военните учения на САЩ в Югоизточна Азия са се увеличили доста отвъд необходимото, за да се възпре севернокорейската заплаха. А американският противоракетен щит в Полша и Румъния, в Южна Корея и в една интересуваща се от него Япония поражда проблеми не само за Русия, но и за Китай. Русия искала да види силна Европа Говорейки за Европа, Лавров каза, че Русия иска да види една силна и стабилна Европа и отрече хипотезите, че една дестабилизирана и отслабена Европа ще служи на стратегическите интереси на Русия. Той припомни, че Европа остава най-големият инвестиционен партньор на Русия и затова Русия иска ЕС да се развива постоянно. Руският министър каза, че нуждите от енергийни ресурси в Европа нарастват и че те могат да бъдат удовлетворени благодарение на проекти на Русия с Европа, като Северен поток 2 и Турски поток. Миналата година Газпром е увеличил по един зрелищен начин доставките за Европа, така че разговорите за необходимост да се избегне зависимостта от руския газ са политическа игра, чиято цел е да се разруши по един изкуствено начин естественото икономическо партньорство на Русия с Европа, смята Лавров. За Балканите като исторически партньори на Русия  За Балканите министърът напомни, че те са исторически партньори на Русия и припомни, че страната е положила много усили, за да гарантира сигурността и независимостта на много балкански държави по време на Руско-турската война, Първата световна война и Втората световна война. Той припомни, че в последните години Русия има много добри отношения със Сърбия и Словения, че има добър диалог с Македония, че неотдавна паузата в отношенията с Хърватия е била прекъсната. Той каза, че ситуацията в Черна гора поражда безпокойство и има опити да се използва тази стана в антируската борба и добави, че членството в НАТО на Черна гора й е било наложено. \"Няма практически страна на Балканите, където американският посланик заедно с европейските посланици, да не е поискал от ръководство да престане да дружи с Русия\", каза Лавров и допълни, че Русия не иска никога от нейните партньори на Балканите или на други места да спрат да развиват отношенията си с дадена страна. \"Това е фундаменталното различие между нашата външна политика и външната политика на Запада\". За Украйна Лавров каза, че разполагане на миротворци на ООН там не трябва да противоречи на минските договорености. За идеите, че Русия има планове за нападане на трите балтийски страни, Лавров каза, че те може да се \"зародят само в болен мозък\".", "date": "2018.02.17", "title": "Тъжно е, че и при Тръмп отношенията между САЩ и Русия не се подобриха, каза Лавров"}
{"url": "https://www.dnevnik.bg/biznes/finansi/2018/02/17/3131552_razmerut_na_neobslujvanite_krediti_e_namalial_s_pochti/", "text": "За една година размерът на необслужваните кредити е намалял с 64.1 млн. лева или 15.7% и е стигнал 344.6 млн. лева, сочат данните на Българската народна банка, цитирани от БТА. Сравнението е на база данните от края на декември миналата година, в сравнение със същия период на 2016-та. Вземанията по кредити на дружествата, специализирани в кредитиране, са нараснали с 9.6%, като през четвъртото тримесечие на миналата година са били 2.750 млрд. лв. (2.8 на сто от БВП). Преобладават кредитите над пет години, които са 1.053 млрд. лв. в края на декември 2017 година. Те се увеличават с 19 на сто (168.4 млн.лв.) спрямо края на декември 2016 г. В края на четвъртото тримесечие на 2017 г. вземанията по кредити с матуритет между една и пет години са 787.8 млн. лева. На годишна база те нарастват с 8.3 на сто. Вземанията по кредити до 1 година са 565 млн. лв. в края на декември 2017 г., като нарастват с 15.7 на сто (76.7 млн.лв.) спрямо края на същия месец на 2016 г. Кредитите на домакинствата нарастват с близо 12% В края на миналата година вземанията по кредити от домакинствата нарастват на годишна база с 11.6 на сто (229.3 млн. лв.) до 2.211 млрд. лева. Относителният им дял в общия размер на вземанията по кредити от резиденти нараства от 79.8% в края на декември 2016 г. до 81.4 на сто в края на 2017 година. Вземанията по кредити от сектор Нефинансови предприятия са 447 млн. лв. към края на четвъртото тримесечие на 2017 година. Те се увеличават с 1.1 на сто (4.8 млн. лв.) в сравнение с декември 2016 г. В структурата на вземанията по кредити от сектор \"Домакинства\" преобладават потребителските кредити, които са за 2.063 млрд. лв. в края на четвъртото тримесечие на 2017 година. На годишна база те се увеличават с 15.7 на сто (279.5 млн. лв.). С 52% по-малко заеми за жилища Размерът на жилищните кредити в края на четвъртото тримесечие на 2017 г. е 53.8 млн. лв. и намалява с 52.1 на сто или с 58.6 млн. лева в сравнение с края на 2016 година, отчита още Централната банка.", "date": "2018.02.17", "title": "Размерът на необслужваните кредити е намалял с почти 16% за година, отчете БНБ"}
{"url": "https://www.dnevnik.bg/sviat/2018/02/17/3131553_trus_ot_72_razljulia_meksiko/", "text": "Земетресение с магнитуд 7,2 разтърси южните и централните части на Мексико и бе усетено и в столицата, предадоха световните агенции, цитирани от БТА. Първоначално американският Геофизичен институт бе съобщил, че магнитудът е 7,5, преди да го понижи. Епицентърът е бил близо до тихоокеанското крайбрежие, на 2 километра източно от град Пинотепа де Дон Луис, на 148 километра югозападно от град Оахака в южния щат Оахака и на дълбочина според \"Ройтерс\" 43 километра, според \"Асошиейтед прес\" - 24 километра, а според ТАСС - 10 километра. Щатът Оахака се намира на около 600 километра южно от столицата на Мексико, припомня Франс прес. Засега се съобщава за материални щети по сгради в Оахака. Няма данни засега за жертви. Няма издадена тревога за цунами. По-късно обаче военен хеликоптер с мексикански политици, обследващ щетите, катастрофира и отне живота на двама души. Вътрешният министър Алфонсо Наварете и губернаторът Алехандро Мурат не са сериозно пострадали. Пилотът на машината загубил управление и тя паднала от няколко десетки метра в района на град Пинотепа Насионал в Оахака. Трусът бе усетен и в Гватемала. В столицата на Мексико сградите се люляха повече от минута. Телевизиите показаха как хиляди хора излизат по улиците на мексиканската столица изплашени. Един милион души временно останаха без електричество. На 7 септември трус с магнитуд 8,2 разтресе Мексико и отне живота на 96 души основно в щата Оахака. На 19 септември земетресение с магнитуд 7,1 отне живота на 369 души в страната в деня, в който мексиканците отбелязваха 32-ата годишнина от мощното земетресение от 1985 г., отнело живота на 10 000 души. След труса днес бяха регистрирани 60 вторични труса, като най-силният беше с магнитуд 5,9, предаде ТАСС.", "date": "2018.02.17", "title": "Трус от 7,2 разлюля Мексико"}
{"url": "https://www.dnevnik.bg/sviat/2018/02/17/3131559_kiberatakite_sa_struvali_na_sasht_mejdu_50_i_100_mlrd/", "text": "Кибератаките са коствали на САЩ загуби между 57 милиарда и 109 милиарда долара през 2016 г., предадоха световните агенции, като се позоваха на съобщение на Белия дом. В доклад на икономическите съветници на президентството се казва, че голямо безпокойство пораждат кибератаките срещу инфраструктурата, като например електрически мрежи, комуникационни системи или язовирни стени. Изразява се и безпокойство от кибератаки, водещи до изтичане на данни или до кражба на интелектуална собственост или на поверителни стратегически информации или финансови сведения. В документа се казва, че ако една компания държи основна част от инфраструктурата, то кибератака срещу нея, може да предизвика голямо сътресение в цялата икономика. Изразява се безпокойство и от риска от кибератаки в енергийната и финансовата област - сектори, които са зависими и свързани с други сектори и с интернет и в случай на катастрофална кибератака срещу тях, това може да има отзвук върху цялата икономика. В доклада като виновници за кибератаки са посочени Русия, Китай, Иран и Северна Корея. Рискът от кибератаки идва и от хактивистите (киберпирати активисти), от организирани групи, от престъпни групи и от конкурентни компании. В доклада се отправя призив компаниите да споделят помежду си информации за скорошни кибератаки. Докладът бе публикуван, след като Белият дом заплаши Русия с \"международни последици\" за извършването на кибератаката \"НеПетя\" (NotPetya), която определи като \"най-разрушителната и скъпоструваща в историята\". Тази кибератака, извършена през юни 2017 г., според Вашингтон, е била дело на руските военни и е нанесла щети за милиарди долари в Европа, Азия и двете Америки. (БТА)", "date": "2018.02.17", "title": "Кибератаките са стрували на САЩ между 50 и 100 млрд. долара, обяви Белият дом"}
{"url": "https://www.dnevnik.bg/analizi/2018/02/17/3131357_haotichniiat_prehod_v_libiia_izglejda_vechen_sled_7_g/", "text": "Седем години след началото на бунта, който за осем месеца сложи край на 42-годишния авторитарен режим на Муамар Кадафи, либийците все още не виждат края на продължаващия хаотичен преход, нито зараждането на демократична държава. За да отбележат годишнината от революцията на 17 февруари 2011 г., властите предвиждат празнична програма на Площада на мъчениците в центъра на столицата, където Кадафи обичаше да произнася речите си. Но според мнозина либийци няма кой знае какво за празнуване в богатата петролна страна, където основните услуги все още липсват, а насилието и разделението продължават, подхранвайки несигурност и отчаяние, особено сред младежите. Хамди ал Бешир е само на 17 години, но казва, че \"очаква спасение от седем години\". \"Не искам да търпя 42 години, както е направил баща ми с Муамар\" Кадафи. \"Не смятам да чакам да ми откраднат младостта и живота. Ще се хвърля в морето с мигрантите, без да се обръщам назад\", разказва Хамди пред магазина за дрехи, в който работи. Джихадисти и имиграция След падането на Кадафи през 2011 г., което доведе до разпадането на силите за сигурност, Либия е раздирана от борби за влияние, които множеството милиции водят напълно безнаказано. В тях се включват и десетки племена, основна съставна част на либийското общество. Възползвайки се от анархията, групировката \"Ислямска\" държава се закрепи в Либия, окупирайки в продължение на три месеца родния град на Кадафи - Сирт, преди да бъде прогонена през декември 2016 година. Но дори отслабени, джихадистите все още бродят из пустинята и представляват постоянна заплаха. Страната стана и център на нелегалната имиграция, като често е порицавана за лошото отношение и експлоатацията на стотици хиляди мигранти от Субсахарска Африка, дошли да прекосят Средиземно море, за да достигнат Европа. В политически план две правителства си оспорват властта над страната, но нито едно от тях не е успяло да възстанови изцяло реда в териториите, които претендира да контролира. Правителството на националното единство, създадено в края на 2015 г. със споразумение, подкрепено от ООН, е базирано в Триполи. Съперничещо правителство действа в източната част на страната, контролирано до голяма степен от силите на маршал Халифа Хафтар, който е спорна фигура. Липсата на сигурност и недостига станаха част от ежедневието на либийците, редувайки се със спиране на електричеството и с опашки пред банките, където парите в брой не достигат. Петролната индустрия, основен ресурс на страната, е засегната от насилието и се мъчи да възстанови равнищата на производство, достигнати при управлението на Кадафи, или 1.6 милиона барела на ден.  Според Федерика Сени Фазаноти от Института \"Брукингс\" във Вашингтон, \"процесите на демократизация са - както ни учи историята - винаги дълги, жестоки и много трудни\". \"Изграждането на една нация може да отнеме десетилетия, дори векове в някои случаи\", заяви тя пред АФП.  Всички опити за възстановяване на реда се сблъскват със съпротивата на множество въоръжени групи, чиято лоялност се променя всеки ден в зависимост от това, което диктуват интересите им. Например в началото на февруари въоръжени групировки забраниха на хиляди жители на западния град Тауарга, прогонени от домовете си през 2011 г., защото подкрепят стария режим, да се върнат в града си, въпреки споразумение, договорено от ООН и правителството на националното единство. Избори? Според специалния пратеник на ООН за Либия Гасан Саламе, за да се възстанови редът в Либия \"е необходимо първо да се създаде легитимна държава, призната от всички\". За тази цел Саламе предвижда президентски и парламентарни избори тази година. Но остава да се измине дълъг път, неотдавна призна той. Мнозина експерти обаче се отнасят скептично към успеха на подобни избори, които според някои може да усложнят още повече ситуацията. Поддръжниците на маршал Хафтар го представят като спасител, а противниците му го обвиняват, че иска да създаде нова диктатура. Миналата година той опита да се наложи като единствена алтернатива на властта, но западните сили го вразумиха. Мразен от ислямистите, лидерът на източната част на Либия, подкрепян от Египет и от Обединените арабски емирства, накрая обяви, че подкрепя произвеждането на избори, без да уточни дали ще се кандидатира. Миналото лято маршал Хафтар успя да разбие джихадистките милиции в Бенгази, след три години на тежки боеве. Вторият по големина град в Либия, люлка на бунта, продължава да е сцена на насилие. /БТА", "date": "2018.02.17", "title": "Хаотичният преход в Либия изглежда вечен след 7 г. бунт"}
{"url": "https://www.dnevnik.bg/sport/2018/02/17/3131562_prezidentut_na_fifa_e_pritesnen_ot_ogromnite_sumi/", "text": "Президентът на Световната футболна федерация (ФИФА) Джани Инфантино не е съгласен с посоката, в която се движи играта. Шефът на световния футбол смята, че сумите, които се харчат в момента по никакъв начин не повишават качеството и не са доказателство, че отборите стават по-добри. \"За международни трансфери сумите, които са платени за 6.4 милиарда долара. Това е двойно повече от сумите, които виждахме преди четири или пет години. Може би някой би казал, че това е полезно за футбола, защото има много пари, но аз мисля, че тенденцията е доста притеснителна\", каза Инфантино. Той уточни, че увеличението на сумите, получени от футболните агенти е над 500 милиона долара. \"Това е притеснително също. Говорих с някои агенти, които са на същото мнение. На практика в момента няма таван на тези пари, което не е гаранция,че качеството на футбола е високо\", каза още швейцарецът. Той подкрепя президента на УЕФА Александър Чеферин, който иска да направи някои сериозни реформи. Шефът на европейския футбол вече предложи да се въведе такса лукс за отборите, които харчат по-големи суми. Двамата рядко са на едно мнение, но този път Инфантино и Чеферин гледат в една посока. \"Съгласен съм, че трябва да има ограничение колко футболисти са в даден отбор. В крайна сметка всички искаме да има здравословна конкуренция, а не четири или пет отбора, които да привличат най-добрите играчи в света\", добави Инфантино. За Инфантино предстои важен месец, след като през март окончателно ще бъде решено дали технологията за видеоповторения ще бъде използвана на световното първенство в Русия.", "date": "2018.02.17", "title": "Президентът на ФИФА е притеснен от огромните суми, които се харчат във футбола"}
{"url": "https://www.dnevnik.bg/bulgaria/2018/02/17/3131564_radev_prizova_politicheskite_lideri_v_makedoniia_da_se/", "text": "Българският президент Румен Радев призова политическите лидери в Република Македония да постигнат единство и обединение по отношение на стратегическите цели на страната, въпреки различията във вижданията си във вътрешнополитически план. Това стана на проведени късно вчера последователно срещи с председателите на ВМРО-ДМПНЕ и Демократичен съюз за интеграция (ДСИ) Християн Мицкоски и Али Ахмети, съобщиха от прессекретариата на държавния глава. \"България е подкрепяла неизменно Република Македония в най-тежките й моменти. Ние очакваме да премахнем границите между хората, да насърчим приятелството и бизнеса\", каза Радев. На срещите са били обсъдени и аспекти от двустранните отношения между България и Македония, и перспективите на прилагането на Договора за приятелство, сътрудничество и добросъседство между двете страни. \"Вярвам, че в най-кратък срок ще видим как хората от двете страни на общата ни граница пътуват бързо и удобно, правят бизнес, инвестират и строят свободно и си сътрудничат интензивно в културата, образованието и науката\", заяви още държавният глава.", "date": "2018.02.17", "title": "Радев призова политическите лидери в Македония да се обединят около стратегическите цели на страната"}
{"url": "https://www.dnevnik.bg/skorost/2018/02/17/3131268_fotogaleriia_novo_pokolenie_motori_i_osemstepenen/", "text": "н Третото поколение на минивана \"Ситроен Берлинго\" ще дебютира на   (7-18 март), като ще се предлага с последно поколение двигатели, осемстепенен автоматик, нови системи за сигурност и още по-мултифункционално вътрешно пространство. Вторият по популярност модел на френската марка след С3 от 1996 година до момента е намерил над 3.3 млн. купувачи в товарните и пътническите си версии.", "date": "2018.02.17", "title": "Фотогалерия: Ново поколение мотори и осемстепенен автоматик за \"Ситроен Берлинго\""}
{"url": "https://www.dnevnik.bg/sport/2018/02/17/3131655_grigor_dimitrov_e_na_final_v_roterdam_sled_edin_set/", "text": "Григор Димитров се класира за финала на турнира от категория \"АТП 500\" в Ротердам след десет гейма игра. Българският тенисист водеше с 6:3, 0:1 срещу Давид Гофен, когато нелеп инцидент доведе до отказването на белгиеца. Гофен направи опит за воле при минаващ удар на Димитров, но прати топката в окото си. След няколко минути лекарски консултации миналогодишният финалист в турнира реши да прекрати участието си. Димитров се класира за първия си финал за 2018 г. и общо 15-и в своята кариера. В опит да спечели деветата си титла от турнирите на АТП 26-годишният българин ще се изправи срещу победителя от мача между Роджър Федерер и Андреас Сепи. Двубоят между  най-възрастния номер 1 в историята на тениса  и 81-ия в световната ранглиста, който влезе в основната схема като \"щастлив губещ\" от квалификациите започва в 20.30 часа Преди да се стигне до травмата, Димитров и Гофен правеха много оспорван двубой. Десетте гейма продължиха 61 минути, а белгиецът имаше повече шансове в подаванията на съперника. Както във всички мачове досега обаче, българинът показа по-добра игра в ключовите моменти. Шампионът от финалите на АТП влезе отлично в мача. Той вкарваше много първи сервиси и печелеше с лекота подаванията си. В четвъртия гейм българският тенисист стигна до първата си възможност да пробие. Пропусна я, но си извоюва втора и този път се възползва - 3:1. Димитров затвърди с лекота пробива и поведе с 4:1. След това обаче започнаха колебанията му на начален удар. В седмия гейм Гофен два пъти имаше възможност да върне пробива, но българинът успя да се измъкне и да обърне гейма с няколко добри сервиса. При 5:3 Димитров сервираше за спечелването на първия сет. Всичко изглеждаше решено, след като той поведе с 40:0. Световният номер 5 обаче пропусна и трите сетбола. Първият му сервис изчезна, двойните грешки валяха, а Гофен получи цели четири точки за връщане на пробива. С много усилия и железни нерви българинът отрази всички, преди най-накрая да стигне до четвърти шанс да спечели сета и този път да се възползва. Втората част започна със сервис гейм на нула за Гофен, но във втората точка на втория гейм се стигна до тежкия удар в окото на белгиеца. Димитров записа трета поредна и общо шеста победа в седемте си мача с Гофен. Единствената загуба на българина срещу белгиеца беше точно преди една година - в четвъртфиналите в Ротердам.", "date": "2018.02.17", "title": "Григор Димитров е на финал в Ротердам след един сет игра срещу Гофен"}
{"url": "https://www.dnevnik.bg/sviat/2018/02/17/3131659_uchuden_sum_che_es_iska_da_e_zavisim_ot_gazprom_kaza/", "text": "Искам да изразя учудването си, че Европейският съюз, предимно западната му част, иска да бъде зависим от Газпром\", заяви днес във Вилнюс полският президент Анджей Дуда в отговор на въпрос за концепцията на газопровода \"Северен поток 2\", предаде БТА. По думите му, цитирани от варшавския вестник \"Газета виборча\", Полша има собствен опит от такава зависимост, а на нея е изложена и Украйна, спрямо която доставките на руски газ се използват като оръжие в хибридна война. Според Дуда \"затварянето на кранчето\" за Украйна представлява \"пример, смразяващ кръвта, за това какво може да стане, ако имаш работа с де факто монополист, който освен това е безогледен\". Полският президент обаче не изключи, че Полша ще купува природен газ от Газпром, но ако има и алтернативи за купуване на суровината, за да може да преговаря за цената, съобщи вестникът. Президентът на Литва Далия Грибаускайте каза за \"Северен поток 2\", че е \"геополитически проект без икономическа обосновка, който ще направи Европа на 80 на сто зависима от доставките на газ от един източник\", предаде ТАСС. Тя призна, че Вилнюс и Варшава не могат да блокират проекта, но призова за промяна в директивата на ЕС за диверсификация на доставките. По-рано днес канцлерът на Австрия заяви, че Виена се отнася позитивно към изпълнението на проекта за изграждане на газопровода \"Северан поток 2\", но се вслушва в мнението на своите партньори в ЕС по този въпрос. Въвеждането в експлоатация на тръбопровода е предвидено за края на 2019 година. Той ще свързва Русия и Германия по дъното на Балтийско море, като ще подминава Украйна.", "date": "2018.02.17", "title": "Учуден съм, че ЕС иска да е зависим от \"Газпром\", каза президентът на Полша"}
{"url": "https://www.dnevnik.bg/bulgaria/2018/02/17/3131661_lavina_krai_hija_sinanica_v_pirin_ubi_jena_na_25_godini/", "text": "Жена на 25-години загина затрупано от лавина в района на хижа \"Синаница\", съобщи директорът на Планинската спасителна служба при БЧК Емил Нешев, цитиран от БНТ. Той допълни, че трима туристи са предприели преход в планината. Около 17 часа жената стъпила на снежна козирка, която се отчупила и при падането си е повлякла лавина. Останалите двама участници в прехода не са пострадали. Около 18 часа на мястото са пристигнали спасители от планинската служба от Банско и Сандански. Воденето от тях куче е открила жената, но тя е била мъртва. През последните няколко дни непрекъснато има предупреждения за лавинна опасност в планините, заради затоплянето на времето и натрупването на нов сняг. Последният  подобен инцидент беше в сряда , отново в Пирин, но затрупаният сноубордист беше спасен.", "date": "2018.02.17", "title": "Лавина край хижа \"Синаница\" в Пирин уби жена на 25 години"}
{"url": "https://www.dnevnik.bg/sport/2018/02/17/3131686_duzpa_v_dobavenoto_vreme_udulji_pobednata_seriia_na/", "text": "Шампионът \"Байерн\" (Мюнхен) изигра един от най-неубедителните си мачове в Бундеслигата през този сезон, но въпреки това спечели гостуването си на \"Волфсбург\" с 2:1. С победен гол от дузпа в добавеното време баварците записаха 13-а поредна победа във всички турнири. Треньорът на \"Байерн\" Юп Хайнкес, който пропусна предишния мач заради настинка, даде почивка на голяма част от основните си футболисти. Във вторник германският първенец приема турския шампион \"Бешикташ\" в първи мач от осминафиналите на Шампионската лига. Хайнкес остави на пейката Левандовски, Томас Мюлер, Джошуа Кимих, Матс Хумелс, Жером Боатенг и Дейвид Алаба. Хамес Родригес изобщо не попадна в групата, а Артуро Видал отсъстваше за натрупани жълти картони. Тиаго Алкантара започна като титуляр след близо три месеца отсъствие заради контузия в бедрото. Испанският плеймейкър не беше на висота и си личеше, че тепърва трябва да навлиза във форма. Още в началото футболистите на \"Байерн\" се настаниха в половината на \"Волфсбург\". Това не притесни играчите на домакините, които затваряха умело постъпите към своята врата и разчитаха на контраатаки. При една от тях се стигна до ъглов удар в осмата минута. Максимилиан Арнорд и Юнус Мали разиграха късо, като последният центрира към далечната греда. Даниел Дидави беше заел добра позиция и откри резултата след удар с глава в близкия ъгъл. Вратарят на \"Байерн\" Свен Улрайх можеше да се намеси по-добре в ситуацията. Германецът получи гол в юбилейния си мач №200 в Бундеслигата. 24 от тези срещи са с екипа на баварците. До края на първата част шампионите така и не намериха начин да пробият добре организираната отбрана на домакините. Гостите владееха топката в 77% от времето, но не записаха нито един точен удар. Липсваха и чистите голови положения за баварците, а топката рядко достигаше до Вагнер. Предишният път, когато \"Волфсбург\" водеше с 1:0 на \"Байерн\" след едно полувреме игра, беше през есента на 2015 г. Тогава последва голово шоу на Левандовски, който отбеляза пет попадения за девет минути. Този път играта на баварците не вървеше и до подобен развой не се стигна. Втората част започна с активни действия на Робен по дясното крило, които водеха до опасности пред вратата на домакините. В 55-ата минута \"Байерн\" получи право да изпълни дузпа за нарушение срещу Корентен Толисо. Зад топката застана Робен, но ударът на холандеца беше спасен от вратаря Коен Кастелс. Това беше първи пропуск от бялата точка за крилото от финала на Шампионската лига срещу \"Челси\" през 2012 г. Баварците вдигнаха оборотите след пропусната дузпа и това доведе до желания резултат. В 63-ата минута Робен центрира към близката греда, а Вагнер засече топката с глава и изравни. В оставащите минути играта беше много спокойна и изглеждаше, че победната серия на \"Байерн\" е към своя край. В първата минута на добавеното време обаче Робен беше фаулиран в наказателното поле и гостите получиха втора дузпа. Този път зад бялата точка застана влезлият като резерва в 79-ата минута Левандовски, който донесе победата на своя отбор. Полският нападател вкара своя 20-и гол през сезона и 16-ти в мачовете срещу \"Волфсбург\". С 19-aта си победа от 23 шампионатни мача \"Байерн\" събра 59 точки и запазва огромен аванс от 21 точки пред \"Байер\" (Леверкузен) и \"Лайпциг\".", "date": "2018.02.17", "title": "Дузпа в добавеното време удължи победната серия на \"Байерн\""}
{"url": "https://www.dnevnik.bg/sport/2018/02/17/3131696_germaniia_zapazva_purvoto_miasto_v_klasiraneto_po/", "text": "Германия не спечели нито един златен медал в осмия ден от олимпийските игри в Пьонгчанг, но продължава да води в неофициалната надпревара по отличия. Представителите на Бундестима взеха два сребърни медала – чрез Жаклин Лолинг в женския скелетон и Андреас Велингер в ски скоковете на голяма шанца. Германският отбор има девет златни, четири сребърни и четири бронзови медала и е със 17 отличия. Любопитното е, че за  втори пореден ден различна нация триумфира във всяка една от дисциплините . В петък това направиха седем страни, а в днешния осми ден от игрите – девет. Най-изненадващата титла беше тази на  Естер Ледецка в супер гигантския слалом  при жените от програмата в алпийските ски. Чехкинята, която е двукратна световна шампионка в сноуборда, постигна най-големия си успех в ските. В слоупстайла от програмата на свободния стил ски Швейцария постигна дубъл, като Сара Хофлин и Матилде Гремауд станаха първа и втора. Същото направи Япония в мъжката програма от фигурното пързаляне, където титлата грабна Юзуру Ханю пред сънародника си Шома Уно и испанеца Хавиер Фернандес. Ханю е първият му в историята на олимпийските игри от 66 години, който защитава титлата си във фигурното пързаляне. Титлата си от Сочи защити и Камил Стох, който спечели ски скоковете на голяма шанца. Полякът завърши блестящия си сезон, в който триуфмира във всички стартове от \"Четирите шанци\" с безапелационен резултат в Пьонгчанг. Стох е първият след Мати Никанен (1984 и 1988 г.), който защитава титлата си на олимпийски игри на голяма шанца. Златни медали спечелиха още Словакия чрез Анастасия Кузмина в биатлона, Южна Корея в шорттрека 1500 при дамите, Канада чрез Самуел Жирар на 1000 метра при мъжете и Великобритания в скелетона при дамите. Осмият ден беше силен за състава на Норвегия, който добави три медала и вече е с 22 (седем златни, осем сребърни и седем бронзови). Представителите на скандинавската страна триумфираха в щафетата на 4х5 километра в ски бягането при дамите. Марит Бьорген вдъхнови норвежките и взе своя 13-и медал от зимни олимпийски игри, с което се изравни с друга легенда Оле Ейнар Бьорндален. Роберт Йохансон остана трети в ски скока, а бронз спечели и Тирил Ехоф в масовия старт при дамите от програмата в биатлона.", "date": "2018.02.17", "title": "Германия запазва първото място в класирането по медали в Пьонгчанг"}
{"url": "https://www.dnevnik.bg/sport/2018/02/17/3131697_barselona_se_vurna_na_pobedniia_put_i_povede_s_deset/", "text": "Барселона\" се върна на победния път в Примера дивисион и взе аванс от десет точки на върха в класирането. Каталунците прекъснаха серията си от две поредни равенства в шампионата след успех с 2:0 при гостуването на \"Ейбар\". Луис Суарес и Жорди Алба бяха точни за осмата победа на \"Барселона\" от осем мача срещу този съперник. Тимът на Ернесто Валверде събра 62 точки след 19-ия си успех от 24 шампионатни мача и остава непобеден от началото на сезона. \"Aтлетико\" (Мадрид) е втори с 52 точки преди домакинството си на \"Атлетик\" (Билбао) в неделя. \"Валенсия\" заема третото място с 43 точки от 23 мача, а шампионът \"Реал\" (Мадрид) е четвърти с 42 точки от 22 срещи. С победата срещу \"Ейбар\" \"Барселона\" записа 31-и пореден двубой без загуба в Примера дивисион. По този начин беше изравнен рекордът за най-дълга серия без шампионатно поражение, който беше поставен през 2011 г. под ръководството на Пеп Гуардиола. Въпреки че във вторник \"Барселона\" гостува на \"Челси\" в Шампионската лига, старши треньорът подходи сериозно към двубоя и пусна в игра всичко най-добро, с което разполага. Двубоят започна при силен дъжд и хлъзгав терен. Футболистите на \"Ейбар\" се приспособиха по-бързо към условията в началото. Домакините притесняваха отбраната на \"Барселона\" с бързи действия по двата фланга. В шестата минута се откри първото по-сериозно голове положение за каталунците. Суарес получи топката в наказателното поле, залъга вратаря и подаде към Алба. Защитникът стреля моментално, но ударът му беше блокиран в последния момент. Десет минути по-късно каталунците поведоха, а основна заслуга за гола имаше Лионел Меси. Аржентинецът пое топката в центъра, напредна и пусна хубав извеждащ пас към Суарес. Уругвайският нападател финтира хладнокръвно вратаря и отбеляза в опразнената врата. Малко след подновяването на играта \"Ейбар\" беше много близо до изравняване на резултата. Гредата обаче спаси \"Барселона\" след далечен изстрел на Фабиан Орелана. Домакините търсеха настойчиво гола, но не им достигаше прецизност в завършващата фаза. До края на първата част \"Барселона\" пое контрола над случващото се на терена. В 34-ата минута Паулиньо стреля слабо с глава, а три по-късно и Меси уцели гредата. В заключителните минути Алба имаше добра възможност за гол, но пропусна. В 66-ата един от най-активните играчи на \"Ейбар\" - Орелана, беше изгонен. Чилийското крило получи втори жълт картон за бурна реакция срещу съдията, като разкара ненужно топката. Численото преимущество при гола аванс успокои футболистите на \"Барселона\" и до голяма степен предреши изхода на мача. В 88-ата минута Меси получи добро подаване в наказателното поле, но ударът му беше спасен. Топката обаче попадна в Алба, който направи добавка и оформи крайния резултат.", "date": "2018.02.17", "title": "\"Барселона\" се върна на победния път и поведе с десет точки на върха"}
{"url": "https://www.dnevnik.bg/biznes/finansi/2018/02/17/3131707_mvf_sledi_vnimatelno_posledicite_ot_danuchnata_reforma/", "text": "Управляващият директор на Международния валутен фонд (МВФ) Кристин Лагард заяви днес, че следи с голямо внимание последиците от данъчната реформа, одобрена през декември от Конгреса на САЩ, и най-вече дали тя води до повишаване на лихвите, което би могло да засегне световната икономика, предаде агенция \"Франс прес\", цитирана от БТА. В интервю за радио Франс Ентер тя коментира, че данъчната реформа ще действа като своеобразен стимул за сегашната икономическа ситуация в САЩ, които вече имат силен растеж, в момент, когато пазарите се опасяват от завръщане на инфлацията, която пък би могла да предизвика повишаване на лихвите. \"Можем да се запитаме дали това наистина няма да доведе до увеличение на заплатите, поскъпване на стоките, а следователно до инфлация, и дали тя, като резултат, няма да създаде опасност от намеса на паричните власти най-вече под формата на по-бързо или по-често повишаване на лихвите. Това би довело до последици за цялата световна икономика и най-вече за силно задлъжнелите икономики\", предупреди Лагард. Управляващият директор на Фонда категорично отказа да сравни сегашната ситуация на борсите с положението преди фалита на американската банка \"Лемън Брадърс\" преди 10 години.", "date": "2018.02.17", "title": "МВФ следи внимателно последиците от данъчната реформа на Тръмп, каза Кристин Лагард"}
{"url": "https://www.dnevnik.bg/sport/2018/02/17/3131699_levski_lukoil_i_rilski_sportist_shte_igraiat_vuv/", "text": "Левски Лукойл\" се класира драматично за финала за Купата на България по баскетбол, след като загуби втория мач с \"Балкан\" в Ботевград. Отборът на Константин Папазов отстъпи със 80:87, но заради успеха си в първата среща в зала \"Универсиада\", когато надделя с 11 точки разлика (73:62), стигна до финала. В двубоя за титлата \"Левски Лукойл\" ще спори с \"Рилски спортист\", който отстрани в другия полуфинал \"Академик\" (Пловдив). Срещата в Ботевград премина оспорвано, но за разлика от тази в София в коректен тон. След първия мач \"Балкан\" имаше претенции за преиграване, но те не бяха уважени. На почивката в домакинството си ботевградчани водеха с 13 точки, но в третата четвърт \"Левски\" спечели с 32:21 и това се оказа решаващо. Най-резултатен за сините беше Станимир Маринов с 24 точки, а Джъстин Нокс добави 23.За \"Балкан\" Девон Уошингтън вкара 18, а Джордан Калахан се отчете с 16.", "date": "2018.02.17", "title": "\"Левски Лукойл\" и \"Рилски спортист\" ще играят във финала за купата по баскетбол"}
{"url": "https://www.dnevnik.bg/sport/2018/02/17/3131713_manchestur_junaited_stigna_chetvurtfinalite_v_turnira/", "text": "Манчестър юнайтед\" се класира безпроблемно за шестия кръг във ФА къп след победа с 2:0 над \"Хъдърсфийлд\" като гост с голове на Ромелу Лукаку. Белгийския нападател се разписа два пъти и прати отбора си на четвъртфиналите. \"Червените дяволи\" се възползваха максимално от шансовете, които им се откриха и на практика вкараха два гола с единствените си точни удари в мача. Малко повече от три месеца след загубата си на същия стадион \"Джон Смит\" за първенство, този път тимът на Жозе Моуриньо пречупи \"териерите\". И двата гола на Лукаку паднаха по идентичен начин. Още в третата минута белгиецът беше изведен от Хуан Мата и с удар по диагонала успя да се разпише. Второто попадение падна в 55-ата минута, когато Алексис Санчес подаде на Лукаку между няколко защитника и голмайсторът не сгреши – 2:0. Не липсваха и спорни моменти, след като в края на първата част гол на \"Юнайтед\" беше отменен. Мата се разписа, но след преглед на видеоповторението реферът Кевин Френд прецени, че има засада. Повторенията така и не убедиха дали испанецът е зад последния защитник. По-рано през деня за четвъртфиналите се класираха още два елитни тима. \"Брайтън\" надигра \"Ковънтри\" у дома с 3:1, в битката между представителите на Премиършип \"Саутхемптън\" победи \"Уест Бромич\" с 2:1 като гост. \"Суонзи\" пък ще мине през преиграване, след като направи 0:0 като гост с \"Шефийлд уензди\".", "date": "2018.02.17", "title": "\"Манчестър юнайтед\" стигна четвъртфиналите в турнира за купата на Англия"}
{"url": "https://www.dnevnik.bg/sport/2018/02/17/3131644_tomas_bah_mok_shte_pomogne_na_severna_koreia_da/", "text": "Президентът на Международния олимпийски комитет (МОК) Томас Бах обеща, че той ще съдейства за по-лесното участие на Северна Корея на летните олимпийски игри в Токио след две години. Бах беше един от основните инициатори Северна и Южна Корея да участват с общ отбор в  женския хокеен турнир в Пьонгчанг  и да преминат заедно в церемонията по откриването. Въпреки, че технически двете страни още са във война, олимпийските игри помогнаха много за подобряването на международната ситуацията в региона и разрешаване на корейския конфликт. На последната сесия на МОК Бах заяви, че \"Пьонгчанг 2018 е донесъл надежда на всички в Корейския полуостров, че ще настъпи мир\". Намеренията на Бах обаче все още не са обсъдени с японските власти. Понастоящем жители на Северна Корея нямат право да влизат на територията на Япония, а връзки между двете страни отдавна липсват. Министър председателят на Япония Шиндзо Абе беше в Пьонгчанг за откриването на игрите, но нямаше информация за негова среща с делегацията от Пхенян. Обтегнатите отношения между Япония и Северна Корея се дължат на ядрената програма на страната, както и на серията от отвличания на японци от агенти на севернокорейското правителство между 1977 и 1983 г. Според проучване на BBC 91% от японците определят влиянието на Северна корея в региона като негативно. \"За Токио 2020 ще направим, същото както в Пьонгчанг – винаги сме прилагали строк политически неутралитет. Няма да се месим на страните, но искаме всяка една от тях да може да се състезава, наравно с другите\", каза Бах. Президентът на МОК обясни, че ще продължи да помага на спортистите от Северна Корея, както в подготовката им за класиране, така и при следващо участие. Също така Бах планира да посети страната, след като е получил покана от местния олимпийски комитет. По-рано тази седмица Бах  разкри, че окончателното решение Южна и Северна Корея  да са под един флаг е дошло часове преди откриването. Според insidethegames в навечерието на игрите севернокорейците са били на крачка от това да променят намеренията си и да обявят бойкот. Последвали спешни срещи с МОК и представители на други страни и кризата е била избягната.", "date": "2018.02.17", "title": "Томас Бах: МОК ще помогне на Северна Корея да участва в Токио 2020"}
{"url": "https://www.dnevnik.bg/sport/2018/02/17/3131722_grigor_dimitrov_shte_igrae_sreshtu_federer_vuv_finala/", "text": "Световният №1 Роджър Федерер е съперникът на  Григор Димитров във финала  в турнира от сериите АТП 500 в Ротердам. Швейцарецът, който  в петък се върна на върха в световната ранглиста  победи Андреас Сепи на полуфиналите в два сета. Маестрото се нуждаеше само от 1.26 часа, за да се справи с италианеца – 6:3, 7:6 (3). Федерер записа девет аса срещу седем за съперника му. Първият сет беше оспорван, въпреки резултата. До четвъртия гейм двамата размениха по един гейм, но след това Федерер вдигна темпото и още два пъти спечели подаването на Сепи. Първият сет завърши за 38 минути, а втората част беше много по-оспорвана. Сепи започна да играе по-агресивно и не допусна сериозни спадове в играта си. Той стигна до тайбрек и въпреки че реализира мини пробив загуби. Федерер беше по-концентриран в решаващите моменти и даде само три точки на съперника си. Финалният двубой в Ротердам е утре от 16.30 часа. Швейцарецът ще преследва трета титла в Холандия след 2005 и 2012 година. Той има и един загубен финал в Ротердам през 2001 г., когато отстъпи в три сета на Никола Ескюде. Григор Димитров все още няма победа срещу носителя на 20 титли от Големия шлем. Българският тенисист е играл шест пъти срещу Федерер, а за последно двамата се изправиха един срещу друг в \"Уимбълдън\" през миналото лято, когато Маестрото спечели в три сета. Димитров се класира за финала след само десет гейма игра срещу  Давид Гофен . Белгиецът се отказа, след като неволно прати топката в окото си при опит за минаващ удар.", "date": "2018.02.17", "title": "Григор Димитров ще играе срещу Федерер във финала в Ротердам"}
{"url": "https://www.dnevnik.bg/bulgaria/2018/02/17/3131739_posolstvoto_na_sasht_gen_lukov_ne_zaslujava_uvajenie/", "text": "Посолството на САЩ в България е натъжено и загрижено от проявата на нетолерантност, намерила израз в провеждането на Луковмарш. Генерал Христо Луков е поддръжник на нацизма, който проповядва омразата и несправедливостта, а не човек, заслужаващ уважение.\" Това се казва в  декларация , разпространена в събота на страницата на посолството и в социалните мрежи. В него се благодари \"за всеотдайните усилия на българското правителство и на кмета на София Йорданка Фандъкова, осъждащи похода и призоваващи всички българи да се обединят около положителните примери в историята на страната\". Посолството напълно подкрепя демократичния принцип на свободата на словото, но едновременно с това се присъединява към множеството гласове, осъждащи омразата и нетолерантността. \"Нека бъде ясно: опитите да се прославят тъмните глави от историята, опитите да се възвеличават исторически фигури, които са сеели омраза и нетолерантност, са неприемливи. В стремежа си да извлечем положителните уроци от историята, е важно да не допускаме негативните поуки да бъдат приемани за пример за подражание, и е особено важно за нашите деца да учат за положителните примери в историята\", каза тази седмица посланик Ерик Рубин на международния форум \"София казва \"НЕ!\" на словото на омразата и екстремизма\". \"Ние имаме привилегията да живеем в свободни общества, където свободата на словото е неотменно право, но е важно онези, които упражняват свободата на словото, винаги да са наясно, че думите, изпълнени с омраза и отрова, дори и когато са защитени от закона, подкопават националното единство и силата на нацията\", добави той на срещата, организирана от Сдружението за човешки права \"Маргиналия\" и \"Интернет общество - България\" в партньорство със Столична община - Програма \"Европа\" 2018 г. и Организацията на евреите в България \"Шалом\".", "date": "2018.02.17", "title": "Посолството на САЩ: Ген. Луков не заслужава уважение"}
