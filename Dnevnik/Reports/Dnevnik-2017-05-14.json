{"url": "http://www.dnevnik.bg/sport/2017/05/14/2970987_roma_zabavi_juventus_kum_titlata_v_seriia_a/", "text": "\"Рома\" нанесе удар по шампионските амбиции на \"Ювентус\" два кръга преди края на първенството. \"Вълците\" се наложиха в дербито с 3:1, което се проведе на \"Олимпико\", и разликата между двата отбора е четири точки.В следващия кръг \"Рома\" ще играе срещу \"Киево\", а \"старата госпожа\" приема \"Кротоне\".Вратарят на \"бианконерите\" Джанлуиджи Буфон изигра 450-ия си мач за отбора в Серия А. \"Ювентус\" поведе в 21-ата минута с попадение на Марио Лемина. Гонсало Игуаин получи в наказателното поле и веднага намери своя съотборник, който от близо не сгреши.Гостите обаче допуснаха бързо изравняване. Даниеле де Роси се разписа след четири минути. След центриране от ъглов Манолас отправи удар с глава, но Буфон успя да спаси. Топката попадна в Де Роси, чийто удар също беше отразен, но при втория си опит успя. При тази ситуация футболистите на \"Ювентус\" не реагираха добре, защото вдигнаха ръце за засада, но такава нямаше.Няколко минути след почивката домакините излязоха напред в резултата. Раджа Нианголан подаде към Стефан Ел Шарави, който навлезе в наказателното поле, преодоля Лихщайнер и с техничен удар прати в долния десен ъгъл.Крайният резултат беше оформен в 65-ата минута, когато Мохамед Салах изведе Нианголан с пас между двама защитници и белгийският национал със силен удар сложи точка на спора.В добавеното време пред Игуаин се откри добра възможност за гол, но ударът му беше отразен от Шчесни.", "date": "2017.05.14", "title": "\"Рома\" забави \"Ювентус\" към титлата в Серия А"}
{"url": "http://www.dnevnik.bg/razvlechenie/2017/05/14/2970688_kristian_kostov_vze_vtoroto_miasto_na_evroviziia/", "text": "Българският представител Кристиан Костов стигна почти до върха на \"Евровизия\", взимайки второто място на тазгодишното издание на конкурса в Киев. 17-годишният младеж и песента му Beautiful Mess постигнаха втори най-висок резултат и от публиката, и от държавните журита в най-доброто класиране на страната ни досега.Безапелационен победител бе Салвадор Собрал от Португалия с лирично изпълнение на баладата Amar Pelos Dois, в което липсваха лазерите, пиротехниката или тежката сценография, така характерни за този конкурс. Това означава, че Португалия догодина ще домакинства \"Евровизия\".Класирането до 10 място изглежда така: Португалия, България, Молдова, Белгия, Швеция, Италия, Румъния, Унгария, Австралия и Норвегия.Португалия поведе рано с максимални резултати от журитата на почти всички държави. Съгласно правилата 50% от точките за определена страна идват от публиката извън територията й, а другата половина - от комисии от професионалисти, делегирани от всяка държава. България получи втори най-висок резултат от вота на зрителите - 337 точки, както и максималния - 12 точки от журитата на четири държави. Високите оценки на останалите я задържаха на второ място в специализирания вот.Българите от своя страна харесаха най-много изпълнението на Франция, а българското жури даде 12 точки на Австрия. Според журналистите на \"Гардиън\", отразяващи на живо от Киев, оценката била посрещната с учудване в пресцентъра. Песента на Натан Трент получи и 10-ка от Португалия. Любопитно е, че не взе нито точка от публиката.\"Много съм горд, че всички са доволни, но наистина смятам, че ние бяхме по-добри и трябваше да спечелим. Голям е този пич, когато той пее, аз мълча, но мисля, че ние направихме повече. Съжалявам, че не донесох \"Евровизия\"-та в България, ако нещо не съм направил както трябва, съжалявам\", каза през сълзи от вълнение Кристиан пред БНТ минути след края на шоуто. Певецът допълни, че страната е получила от пресата в Киев две награди за сценично и техническо изпълнение. \"България не е малка, тя може да спечели не само \"Евровизия\", заяви той. И отново се извини, че не е взел първото място.Колкото до победителя, 27-годишният Салвадор Собрал е от португалската столица Лисабон и също е участник в местен риалити формат. Необичайната за \"Евровизия\" обрана балада е дело на сестра му Луиза, която я изпълни с него след връчването на наградата. \"Живеем в свят на музика за еднократна употреба. Това е победа за хората, които наистина искат да кажат нещо с музиката си. Музиката не е фойерверки, тя е чувство, така че нека се опитаме да я върнем обратно\", заяви той от сцената.Това е първа победа за Португалия в десетилетната й история на конкурса, а също и първата печеливша песен за последните 10 години, чийто текст не е на английски .", "date": "2017.05.14", "title": "Кристиан Костов взе второто място на \"Евровизия\""}
{"url": "http://www.dnevnik.bg/politika/2017/05/14/2970179_korneliia_ninova_shte_smeni_chast_ot_rukovodstvoto_na/", "text": "Националният съвет на БСП ще смени част от най-тясното ръководство по предложение на лидера Корнелия Нинова днес. Очаква се от Изпълнителното бюро да бъдат извадени повечето депутати, а за зам.-председател на партията да бъде избрана служебният вицепремиер по европредседателството от кабинета \"Герджиков\" Деница Златева - тя бе поканена да остане в кабинета \"Борисов 3\", но Нинова не й разреши.Единственият, който е направил заявка, че ще протестира срещу предложението на лидера, е депутатът Красимир Янков. Той твърди, че м.г. е подкрепил Нинова за лидер на БСП след обещанието да бъде част от най-тясното ръководство на партията. Социалисти подозират, че Янков може да се обедини във вътрешна опозиция с принудения да напусне след скандала покрай срещата в ЦУМ на главния прокурор Сотир Цацаров и издателя на в. \"Сега\" Сашо Дончев - Георги Гергов. По сметки на депутати двамата имали подкрепата на около 40 от 180 души в Националния съвет.Освен Янков в момента и депутати, и част от ръководството на БСП са Александър Симов, Валери Жаблянов, Весела Лечева, Драгомир Стойнев, Иван Ченчев, Кирил Добрев, Крум Зарков, Стефан Данаилов и Стоян Мирчев. Повечето от тях ще бъдат извадени от бюрото, но най-вероятно постовете си ще запазят Стойнев и Зарков - които са и зам.-председатели на парламентарната група на \"БСП за България\". Същото е възможно за Данаилов и Жаблянов.Очаква се двата поста, но за кратко, да запази и организационният секретар на БСП Кирил Добрев. След няколко месеца той ще има 12 години стаж в парламента и можело да го напусне.", "date": "2017.05.14", "title": "Корнелия Нинова ще смени част от ръководството на БСП"}
{"url": "http://www.dnevnik.bg/bulgaria/2017/05/14/2970660_slunce_i_dujd_shte_se_reduvat_tazi_nedelia/", "text": "Тази неделя ще бъде променливо. Преди обяд ще бъде предимно слънчево. Около и след обяд ще се развива купеста и купесто-дъждовна облачност и ще има краткотрайни превалявания, в отделни райони придружени с гръмотевици.Ще духа умерен, в Дунавската равнина временно силен северозападен вятър, който по-късно след обяд ще отслабва.Дневните температури ще се понижат и максималните ще са между 23 и 28 градуса.Атмосферното налягане ще се повишава и ще стане по-високо от средното за месец май. преди обяд ще бъде предимно слънчево. Около и след обяд ще се развива купеста и купесто-дъждовна облачност и ще превали, в Родопите и ще прегърми. Ще духа умерен до силен, по най-високите части временно бурен северозападен вятър, който след обяд ще отслабва. Температурите ще се понижат и максималната на височина 1200 м ще е около 16 градуса, на 2000 м - около 9 градуса.ще бъде предимно слънчево. След обяд ще се развива купеста и купесто-дъждовна облачност и ще има краткотрайни превалявания, с гръмотевици. Преди обяд ще духа умерен до силен северозападен вятър, който по-късно през деня ще отслабва и ще се ориентира от север. Максималните температури ще са между 21 и 25 градуса. Температурата на морската вода е 15-18 градуса, вълнението на морето ще е 2-3 бала.", "date": "2017.05.14", "title": "Слънце и дъжд ще се редуват тази неделя"}
{"url": "http://www.dnevnik.bg/bulgaria/2017/05/14/2970668_nai-cheteno_v_dnevnik_kazarmata_vuzrastta_na_purvata/", "text": "Идеята за връщането на казармата в България, възрастта на новата първа дама на Франция и подновената атака срещу свободното къмпингуване по Черноморието са темите, предизвикали най-голям интерес и събрали най-много на брой прочитания тази седмица.След като новият военен министър Красимир Каракачанов обяви, че ще се опита да върне наборната военна служба в армията, най-четеното тази седмица в \"Дневник\" оглави реакцията по темата на Елисавета Белобрадова \"\" от сайта \"Майко мила\" със 75 640 прочитания.Вижте и цялата класация с \"най-четени\" материали за седмицата:1. - 75640 прочитания2.  - 33080 прочитания3.  - 26340 прочитания4.  - 23327 прочитания5.  - 22795 прочитания6.  - 22182 прочитания7.  - 21596 прочитания8.  - 19297 прочитания9.  - 18278 прочитания10.  - 17596 прочитания", "date": "2017.05.14", "title": "Най-четено в \"Дневник\": Казармата, възрастта на първата дама на Франция и къмпингуването"}
{"url": "http://www.dnevnik.bg/sviat/2017/05/14/2970110_izborite_v_severen_rein-vestfaliia_sa_generalnata/", "text": "Изпълнена с оптимизъм след успеха си на  в две , консервативната партия на Ангела Меркел отправя предизвикателство към социалдемократите в тяхната крепост Северен Рейн-Вестфалия - генерална репетиция преди парламентарните избори в Германия през септември.Победа на партията на канцлера Християндемократически съюз (ХДС) или загуба с малка разлика при вота ще изпрати Меркел в идеалната орбита за четвърти пореден мандат.За няколко седмици тя си върна надмощието над своя съперник - председателя на социалдемократическата партия (ГСДП) - с две победи: в Шлезвиг-Холщайн миналата неделя и в Саар в края на март.На национално равнище, с 29 процента избиратели, заявили намерение да я подкрепят, ГСДП вече регистрира изоставане от 7 пункта след ХДС след период на изравнени позиции, показва огласено в сряда допитване.Изборите в Северен Рейн-Вестфалия представляват десетократно по-голям интерес, тъй като това е най-населеният район в Германия - металургичен басейн, който се преквалифицира във високите технологии и където са призовани да се явят пред урните 13.1 милиона избиратели.Става въпрос най-вече за историческото \"сърце\" на германската социалдемокрация, която държи властта тук почти без прекъсване от Втората световна война насам. \"Поражение на това място ще има унищожителен символичен ефект\" за партията, казва професор Оскар Нидермайер от Берлинския свободен университет.Според извършени наскоро допитвания двете партии са с много близки позиции, като анкета от вчера дори прогнозира за първи път победа на ХДС.Предвид залога умножи посещенията си в тази провинция, като тази седмица има там не по-малко от седем митинга. В сряда тя беше в Халтерн ам Зее, за да подкрепи местния лидер на ХДС Армин Лашет, който критикува в кампанията си по-високата безработица в Северен Рейн-Вестфалия в сравнение с безработицата в национален мащаб, по-голямата престъпност и по-ниския успех на учениците.\"Благодарение на една интелигентна политика и стабилни финанси успяхме да намалим безработицата в национален план наполовина, откакто през 2005 г. бях избрана за канцлер\", заяви Ангела Меркел.Тя атакува съперника си , който в кампанията си обещава повече социални разходи за най-онеправданите. \"Само да се говори за социална справедливост не е достатъчно, социалната справедливост минава през разкриването на повече работни места и солидния бюджет\", каза канцлерът.Андреас Кайзер, 57-годишен търговец и член на ХДС, се надява на промяна в Северен Рейн-Вестфалия, \"тъй като провинцията се нарежда на последните места в страната в икономическо отношение\". На окъпания от слънцето пазарен площад, оживен от глъчка, активистите на ХДС са уверени в успеха. \"Ако успеем в провинция, където ГСДП би трябвало да изпреварва ХДС с 10 пункта, това ще е силен сигнал преди парламентарните избори\", казва 67-годишният Волфганг Партфьордер, бивш кмет консерватор на съседен град.В лагера на социалдемократите атмосферата е мрачна. \"Пробивът на Шулц не се потвърди. Не го чуваме повече да говори\", отбелязва с горчиво съжаление 63-годишният симпатизант пенсионер Гюнтер Каделка. \"Ако и тези избори бъдат загубени от ГСДП, ХДС ще бъде въодушевен,  ще трябва да погребе надеждите си да завладее канцлерството\", анализира положението Оскар Нидермайер.Партията на канцлера се заиграва с две извънредно щекотливи в тази провинция теми. Тя обвинява социалдемократите, че не са успели да гарантират сигурността в новогодишната нощ в Кьолн на 31 декември 2015 г., която беше белязана от сексуални посегателства над жени. Освен това ги упреква, че не са арестували навреме , извършителя на джихадисткия атентат в Берлин през декември миналата година, наблюдаван от местната полиция.Представянето на националистите отсъщо ще бъде следено внимателно в момент, когато влиянието на формацията в национален мащаб отслабва заради вътрешни конфликти. И все пак се очаква тя да влезе в 13-ти от общо 16-те регионални парламенти в Германия. /БТА", "date": "2017.05.14", "title": "Изборите в Северен Рейн-Вестфалия са генералната репетиция за вота през септември"}
{"url": "http://www.dnevnik.bg/sviat/2017/05/14/2969288_v_kibervoinata_zapadut_vse_oshte_ima_kakvo_da_uchi/", "text": "Когато преди десет години Естония, една от най-дигитализираните страни в света, стана първата държава мишена на мащабна кибератака, правителствените и други ключови уебсайтове и системи, като банковите например, се сринаха. Атаката, за която бе обвинена Русия, принуди западните страни, включително САЩ, да вложат милиарди за подобрение на киберзащитата си.Ако нещо подобно се случи днес, то не само би било още по-катастрофално и опасно, но също и по-сложно за разрешаване. Западните държави, въоръжените сили и компаниите са постигнали значителен напредък в изграждането на технически способности за защита от кибератаки. Но, както често се случва с новите технологии, развитието на доктрината и уменията за използването им неизбежно изостават.Тук идва и един по-голям проблем. Десет години след атаката в ЕстонияЗа Запада \"кибер\" е тясно понятие, свързано със защитата на национално значими системи, съхраняването на секретна информация или разкриването на тайни данни за потенциалните врагове. Но за страни като Русия и Китай то има много по-широко значение.Русия беше обвинена, че по време на президентските избори в САЩ през 2016 г. е извършвала хакерски атаки и е разпространявала смес от истински и фалшиви новини. Същото важи и за други политически кампании в Европа. Много западни експерти смятат, че именно кражбата на секретна информация за отбраната и търговията на САЩ е в основата на военната и икономическа модернизация на Китай.По отношение на техническия капацитет специалистите в Агенцията за национална сигурност на САЩ (NSA) и британския ѝ еквивалент - Центърът за правителствени комуникации (GCHQ), са толкова добри, колкото всеки друг по света, или поне толкова опитни, колкото хакерите в Москва, Пекин, Пхенян или Техеран. Това важи и за военния персонал във все по-многобройните звена като киберкомандването на армията на САЩ и определените части в американските войски, военновъздушните и военноморските сили.които трябва да си съперничат с Русия. Естония, например, подсили защитата си и в момента се смята за една от страните, които е най-трудно да бъдат атакувани.Русия и Китай безспорно имат квалифицирани правителствени и военни хакери. За Москва обаче се смята, че стига още по-далеч, като понякога възлага атаките на криминално проявени и на други хора извън правителството. Според западни експерти подобна стратегия позволява тези лица или групи да действат под закрила, стига да не атакуват обекти в собствената си държава (например чрез кражба на кредитни карти) и при условие, че оказват съдействие на страната си като извършват атаки срещу външни врагове, когато бъдат помолени.Потенциалните мишени често трудно успяват да отговорят на кибератаките, защото идентифицирането на източника им е сложна задача. Властите в САЩ участват в световна кампания срещу руските хакери, но това само по себе си не е достатъчно, за да спре другите. Предотвратяването на атаки в киберпространството сега се смята за почти толкова важно колкото залавянето на физическите извършители, но е област, която тепърва ще се развива.Все пак не липсват и дипломатически победи. След като САЩ гръмко обвиниха Китай в кражба на информация, според компании, занимаващи се със сигурността в интернет, тази практика изглежда рязко е намаляла.Инцидентът през 2007 г. бе част от мащабна кампания, предизвикана от решението на Естония да премахне руски военен мемориал от центъра на столицата. Москва, която контролираше Естония в рамките на СССР до независимостта ѝ през 1991 г., реагира гневно. Естонски официални лица обвиниха Русия, че по това време е предизвикала бунтове сред етническите руснаци в страната.Москва отрече да има правителствена намеса в бунтовете и в кибератаките и намекна, че последните са извършени от \"патриотични\" руски хакери.По време на руската анексия на Крим през 2014 г. и в последвалата война в Източна Украйна също бяха използвани кибератаки и други методи на кибервойната, които направиха безполезни произведените в САЩ дрони, предоставени на украинката армия. Русия е интегрирала способите на кибервойната в хибридните и конвенционалните си военни тактики по начин, който Западът тепърва трябва да догони, макар САЩ и други военни да работят усилено за това.Западните страни също правят стъпки в тази посока. Смята се, че САЩ и Израел са използвали \"компютърен червей\" Stuxnet, за да репрограмират иранските ядрени центрофуги, така че да ги разрушат.Подобни действия отварят вратата заЕкспертите по компютърна сигурност съобщават за все по-голям брой атаки срещу индустриалните контролни системи, сложните компютърни програми, които управляват електроцентрали, доставчиците на вода и гориво и друга подобна инфраструктура.Атаките, предизвикващи физически поражения са рядкост, но има данни поне за една такава – инцидент в германска металургична пещ през 2014 г. В края на 2015 г. предполагаеми руски хакери прекъсват част от електропреносната мрежа в Украйна, след което властите успяват бързо да възстановят електричеството. Има подозрения, че подобна атака стои и зад масовото спиране на тока в Киев в края на миналата година.На теория такива техники могат да се използват за взривяване на бензиностанции, самолетни катастрофи и другиУстановяването на международно признатите правила около подобни атаки от дълго време е приоритет за САЩ и други големи държави. След 2011 г. Вашингтон заяви, че ще отвърне на всяка кибератака, предизвикала физически щети или смърт по същия начин, както на физическо нападение и ще я разглежда като акт на война.Заради това в известна степен враговете на Запада се насочиха към по-лесни цели. Смята се, че Иран е отговорил на американските санкции и намесата в ядрените му програми като е атакувал банковата система на САЩ, предизвиквайки значителен, макар и временен срив в няколко големи институции. Техеран е обвиняван и за атаката срещу саудитската петролна компания Aramco, довела до унищожаването на стотици компютри.Според американски официални лица в отговор на обидно описание в американска комедия от 2014 г. Северна Корея е хакнала медийния гигант Sony, предизвиквайки значителни затруднения в главното му управление. Пхенян отхвърли обвиненията, а някои експерти по компютърна сигурност не изключват и друго обяснение за изтичането на информация, включително вътрешни борби в Sony.Тъй като президентската му кампания се облагодетелства от предполагаемата руска атака срещу Националния комитет на Демократическата партия, Доналд Тръмп и администрацията му се намират в неудобно положение що се отнася до формулирането на нови подходи в подобни несигурни ситуации. Те обаче нямат много голям избор. Докато продължава да се развива, кибервойната единствено ще създава все повече проблеми.", "date": "2017.05.14", "title": "В кибервойната Западът все още има какво да учи"}
{"url": "http://www.dnevnik.bg/bulgaria/2017/05/14/2970807_gdbop_suvetva_kakvo_da_se_pravi_pri_kiberataka/", "text": "След като от няколко дни глобална кибератака засегна компютри в близо сто страни, Главната дирекция за противодействие на организираната престъпност (ГДБОП) към МВР дава съвети на потребителите на електронни услуги как да действат в такава ситуация.Няма сайтове на институции в България, които да са засегнати при глобалната кибератака, заяви пред БНР главният секретар на МВР Младен Маринов.\"Към момента няма такива данни. Чухме се с всички институции, които имат ангажимент към сигурността на информацията - няма регистрирани такива атаки. Няма оплаквания за атаки срещу сървъри на институции\", посочи тойПри поява на подобни атаки Младен Маринов посъветва да се подават сигнали. \"В МВР и в ДАНС има структури, които се грижат за информационната сигурност - да подават сигнали, ще бъде отреагирано своевременно\".Нов вид криптовирус с името \"ИскаПлаче\" (преводът е на ГДБОП- бел. ред.) (WannaCry) вече е заразил няколкостотин хиляди компютъра по цял свят и продължава да нанася щети. Потенциални жертви на хакерската атака са милиони компютри по света, се посочва в съобщението на ГДБОП.Експерти по киберсигурност от ГДБОП съветват да бъдат предприети няколко важни стъпки за защита: използване на съвременна операционна система; незабавно обновяване на използваната операционна система, ако тя е неподдържана или остаряла; спиране на уязвимия комуникационен протокол SMB; използване на надеждна антивирусна програма; редовно архивиране на важните потребителски данни върху изолиран носител; активиране и правилно конфигуриране на съвременна защитна стена и игнориране на съмнителни и/или СПАМ съобщения.Вирусът се разпространява без желанието и намесата на легитимния потребител на компрометирания компютър чрез наскоро установена уязвимост в комуникационен протокол за връзка между сървъри по света, използващи операционната система \"Уиндоус\", се посочва още в съобщението.Всички важни файлове върху заразения компютър се криптират, а потребителят е заставен да заплати еднократно около 550 български лева в дигиталната валута биткойн, за да получи отново достъп до тях. Компрометираната система автоматизирано се опитва да разпръсне вируса, като атакува други сървъри по света.Британски специалист по информационна сигурност случайно е ограничил разпространението на заразата, като е регистрирал интернет домейн, закодиран във вируса, но посочва, че опасността остава висока.До този момент жертви на хакерската атака са станали болници във Великобритания, испански телекомуникационен оператор, офиси на американска куриерска фирма, компютри на руското МВР, жп гари в Германия, автомобилни фабрики във Франция, училища в Китай и много други.Съветът към потребителите е да бъдат бдителни и да предприемат стъпки за защита. Повече информация за киберзаплахите може да намерите на специализирания сайт на сектор \"Киберпрестъпност\" при ГДБОП -  или ", "date": "2017.05.14", "title": "ГДБОП съветва какво да се прави при кибератака"}
{"url": "http://www.dnevnik.bg/sport/2017/05/14/2970822_venger_obiavi_che_otnoshenieto_na_fenovete_ne_go/", "text": "Мениджърът на \"Арсенал\" Арсен Венгер обяви, че мисли единствено за класирането в топ 4 на Висшата лига, и подчерта, че не обръща внимание на отношението на феновете към него. По време на двубоя със \"Стоук сити\", спечелен с 4:1, над стадиона на \"грънчарите\" прелетя самолет с банер \"Венгер - вън, означава вън!\".\"Топчиите\" са на петото място, като разликата с четвъртия \"Ливълпул\" е една точка. Червените играят днес срещу \"Уест хем\".\"Вижте, плащат ми, за да си върша работата в клуба, който обичам. Ще продължавам да го правя, докато съм тук. Отношението на феновете не ми влияе. Винаги давам най-доброто от себе си. Сега имаме 69 точки и искам да ги направи 72 във вторник срещу \"Съндърланд\". Мисля единствено за футбола, всичко останало не е толкова важно\", каза французинът.Той добави, че ще подкрепя \"Уест хем\" срещу \"Ливърпул\".\"Мисля, че едно от най-големите качества на Висшата лига е, че всеки отбор играе с гордост и винаги дава най-доброто до самия край на сезона. \"Уест Хем\" го показа срещу \"Тотнъм\" (\"чуковете\" спечелиха с 1:0 миналата миналата седмица). Дано се повтори\", допълни Венгер.Наставникът на \"Арсенал\" похвали нападателя Алексис Санчес за представянето му срещу \"Стоук\" и заяви, че чилиецът притежава \"истински дух на боец\". Той вкара едно попадение и подаде за друго при успеха срещу отбора на Марк Хюз.", "date": "2017.05.14", "title": "Венгер обяви, че отношението на феновете не го притеснява"}
{"url": "http://www.dnevnik.bg/biznes/2017/05/14/2970815_chez_shte_vloji_16_mln_lv_v_mrejata_na_zapadna/", "text": "\"ЧЕЗ Разпределение\" започва инвестиционни обекти на стойност 1.625 млн. лева по електроразпределителната мрежа на Западна България през май, съобщиха от дружеството.В София ще бъдат вложени над половин милион лева. Започва реконструкцията на въздушна мрежа ниско напрежение в район \"Овча купел\", където ще бъдат инвестирани 58 хил. лв.Ще бъде реконструиран и кабел средно напрежение, който захранва \"Пирогов\" и района около него. Проектът, който ще подобри захранването на института за спешна медицинска помощ, е на стойност 77 хил. лева.В София ще бъдат подменени два кабела средно напрежение. В единия \"ЧЕЗ Разпределение\" влага 75 хил. лева за подобряване на захранването в район \"Оборище\", а в другия - 113 хил. лева за подобряване на услугата в районите \"Изгрев\" и \"Слатина\".Извън столицата започват 21 инвестиционни обекта. В област Плевен \"ЧЕЗ Разпределение\" ще вложи 290 хил. лева, като само в реконструкция на мрежите в с. Градина и с. Долни Луковит ще бъдат инвестирани 250 хил. лева. В област Враца стартират проекти за 207 хил. лева, основният от които е ремонт на мрежата по ул. \"Ломска\" в гр. Козлодуй след изграждане на трафопост.В този проект дружеството влага 120 хил. лева. За област Ловеч са заделени 136 хил. лева, от които 96 хил. лева за изграждане на трафопост и нов кабел в с. Орешак на община Троян. В област Монтана проектите са на стойност 152 хил. лева, от които 55 хил. лева са предназначени за реконструкция на кабел 20 киловолта в Лом. Започващите през май 35 проекта на обслужваната от ЧЕЗ територия в Западна България са част от рекордната по обем инвестиционна програма на дружеството за 2017 г., възлизаща на 130 млн. лева.", "date": "2017.05.14", "title": "ЧЕЗ ще вложи 1.6 млн. лв. в мрежата на Западна България"}
{"url": "http://www.dnevnik.bg/sport/2017/05/14/2970805_wta_uprekna_organizatorite_na_turnira_v_madrid_za/", "text": "\"Женската тенис асоциация (WTA) упрекна организаторите на турнира в Мадрид заради осигурения достъп на противоречивия капитан на румънския отбор във Фед къп Илия Настасе. Той участва в церемонията по връчването на трофея на Симона Халеп, която победи със 7:5 6:7 (5) 6:2 французойката Кристина Младенович.70-годишният Настасе е временно със спрени права от Международната тенис федерация (ITF)  по адрес на представители на Великобритания по време на плейофа за място във втора световна група, който се проведе в Констанца.Срещу него се води и разследване заради \"Получи се един вълнуващ финален двубой и сърдечно поздравявам Симона и Кристина за тяхното невероятно представяне. Върху този хубав ден обаче беше хвърлена сянка с присъствието на господин Настасе на церемонията по връчването на трофея. Той просто нямаше място на корта\", обяви изпълнителният директор на WTA Стив Саймън.След случилото се в Констанца организаторите на \"Ролан Гарос\" и тези на Уимбълдън отказаха да дадат акредитация на Настасе.Саймън изрази разочарованието си от решението румънецът да присъства в Мадрид. \"Това е едновременно безотговорно и неприемливо - организаторите на турнира да му осигурят официална роля. Това е турнир от високо ниво, който се придържа към високите стандарти на професионалния тенис. Те обаче не бяха помрачени\".", "date": "2017.05.14", "title": "WTA упрекна организаторите на турнира в Мадрид за присъствието на Илия Настасе"}
{"url": "http://www.dnevnik.bg/sviat/2017/05/14/2970073_v_pomosht_na_kanaldjiite_li_sa_spasitelnite_operacii_v/", "text": "Транспортна услуга, която окуражава трафикантите, или хуманитарна дейност, която спасява хиляди животи?Дебатът за ролята на неправителствените организации в Средиземно море се ожесточава, а европейските служители са разпънати между моралното и правно задължение да се помогне на нуждаещите си и натиска от гласоподавателите те да не бъдат държани настрана, пише агенция \"Ройтерс\".Над 360 000 мигранти и бежанци стигнаха до Европа пред Средиземно море. , потъвайки заедно с крехките лодки, с които ги снабдяват трафикантите.Възмутени от смъртните случаи, хуманитарни организации като \"Лекари без граници\", MOAS, Sea Watch, SOS Mediterranee, Sea Eye, Jugend Rettet, Save the Children и други увеличиха операциите за издирване и спасяване и ги преместиха по-близо до .Мисиите на ЕС и НАТО не отиват толкова на юг заради съображения, свързани с правото, сигурността и политиката.\"При положение че неправителствените организации работят толкова близо до либийските брегове, те на практика действат като фериботи\", коментира работещ в Брюксел пред \"Ройтерс\". \"Почти все едно каналджиите качват хората направо на техните лодки\".\"Ако искате да промените нещо, трябва да ги спасите колкото може по-близо до брега\", казва Орели Понтьо от \"Лекари без граници\".Министърът по миграцията на Белгия  през март, че \"Лекари без граници\" окуражава трафикантите, и бе нахокан за това от премиера Шарл Мишел, който му напомни да уважава труда на хуманитарните работници.По основния маршрут за африканците към Европа са през 2016 г. и около 1300 тази година, показват данните на ООН. Близо 50 000 души са били спасени миналата година от преобърнати или претъпкани лодки, твърдят от граничната агенция на ЕС Фронтекс.Фактът, че хуманитарните организации са приближили операциите си до Либия, е в полза на каналджиите, казват от Фронтекс. Така трафикантите печелят повече, като използват по-нестабилни лодки, дават на пътниците по-малко храна и гориво, а понякога дори махат двигателите.Властите в италианското пристанище Катания започнаха разследване по ролята на неправителствените организации, за да установят дали . Италианският парламент провежда свое собствено разследване.\"Трябва да намерим правилния баланс между спасяването на животи и гаранцията, че действията ни не разпалват престъпен бизнес\", заяви директорът на Фронтекс Фабрис Лежери.Близо половината операции сега са дело на неправителствени организации, което значи, че правителствата се затрудняват да контролират процеса.\"Лекари без граници\" и други организации твърдят, че единствената им цел е да спасят хората и че биват превръщани в изкупителна жертва за провалите на ЕС. \"Нито една лодка няма да стигне до Европа. Въпрос на часове е тези хора да умрат или да се удавят\", казва Понтьо.\"Винаги сме виждали тези спасителни операции като фактор, който привлича мигрантите. Ако знаят, че ще бъдат спасени, ще идват\", казва европейски дипломат в Брюксел.", "date": "2017.05.14", "title": "В помощ на каналджиите ли са спасителните операции в Средиземно море"}
{"url": "http://www.dnevnik.bg/razvlechenie/2017/05/14/2970818_koi_kak_se_klasira_i_glasuva_na_evroviziia/", "text": "Как гласуват различните зрителите и журито на отделните държави обичайно е основна интрига в \"Евровизия\", където музиката зависи и от фактори като история, политика, международен имидж и диаспора.Съгласно правилата 50% от точките за определена държава идват от публиката извън територията й, а другата половина - от комисия от професионалисти, делегирани от всяка държава. Вотът е сбор от присъдените от журитата точки и гласуването на публиката в различните държави по телефон и с SMS. Зрителската класация отброява първите десет фаворита, като най-популярната песен получава 12 точки, следващата 10, 8, 7, 6, 5, 4 3 и накрая 1.Журито също класира десет държави, но изборът често се разминава. получи втори най-висок резултат от вота на зрителите -  точки, както и максималния -  точки от зрителите на държавите - Македония, Беларус, Сан Марино, Азербайджан, Великобритания, Чехия и Унгария. Високите оценки на останалите я задържаха на второ място в специализирания вот.Кристиан събра и  от националните журита. Тук ай-висок вот за България получихме от журитата на четири страни: Македония, Беларус, Естония и Норвегия.Португалецът и българинът бяха на първите две места в същия ред както в класацията на зрителите, така и на телевизионните журита.В крайна сметка португалската песен оглави класацията със  пред българската с общо точки.Трета, със значително по-малко точки в сравнение с двамата първенци –  е молдовската песен Hey mamma, която с гласовете на публиката измести от третото място италианците и те се оказаха на шесто. Италианската песен бе сред фаворитите на букмейкърите преди състезанието. Белгия зае четвърта позиция с  точки, а Швеция стана пета ().Великобритания остана на 15 място със  точки за парчето I'll Never Give Up on You на Луис Джонс. Испания остана на последно място с точки. Домакинът Украйна остана на едно от последните места в класацията (24) с незавидните точки. След нея са само Германия и Испания.Българите от своя страна харесаха най-много изпълнението на Франция, 10 точки – за Молдова, на трето и четвърто място са Румъния и Португалия – с 8 и 7 точки. Българското жури е дало 12 точки за Австрия, 10 за Холандия, 8 – за Израел.", "date": "2017.05.14", "title": "Кой как се класира и гласува на \"Евровизия\""}
{"url": "http://www.dnevnik.bg/bulgaria/2017/05/14/2970634_makron_i_trump_sa_v_centura_na_nai-komentiranite/", "text": "1.  - 383 коментара2.  - 287 коментара3. - 283 коментара4.  - 268 коментара5.  - 225 коментара6. - 222 коментара7.  - 178 коментара8.  - 170 коментара9.  - 169 коментара10.  - 163 коментара", "date": "2017.05.14", "title": "Макрон и Тръмп са в центъра на най-коментираните публикации на \"Дневник\""}
{"url": "http://www.dnevnik.bg/biznes/2017/05/14/2970823_ruslan_stefanov_zabranata_za_privatizaciia_e_za_da_se/", "text": "Предлаганите от министъра на икономиката, с които да се забрани процесът на раздържавяване, явно са с цел да се спре някоя конкретна сделка.Това коментира в предаването \"Неделя 150\" на държавното радио Руслан Стефанов, директор на Центъра за изследване на демокрацията.Той сравни \"цялото това движение\" с ходовете, предшестващи назначението на депутата от ДПС Делян Пеевски за шеф на ДАНС при кабинета \"Орешарски\". Припомня, че тогава преди назначението без мотиви са били променени няколко закона. Стефанов допълни, че при такива предложения трябва да се представи анализ с аргументи защо се прави и какъв е очакваният ефект.\"Случаят е същият според мен\", посочи той. Изказа предположения, базирани на информации в някои медии, че тук вероятно става дума за сделката за.В отговор на въпрос той посочи, че няма публична яснота за това колко държавни актива към момента са продадени и колко са останали.Руси Статков, член на надзорния съвет на Агенцията за приватизация, посочи, че има такива данни. Според тях за 2 хил. сделки, извършени в годините, няма налична информация. За това преди време са били сезирани както Народното събрание, така и няколко правителства. Освен това от сключените общо сделки за около 11 млрд. лв. само 5-6 млрд. лв. са платени в брой, останалите са били с компенсаторни инструменти.За две трети от сделките с мажоритарни пакети от държавни дружества пък агенцията е завела искове срещу новите собственици, защото не са изпълнили поетите ангажименти като обем инвестиции или брой работни места.Стефанов посочи, че България най-късно в сравнение с другите страни от Източна Европа е продала пакетите от основните дружества за приватизация, а нито една сделка не може да се посочи като много успешна. Процесът като цяло пък минал по линия на раздаване на предприятия на приятели познати.", "date": "2017.05.14", "title": "Руслан Стефанов: Забраната за приватизация е, за да се спре някоя сделка"}
{"url": "http://www.dnevnik.bg/sport/2017/05/14/2970826_futbolist_na_oborishte_panagjurishte_obvini_svetoslav/", "text": "Футболистът на \"Оборище\" (Панагюрище) Ели Маркес обяви, че играчът на \"Лудоголец\" и капитан на националния отбор на България Светослав Дяков го е обиждал на расистка основа.35-годишният футболист от Бразилия играе в българското първенство от 2007 г. Той е обличал екипите на \"Беласица\", ЦСКА, \"Черно море\", \"Славия\", \"Светкавица\", \"Локомотив\" (Пловдив), \"Етър\", \"Монтана\", \"Пирин\" (Гоце Делчев) и \"Банско\".\"Мангал, маймуна. Ти идваш от гората в Бразилия да се правиш тук на човек\" - това са думите на Светослав Дяков към мен на мача между \"Оборище\" и \"Лудогорец-2\", обяви Маркес чрез изявление, разпространено от БТА.Той добавя, че никога не му се е случвало да бъде обиждан по този начин, и подчертава, че не е провокирал Дяков.Случката се е разиграла по време на мача от 28-ия кръг на Втора лига между втория тим на \"Лудогорец\" и \"Оборище\". Дяков се включи в срещата, която се игра в базата на разградчани, тъй като беше наказан и не пътува с отбора за гостуването на \"Дунав\" (2:2).\"Искам само хората да знаят какъв човек е капитанът на националния отбор на България и какъв е манталитетът му, при положение че той играе в отбор, където по-голямата част от футболистите са чужденци! Вместо да дава пример на младите момчета, които играят заедно с него, той обижда без причина и тези обиди не бяха само към мен\", се казва още в изявлението.\"Живея в България, плащам данъци тук, семейството ми е тук и не мисля, че заслужавам такова отношение. Няма значение кой какъв е, откъде идва. Преди всичко сме хора и трябва да се уважаваме както на терена, така и извън него!\", завършва писмото на Маркес.", "date": "2017.05.14", "title": "Футболист на \"Оборище\" (Панагюрище) обвини Светослав Дяков в расизъм"}
{"url": "http://www.dnevnik.bg/sport/2017/05/14/2970832_diakov_s_izumlenie_nauchih_che_sum_glaven_geroi_v/", "text": "Футболистът на \"Лудогорец\" и капитан на националния отбор на България Светослав Дяков обяви, че е станал \"главен герой в един изкуствено създаден скандал\". Той отговори на , който излезе с изявление, че е бил обиждан на расистка основа.\"Изключително съм разочарован, че този изфабрикуван скандал беше тиражиран, без да ми бъде дадено правото на отговор, въпреки че винаги съм бил коректен към медиите и никога не съм отказвал интервюта и коментари в качеството ми на капитан на националния отбор и \"Лудогорец\", обяви Дяков чрез официалния сайт на клуба.Той добавя, че се чувства притеснен, че неговото име се използва, \"за да бъде опетнено името на шесткратния шампион, чиято капитанска лента нося с гордост\". Полузащитникът подчертава, че никога не е делил хората по цвета на тяхната кожа, а гради отношенията си с останалите футболисти спрямо техните качества и характер.\"Конкретно за мача срещу \"Оборище\" мога да кажа, че мина в коректен тон както от страна на противника, така и от страна на нашия отбор. Имаше три-четири спречквания, които са напълно нормални за всяка среща. В една от тях въпросният футболист започна да ме обижда и псува пръв, а сега се изкарва безобидна жертва. Разменихме си реплики и нецензурни думи, но никога не съм го обиждал на расистка основа. Обвиненията срещу мен в расизъм звучат нелепо\", се казва още в обръщението.\"Аз съм капитан на отбор, който е изграден основно от чужденци, част от които сънародници на Ели Маркес. Колегите ме познават. Имал съм конфликти на терена, но не съм си позволявал и няма да си позволя да обиждам колеги на расова основа\".Дяков допълва, че за него е чест за играе да втория отбор на \"Лудогорец\" и се надява с присъствието и поведението си да помогне за израстването на младите футболисти.Той завършва, като посочва, че всичко му прилича на \"целенасочена атака с неясна цел\". \"Но тя няма да ме разколебае мен и \"Лудогорец\".", "date": "2017.05.14", "title": "Дяков: С изумление научих, че съм главен герой в изкуствено създаден скандал"}
{"url": "http://www.dnevnik.bg/sviat/2017/05/14/2970828_makron_vstupi_v_dlujnost_kato_prezident_na_franciia/", "text": "Центристът Еманюел Макрон, най-младият лидер на Франция от времето на Наполеон насам, встъпи в длъжност като президент на церемония в Елисейския дворец.След като пристигна в резиденцията на френския държавен глава, той имаше кратка среща с президента Франсоа Оланд, на която обикновено се обсъждат държавни дела и се предават кодовете за френския ядрен арсенал.След това Оланд напусна двореца като обикновен гражданин, а 39-годишният бивш банкер и министър на икономиката официално встъпи в длъжност в момента, когато Лоран Фабиюс, председател на Конституционния съвет и бивш премиер, обяви резултатите от изборите на 7 май.Макрон е и първият президент на Франция, роден след 1958 г., когато президентът Шарл де Гол създава Петата република.В понеделник президентът ще назначи премиер, а във вторник ще стане известен съставът на новото правителство.В неделя той назначи Алексис Колер за генерален секретар на Елисейския дворец - най-влятелната позиция в президентската администрация. 44-годишният възпитаник на елитното училище за административни кадри ENA бе началник на кабинета на Макрон, когато той бе министър на икономиката и работеше в министерството на финансите.Постът не само го прави ключов съветник на Макрон, но и човека, през когото ще минават контактите с министри, партии, профсъюзи и бизнес средите.Назначен е и главният съветник на президента по външните работи - 61-годишният Филип Етиен, добре познат в Брюксел и Берлин и също възпитаник на ENA. Мартин Зелмайр, началник накабинета на Жан-Клод Юнкер, веднага коментира, че \"това е много добра новина, защото Филип е авторитет по европейските въпроси и защитник на френско-германското партньорство\". Етиен е приет добре и в средите на френската дипломация.", "date": "2017.05.14", "title": "Макрон встъпи в длъжност като президент на Франция"}
{"url": "http://www.dnevnik.bg/bulgaria/2017/05/14/2970835_vutreshniiat_ministur_obeshta_adekvatna_ohrana_na/", "text": "Текат конкурси за запълване на състава на МВР, ще има териториално преразпределение на кадровия ресурс с цел увеличаване на присъствието на униформени полицаи в малките и средноголеми населени места - чрез назначаване поне на 1000 униформени служители на полицията и жандармерията.Това обяви министърът на вътрешните работи Валентин Радев в предаването \"Неделя 150\" на държавното радио. Ще се наблегне на дейността на мобилните групи, така че, където и да са, хората да знаят, че има ли сигнал, до минути ще пристигне полицейски служител или екип, допълни той.Министърът приема със смесени чувства бюджетната прогноза за следващите три години, според която парите за отбрана ще нараснат, а тези за МВР ще намалеят. \"От няколко години насам за първи път МВР има по-голям бюджет от този на отбраната, което е прецедент. Ще направим оптимизация. Трябва да се идентифицира трудът на хората, да се види къде има пробойни, какво може да се спести, да се използват в голяма степен европейските пари. В момента в МВР ще влязат доста средства от европейски програми, включително по председателството – за охрана на НДК, за охрана на летища, на пътища. Така че ще се направи този баланс. Мисля, че няма да има загуба във финансов аспект\", обобщи Радев.Той даде заявка и за поредна голяма промяна в Закона за движение по пътищата, като само посочи, че целта е да се спре \"войната\" по пътищата.Според вътрешния министър връщането на наборната военна служба, за която, е икономически необосновано, а ефективността на наборния войник е много ниска.\"Може би за много хора това звучи много добре, но това не е възможно. Най-малкото е нерационално. Парите за наборните военнослужещи са много по-големи - 2300 лева на месец издръжка, докато 1400 лева струва в момента един професионален войник. Вижте каква е разликата само тук: разходите за единия и разходите за другия. Много по-евтино във времето и много по-професионално се работи с професионалния войник\", смята вътрешният министър.", "date": "2017.05.14", "title": "Вътрешният министър обеща адекватна охрана на малките населени места"}
{"url": "http://www.dnevnik.bg/politika/2017/05/14/2970840_gerb_dps_i_bsp_shte_si_betonirat_vlastta_pri/", "text": "Преди половин година от Реформаторския блок (Коалиция \"Реформаторски блок \" и ПП \"Глас народен\" - бел. ред.) изразихме нашите аргументи срещу въвеждането на 100% мажоритарен вот и опасностите, които ще бъдат поставени пред страната. Днес големите партии отново се опитват да поемат по изгодния за тях път, а именно ликвидиране на демокрацията, за да няма опасност за изграденото статукво. Това се казва в позиция на \"Реформаторския блок\" до медиите.Както се видя и на последните избори, технологичният и купен вот е достигнал голям процент от гласовете и това е сериозният проблем, който сваля доверието в политическата класа. При мажоритарни избори много по-лесно ще се купуват необходимите гласове. Това, че вносителите на законопроекта не са решили основни технически проблеми, доказва, че той е направен набързо и преследва партийни цели, не националния интерес, посочват от блока.Преди седмица  проект за промени в Изборния кодекс, който предвижда въвеждането на мажоритарен вот.В подобна ситуация е нормално хората да търсят възможност за промяна, но сме убедени, че тя не е възможна, ако не бъдат спрени всички възможности за манипулация на вота, а това няма да стане с промяната на една система с друга, а с реални действия като въвеждане на машинно и електронно дистанционно гласуване, премахване на \"мъртвите души\", независима и постоянна администрация, допълват Реформаторите.Приемането на мажоритарна система с абсолютно мнозинство защитава единствено интересите на партиите, чиято цел е заличаване на плурализма, но не и на българските граждани, които вместо да имат представители, ще получат политически търгаши. ГЕРБ, БСП и ДПС ще получат между 230 и 240 депутатски места, с което да бетонират властта си в следващите няколко години. Припомняме, че мнозинството от българските граждани гласуваха против или не взеха участие в референдума и това ни дава основание да защитим мнението на тези хора, се казва още в позицията.\"РБ категорично заявяваме, че в подобна ситуация ние ще продължим да защитаваме на първо място интересите на българските граждани и няма да допуснем връщане на член 1\", се посочва в декларацията.", "date": "2017.05.14", "title": "ГЕРБ, ДПС и БСП ще си бетонират властта при мажоритарен вот, обявиха Реформаторите"}
{"url": "http://www.dnevnik.bg/sport/2017/05/14/2970813_nikolai_mihailov_propusnatiiat_shans_za_vtoro_djiro/", "text": "Когато в края на миналия сезон Николай Михайлов и спортното ръководство на CCC Polkowice сядат да обсъдят плановете за 2017 г., пред българския колоездач е поставена целта да се подготви специално за Обиколката на Италия и да бъде в оптимална форма през месец май.Ръководството на полския отбор успя да се пребори за \"уайлд кард\" в една от трите големи обиколки в шосейното колоездене за втори път след 2015 г. Тогава Михайлов стана първият български участник в джирото и вторият в гранд туровете след Данаил Петров в испанската вуелта през 2012 г. Състезателят от Свиленград привлече вниманието в няколко етапа, в които беше в откъснала се група, и с 21-о място в индивидуалното каране по часовник.Михайлов обаче не успя да запише второ участие в Италия, тъй като в едно от последните състезания преди джирото - обиколката на Хърватия, падна тежко в третия етап и спука бедрена кост. , разказва Михайлов пред \"Дневник\" след петия етап на Обиколката на Италия, в който той беше гост коментатор на \"Евроспорт\".За него това е първа по-сериозна контузия в кариерата. Инцидентът става на висока скорост при спускане, когато колоната влиза в кръгово кръстовище. Българинът е част от масово падане с още 10-15 състезатели.За Михайлов предстои възстановяване до края на месеца, след което ще може да поднови тренировки. Колоездачът на CCC Polkowice все пак гледа с оптимизъм към оставащата част от сезона. Той се надява да постигне добри резултати в последните три състезателни месеца, за да може да си намери нов отбор през следващия сезон.Михайлов споделя, че се чувства добре в настоящия си тим, където кара от 2012 г. Още повече че след оттеглянето на Давиде Рибелин в състава няма изявен лидер и това дава по-големи шансове за лична изява на повече състезатели.Българинът обаче има нужда от смяна на обстановката и ако се открие възможност - да премине в по-силен отбор. , казва 29-годишният състезател.От тази година той работи с италиански агент, който е дългогодишен мениджър на Винченцо Нибали и повечето от водещите състезатели от Италия. Колоездачни му клиенти са около 20. Българинът е успял да се свърже с него благодарение на лични контакти, а договорът им е до края на следващата година.Полският отбор е един от 20-те във втората дивизия на колоездачния професионален тур и по-трудно намира място в големите обиколки, тъй като в гранд туровете се дават по четири \"уайлд кард\", а организаторите на Тур дьо Франс и вуелтата ги предоставят основно на френските и испанските отбори.Пред Михайлов все пак ще има възможност да участие в няколко състезания от първа категория. Той не очаква да бъде селектиран за обиколката на Швейцария, тъй като едва ли ще е в оптимална форма, но ще бъде на линия за една от най-важните за отбора обиколки - на Полша.Следващата година българинът ще навърши 30 - възрастта, когато започва пикът при колоездачите, и голямата му амбиция е за повече изяви в големите многоетапни състезания, в които се чувства най-силен.През 2016 г., когато се намираше във върхова форма, участва в обиколките на Валенсия, Турция, Сърбия, \"Тиренто-Адриатико\" и спечели силната надпревара от втора категория \"Сибуи тур\" в Румъния, Михайлов беше пренебрегнат за олимпийските игри в Рио де Жанейро от новозастъпилото ръководство на Българската федерация по колоездене, оглавявано от Евгений Димитров.Казва, че не му е повлияло на кариерата, но остава може би най-разочароващият момент в кариерата му. Федерацията изпрати за Рио Стефан Христов, който с груби нарушения на правилника спечели Обиколката на България, а на олиймпийското състезание не успя да завърши заради падане и незабелязано се прибра.Михайлов беше пренебрегнат за втора поредна олимпиада. Въпреки че мечтае да участва в най-големия спортен форум и да постигне добро класиране за България в международно състезание, вече не си поставя това като цел заради управлението в българското колоездене.Михайлов не е имал предложения да кара за друга държава и досега не е имал такова намерение. Не знае обаче дали не би се замислил сега, ако получи такова. ", "date": "2017.05.14", "title": "Николай Михайлов, пропуснатият шанс за второ Джиро д'Италия и накъде след контузията"}
{"url": "http://www.dnevnik.bg/analizi/2017/05/14/2970789_vuprosite_veche_ne_sa_kum_cacarov_a_kum_borisov/", "text": "Разпространеното в петък , което анализира срещата на главния прокурор Сотир Цацаров с бизнесмените Сашо Дончев и Георги Гергов, е адресирано и до министъра на правосъдието. Точно този детайл - адресатът от изпълнителната власт, заедно с мотивите на становището, провокира този коментар. Ще обясня.Документът на Калпакчиев - ако бъде прочетен честно и обективно, отграничава със съдийска прецизност спорното от безспорното в известното за срещата и въз основа само на безспорното мотивира тезата, че срещата се нуждае от проверка и санкция. Защото такива са писаните, не само неписаните, етични норми за висшите ръководители на съдебната власт.Само че миналата седмица мнозинството на , а главеният прокурор отказа да отговаря на въпроси. (\"На вас няма да давам обяснения\" - репликата е към председателя на Върховния касационен съд Лозан Панов.) Инспекторатът към ВСС (ИВСС) междувременно съобщи, че е започнал  с изричното уточнение, че фактите и данните от проверяваното няма да бъдат огласени, а ще бъде оповестено само заключението - дали има или няма нарушение. (Нямам съмнения какво ще бъде поднесено като заключение, ако бъде, но да не се отклонявам.)", "date": "2017.05.14", "title": "Въпросите вече не са към Цацаров, а към Борисов"}
{"url": "http://www.dnevnik.bg/sport/2017/05/14/2970841_zashtitnik_ot_shveicariia_si_vkara/", "text": "Адриен Гулфо едва ли е известен на широката футболна общественост. Но след полуфиналния двубой между неговия \"Пюи\" и \"Ренан\" от Купата на кантона в Западна Швейцария Во със сигурност ще придобие популярност. Защитникът си вкара особено впечатляващ автогол - с удар тип \"задна ножица\" от малък ъгъл.Срещата се е провела на 3 май. При резултат 2:1 за \"Ренан\" Гулфо пресича пас в наказателното поле, след което прави атрактивен опит да изчисти, но вместо това поразява вратата си.Въпреки това \"Пюи\" успява да изравни и след изпълнение на дузпи се класира за финала.\"Вече спокойно мога да кажа, че съм видял най-великия автогол на всички време\", сподели журналистът от \"Скай спортс\" Алекс Шефер.\"Още не мога да повярвам какво се случи. Нямаше никакво напрежение и исках да изчистя топката по начин, по който на феновете да им хареса, но се получи това...\", сподели Гулфо.", "date": "2017.05.14", "title": "Защитник от Швейцария си вкара най-впечатляващия автогол"}
{"url": "http://www.dnevnik.bg/sviat/2017/05/14/2970848_makron_obeshta_da_raboti_za_preodoliavane_na/", "text": "По време на тържествена церемония по встъпване в длъжност центристът Еманюел Макрон обеща да работи за преодоляване на разделенията в обществото и да се стреми да изгради силна Франция със самочувствие в света, предадоха световните агенции, цитирани от БТА.Днес Макрон стана най-младият президент в историята на Франция след официална церемония по предаване на властта с предшественика му Франсоа Оланд. На церемония в Елисейския дворец председателят на Конституционния съвет Лоран Фабиюс обяви 39-годишния Макрон за осми президент на Френската република.\"Французите избраха надеждата и победата. Европа ще бъде изградена на нови основи и ще получи нов тласък\", заяви Макрон. По думите му, цитирани от агенция \"Ройтерс\", Европа и светът повече от всякога се нуждаят от Франция, и то от една силна Франция, която говори на висок глас за свободата и солидарността.Той обяви, че по време на неговото управление пазарът на труда ще стане по-гъвкав, ще бъдат създадени по-добри условия за бизнеса, за да помагат на компаниите, като иновациите ще бъдат в центъра на работата му като държавен глава.Макрон, който обявява, че не е нито от десницата, нито от левицата, встъпи в длъжност седмица след като победи на втория тур на президентските избори лидерката на крайната десница Марин льо Пен.Церемонията по встъпване в длъжност на новия президент започна със среща на четири очи с досегашния държавен глава, социалиста Франсоа Оланд, който приключи петгодишния си мандат. Разговорът продължи повече от предвиденото. Макрон и Оланд са обсъдили държавните дела, включително предаването на кодовете за достъп до системата за изстрелване на ракети на страната. След това Франсоа Оланд напусна Елисейския дворец под аплодисментите на гостите и насъбралото се пред сградата множество.Макрон придружи Оланд до колата му и се върна пред президентството, за да позира за снимка, хванал ръката на съпругата си Брижит.", "date": "2017.05.14", "title": "Макрон обеща да работи за преодоляване на разделенията в обществото"}
{"url": "http://www.dnevnik.bg/sport/2017/05/14/2970861_barselona_iska_da_vkljuchi_jenski_futbolen_otbor_v/", "text": "\"Барселона\" води преговори с Американската национална женска футболна лига (NWSL) да включи свой отбор в първенството от 2018 г., съобщи Би Би Си.Каталунският клуб откри постоянен офис в Ню Йорк през септември миналата година, като има и шест академии на територията на САЩ.В NWSL участват общо 10 отбора, като никога досега европейски отбор не е играл в първенството. Женският отбор на \"Барселона\" в момента е на първо място в местния шампионат, който се състои от професионални и полупрофесионални клубове.От ръководството на NWSL потвърдиха за преговорите, но посочиха, че разговорите са в начален етап и \"тепърва въпросът ще претърпи развитие\".Отборът е основан през 1988 г. и през този сезон достигна полуфиналите на Шампионската лига, където загуби с общ резултат 1:5 от ПСЖ.", "date": "2017.05.14", "title": "\"Барселона\" иска да включи женски футболен отбор в първенството в САЩ"}
{"url": "http://www.dnevnik.bg/bulgaria/2017/05/14/2970837_treto_otdelenie_v_bolnicata_v_lovech_spira_rabota/", "text": "Кардиологичното отделение на болницата в Ловеч спира работа до 29 май. Решението е взето от съвета на директорите на лечебното заведение заради липсата на специалисти, информира кореспондентът ни Пламен Христов, цитиран от БНР.Кардиологията е третото отделение в ловешката болница, което прекрати дейността си, след като петимата лекари специалисти, които работеха там, подадоха молби за напускане. Директорът на лечебното заведение доктор Татяна Ганчева посочи, че за нея това не е случайно избран период, защото сега се сключват договорни отношения между лечебните заведения и здравната каса по националния рамков договор.\"Май е гратисният период, след този период ние не можем да сключим договор по клиничните пътеки\", добави тя.Доктор Ганчева поясни, че част от пациентите са били изписани в петък, а останалите четирима са преместени в кардиологична клиника в Плевен.", "date": "2017.05.14", "title": "Трето отделение в болницата в Ловеч спира работа"}
{"url": "http://www.dnevnik.bg/biznes/2017/05/14/2970854_spiraneto_na_belene_e_tupo_reshenie_obiavi_bogomil/", "text": "Доскорошният собственик на \"Риск инженеринг\" Богомил Манчев обяви, че спирането на проекта \"Белене\" е \"тъпо политическо решение\". В ефира на Би Ти Ви той уточни и че когато някой бизнесмен застане срещу подобни \"тъпи решения\", обикновено става неудобен за държавата.Въпреки това обясни, че оттеглянето му от компанията е частен въпрос и става за преструктуриране на бизнеса, след като е настъпила стагнация в сектора, която е засегнала всички частни фирми. По думите му сега компанията работи по проекти в Швейцария, Украйна, Армения и други страни.В края на ноември след общо събрание на компанията Манчев е освободен от ръководството, а от приложените документи се вижда и че неговият пакет от 85% вече е със собственик тогавашният изпълнителен директор Нели Беширова. През годините най-голямата сделка на \"Риск инженеринг\" беше покрай проекта \"Белене\". Днес в отговор на въпрос Манчев каза, че компанията му е спечелила от проекта 150 млн. лв.На въпрос дали оттеглянето му е свързано със здравословни проблеми, Манчев отрече, като каза, че е имал такива, но не са били големи и които се наложило да решава в Англия, защото, когато тук ходел на изследвания, след това представители на ДАНС му взимали епикризите от болниците. Обясни, че не знае защо агенцията се интересува от здравето му.Запитан дали е лесно да се вземе нечий бизнес в България, Манчев посочи, че е така, и освен това не може да се заведе иск за нанесени щети срещу някой прокурор например, тъй като законодателството не го позволява, за разлика от ситуацията в повечето страни в ЕС.Той даде пример, че заради повдигнатото му обвинение за присвояване на 8.6 млн. лв. по договор за АЕЦ \"Белене\" обвиненията, по което впоследствие бяха свалени, е загубил спечелен вече договор във Виетнам.", "date": "2017.05.14", "title": "Спирането на \"Белене\" е тъпо решение, обяви Богомил Манчев"}
{"url": "http://www.dnevnik.bg/kultura/2017/05/14/2970863_ministerstvoto_na_kulturata_shte_zadulji_kiro_kirov_-/", "text": "Министерството на културата ще изиска \"Двойната къща\", която беше съборена изцяло с багери в края на април, да бъде възстановена напълно. Тази заявка направи публично новият министър на културата Боил Банов пред Би Ти Ви в неделя.\"Това е централна градска зона. Къщата влиза в опазване на цялата зона, каквото и да правите, там минава през съгласуване. Ние ще изискаме паметникът \"Двойната къща\" да бъде възстановен във вида, в който е бил\", бяха думите на министъра.В момента къщата е собственост на  построена преди 110 г. от архитект Георги Тодоров и беше със статут на паметник на културата, но в тежко състояние след два пожара през последните години. В края на април по време на поредица от три почивни дни тя беше съборена.На въпроса как точно министерството ще накара Киро Японеца да възстанови паметника на културата Банов отговори: \"Ще го накараме с изисквания. След като има обществен интерес и след като е станало факт и се е случило всичко това, няма минаване.\"Отмяната на защитения ѝ статут е била подписана от бившия културен министър Вежди Рашидов в края на мандата му. Той прехвърли към Националния институт за паметниците на културата отговорността за премахването на статута, откъдето до момента няма коментар по темата. На инвестиционната табела на обекта сега е посочено, че се извършва: \"Реставрация и адаптация на двойна къща на Митов и Тодоров\".Днес министър Банов увери, че са спазени всички законови процедури при отнемането на статута паметник на културата на Двойната къща.\"В Австрия механизмите са простички – идват от министерството, правят проверка, отразяват състоянието, правят предписание. След 6 месеца идват втори път, ако няма започната работа – пак правят предписание. След още 6 месеца, ако няма развитие, правят една бърза и кратка процедура по национализиране на сградите\", даде пример Банов.Около казуса с Двойната къща стана ясно, че е бил предлаган подкуп от 100 хил. лв. на бившия министър на културата Петър Стоянович, за да промени статута на културния паметник. Банов коментира, че ако на него му се случи нещо подобно, \"ще се обадя в прокуратурата и ще чакам да ми кажат как да действам нататък\".\"На нас ни липсват около 95 млн. лв., които са ни необходими, за да можем да покрием минимума и да извършваме политики\", коментира Боил Банов парите за културата.\"Аз не просто ще работя за повече пари в културата, аз ще защитавам с ясни тези и параметри необходимостта от по-голямо финансиране\", допълни още Банов.", "date": "2017.05.14", "title": "Министерството на културата ще задължи Киро Киров - Японеца, да възстанови Двойната къща"}
{"url": "http://www.dnevnik.bg/razvlechenie/2017/05/14/2970866_ruskoto_posolstvo_v_sofiia_pozdravi_kristian_kostov_za/", "text": "Руското посолство в София поздрави от фейсбук профила си Кристиан Костов за представянето му на \"Евровизия\".Веднага след това се напомня, че той живее в Москва и е участвал в конкурса \"Голос\", и че неведнъж е казвал, че е благодарен за успеха си на Русия, а негов кумир е Филип Киркоров.", "date": "2017.05.14", "title": "Руското посолство в София поздрави Кристиан Костов за \"Евровизия\""}
{"url": "http://www.dnevnik.bg/kultura/2017/05/14/2970881_sled_pismoto_do_krisko_ministurut_na_kulturata_spiral/", "text": "Новият министър на културата Боил Банов щял да прекрати изцяло традицията в изпращането на поздравителни адреси заради негативната обществена реакция по повод поздравителния му адрес до рапъра Криско за рождения му ден. Тази категорична заявка направи самият министър в ефира на БиТиВи в неделя.Писмото, което Криско сподели в своя фейсбук профил, предизвика силни негативни реакции в културните среди. Преди три години , защото \"вреди на моралното и психическото здраве на децата\". Заради открито сексуалния текст и видео на хита, в който се пее за необуздан секс и забавления край морето, с днешна дата много граждани и хора на културата бяха възмутени от поздравителния адрес на министър Банов.\"Исках много сериозно да либерализирам политиката на Министерството на културата чрез тези поздравителни адреси\", обясни Банов мотивите си писмения поздрав до певеца.\"Аз лично не слушам такава музика, не слушам Криско, не съм му фен. Държа в работата си занапред да разкрепостя, да дам възможност на много хора, на много артисти да усетят, че макар и в малка степен, към всеки един от тях държавата има отношение\", коментира министърът.По думите му министерството на културата трябва да се отвори и да стигне до всеки български артист. \"Това е един от проблемите му – досега работеше като затворена система\", коментира Банов.Въпреки заявката си от тази неделя, отново днес министър Банов поздрави българския представител на \"Евровизия\" Кристиан Костов и неговия екип заради спечеленото второ място и \"блестящо\" представяне на международния песенен конкурс. За това съобщиха от пресцентъра на м.Ето и текстът на поздравителното писмо от министъра:\"", "date": "2017.05.14", "title": "След писмото до Криско, министърът на културата спирал с поздравителните адреси"}
{"url": "http://www.dnevnik.bg/sport/2017/05/14/2970886_hul_siti_zagubi_ot_krustul_palas_i_izpadna_ot_visshata/", "text": "\"Хъл сити\" загуби гостуването си на \"Кристъл палас\" и изпадна от Висшата лига. \"Тигрите\" отстъпиха с 0:4 и последваха \"Мидълзбро\" и \"Съндърланд\" към Чемпиъншип.Отборът на мениджъра Марко Силва владееше топката 71%, но така и не успя да отправи нито един точен удар към Уейн Хенеси. Голмайстори за \"Кристъл палас\" станаха Вилфред Заха, Кристиан Бентеке, Лука Миливоевич и Патрик ван Анхолт.Резултатът беше открит още в третата минута, когато Заха се възползва от грешка в защитата и излезе сам срещу Якупович и със самочувствие го преодоля.Бентеке покачи на 2:0, след като засече с глава центриране от ъглов. Нападателят беше изпуснат и не изпита трудности да се разпише.В 85-ата минута отборът на Сам Алърдайс получи правото да изпълни дузпа след нарушение на Майкъл Доусън. Миливоевич изпълни и не остави шанс на Якупович. Това беше 13-ия гол от наказателен удар, допуснат от \"Хъл\" през този сезон.Ван Анхолд получи пас между двама защитници в последната минута на сам срещу вратаря оформи крайното 4:0.\"Кристъл палас\" победи с четири гола разлика за първи път от 2015 г., когато се наложи с 5:1 над \"Нюкасъл\".", "date": "2017.05.14", "title": "\"Хъл сити\" загуби от \"Кръстъл палас\" и изпадна от Висшата лига"}
{"url": "http://www.dnevnik.bg/sviat/2017/05/14/2970893_svetut_se_podgotvia_za_vtora_vulna_na_hakerskata_ataka/", "text": "Компании по цял свят изпратиха IT отделите и системните си администратори на извънредна работа през уикенда, за да оценят и овладеят щетите от вирусната атака в петък, поразила стотици хиляди компютри.Програмата за рекет WannaCry кодира съдържанието на персонални компютри и сървъри и иска от собственика по 300 долара за всяка заразена машина. След 3 дни сумата се удвоява, а след седмица цялото съдържание безвъзвратно се унищожава.Опасенията на специалисти по компютърна сигурност са, че в понеделник може да има втора вълна от атаки, когато служителите се върнат в офисите и включат незащитени компютри.В петък бяха поразени системи на руското вътрешно министерство, една шеста от болниците в британското обществено здравеопазване, телекоми като Telefonica, Portugal Telecom и Telefonica Argentina, куриерът FedEx в САЩ, информационни табла на Deutsche Bahn, производители на автомобили като Renault и Nissan, училища и други организации.\"Има пауза, но със сигурност ще се случи отново. Абсолютно сме убедени, че това нещо ще се върне\", казва Патрик Макбрайд, ръководител на компанията за компютърна сигурност Claroty. Анализатор, цитиран от \"Ройтерс\", казва, че засега платеният откуп от засегнати е в рамките на десетки хиляди долари, но очаква сумата да се увеличи.От Symantec прогнозират, че нанесените щети са за десетки милиони долари, най-вече за прочистване на корпоративните мрежи от вируса. Понеже податливи на атака са системи с Windows, от Microsoft пуснаха в петък ново спешно обновяване на защитата. През април компанията разпрати съвет за спешно обновяване на операционните системи срещу WannaCry, но хиляди потребители по цял свят не са го изпълнили и са основните жертви. Microsoft разпространиха и защита за WindowsXP, макар че тази система вече не се поддържа, тъй като се оказа, че в британското здравеопазване все още тя масово се използва.Кодът, от който се възползва вирусът, е известен като Eternal Blue и бе разпространен през март от хакерска група, известна като Shadow Brokers. Хакерите твърдят, че информацията е открадната от масивите на Агенцията за национална сигурност на САЩ (NSA) и вероятно техни колеги са модифизирали софтуера, за да изнудват стотици хиляди потребители по цял свят.От NSA не коментират нищо, а \"Ройтерс\" цитира анализатори, според които Shadow Brokers най-вероятно действа от Русия - един от основните източници на т.нар ransomware програми и която стана една от първите жертви на атаката. Те също така смятат, че на базата на Eternal Blue може да бъдат опитани атаки за кражба на данни и превземане и контрол на важни системи.Подобни нападения са смятани за относително лесен начин за печелене на пари и зад тях рядко има политически или идеологически мотиви. До неделя едва осоло $32 000 долара са били платени на рекетьорите под формата на биткоин преводи, смятат от частната компания за киберсигурност Elliptic, но очакванията са през уикенда сумата да се увеличи значително.Големите щети са от разходите за прочистване и защита на информационните системи или опитите за разбиване на криптирането. Още по-големи са загубите от решението на компании като Renault, която в събота спря заводите си в Сандувил във Франция и Миовени в Румъния, където се произвежда Dacia. Засегнат е и заводът на Nissan в Съндърланд, но компанията твърди, че \"няма значителен ефект върху бизнеса ни\".Пораженията върху част от британската здравна система NHS бяха най-впечатляващи, тъй като на няколко места болници призоваха да не им карат спешни пациенти, пренасочиха към други места лекуващите се от рак и посъветваха населението да отива до болницата само в изключителен случай. В събота вътрешният министър Амбър Ръд каза, че 97% от системата работи без проблеми. Министърът на отбраната Майкъл Фалън заяви в неделя, че правителството отделя около 50 милиона паунда годишно за подобряване сигурността само на NHS. За киберзащита правителствените разходи достигат 1.9 млрд. паунда, допълни той.Поне 200 000 засегнати в повече от 150 държави регистрира в неделя Europol. От полицейската агенция на ЕС очакват този брой да се увеличи с началото на деловата седмица. Според директора Роб Уайнрайт атаката с WannaCry е уникална с това, че комбинира вирус с възможностите на компютърен \"червей\", така че заразата да се разпространява автоматично. \"Изправени сме пред ескалираща заплаха. Притеснен съм с колко ще се увеличат поразените, когато хората си пуснат компютрите на работа в понеделник\", добави той. По думите му Europol и агенциите, с които си сътрудничи, в неделя не знаеха кой стои зад атаката, \"но обичайно това са престъпници и това е водещата ни версия\".Гийом Пупар, ръководител на френската агенция за киберсигурност, изказа за \"Ройтерс\" същото притеснения за първия работен ден. Правителвството на САЩ изпрати в събота предупреждение за технологична заплаха и поиска пострадалите да докладват на ФБР или Министерството за вътрешна сигурност.", "date": "2017.05.14", "title": "Светът се подготвя за втора вълна на хакерската атака с WannaCry"}
{"url": "http://www.dnevnik.bg/video/2017/05/14/2970903_video_putin_posviri_na_roial_v_pekin/", "text": "Президентът на Русия, който е в Пекин за форума \"Един пояс - един път\", използва пауза в програмата си, за да посвири на роял.Това стана в резиденцията на китайския му колега Си Цзинпин.Малко преди срещата между двамата Путин опитва да изсвири \"Московские окна\" и \"Город над вольной Невой\".На видео записа, който разпространи журналистът Дмитрий Смирнов, акредитиран към президентството от \"Комсомолская правда\", се вижда, че президентът изглежда свири за собствено удоволствие, защото в помещението няма никой друг.Форумът събра държавни лидери от близо 40 държави за представянето на плана на Китай за огромна инфраструктурна мрежа от източния бряг на страната до Западна Европа на стойност стотици милиарди долари. ", "date": "2017.05.14", "title": "Видео: Путин посвири на роял в Пекин"}
{"url": "http://www.dnevnik.bg/politika/2017/05/14/2970892_glasuvalite_za_gerb_sa_izlugani_ot_sledizbornite_im/", "text": "В анализа си за актуалната политическа ситуация лидерът на БСП Корнелия Нинова заяви, че близо два милиона и половина българи са били подведени от предизборните обещания и излъгани от следизборните действия на ГЕРБ и \"Обединени патриоти\".Пленумът на социалистите днес започна с анализ на новото правителство на ГЕРБ. \"Те официално си партнират с националистически партии, които призоваваха за излизане от ЕС и НАТО и днес Европейската народна партия приема това безрезервно\", посочи Нинова, цитирана от БНР.В предизборната кампания представители на Европейската народна партия, политическото семейство на ГЕРБ определиха нас, БСП като популистка партия, обяви тя.Според нея \"тези двойни стандарти\" показват само едно - че не са важни принципите на демокрацията, не са важни европейските ценности, за тях важна е единствено властта.Нинова предложи Националният съвет да възложи на парламентарната група \"БСП за България\" да внесе промени в изборното законодателство за въвеждане на мажоритарно-смесена система. Тя заяви още, че предложението на управляващите за мажоритарен вот и това партиите да получават по един лев субсидия на глас е внесено от отделни депутати, а не от правителството. \"Защото ще се разпадне, преди да е заработило. Обединените патриоти не биха го подкрепили, тъй като ще останат извън парламента. Значи едните го внасят, защото знаят, че няма да стане, а другите не го подкрепят, защото ще изпаднат от властта\", коментира Нинова.Според нея решението за номинирането на Мария Габриел за еврокомисар показва разминаване между думи и дела на премиера Бойко Борисов. \"На думи той търси национално съгласие и е обединител, а на действия парламентът няма никакво значение и принципът е: \"Аз решавам, вие изпълнявате.\"Националният съвет на БСП ще смени част от най-тясното ръководство по предложение на лидера Корнелия Нинова днес. Очаква се от Изпълнителното бюро да бъдат извадени повечето депутати, а за зам.-председател на партията да бъде избрана служебният вицепремиер по европредседателството от кабинета \"Герджиков\" Деница Златева - тя бе поканена да остане в кабинета \"Борисов 3\", но Нинова не й разреши.", "date": "2017.05.14", "title": "Гласувалите за ГЕРБ са излъгани от следизборните им действия, обяви Нинова"}
{"url": "http://www.dnevnik.bg/kultura/2017/05/14/2970022_otkus_ot_taia_zemia_onaia_zemia_na_ivanka_mogilska/", "text": "Иванка Могилска обича да разказва истории, да пътешества и да си задава въпроса \"Какво би било, ако...\". Някои от отговорите, които е намерила, са част от сборника разкази \"Тая земя, оная земя\".Тя е автор на две стихосбирки – \"ДНК\" и \"Иначе казано\", и на два романа – \"Места за загубване\" и \"Внезапни улици\" (). Книгите й са награждавани в няколко национални литературни конкурса. Стихове и откъси от романите са превеждани на английски, френски и унгарски.\"Тая земя, оная земя\" е книга за миговете. За всичко, което може да се случи между две съседни секунди. За чувствата, които приглушават нюансите си заедно със слънчевата светлина, пълзяща по стената в топъл следобед. За ярките, макар и понякога неосъзнати прозрения. За острите безпричинни чувства, след които всичко се променя, макар че нищо не се е случило.Разказите на Иванка Могилска са очарователни със своята крехкост и краткост. Тяхната формула е – обикновени герои в обикновени обстоятелства посрещат най-яркия миг от живота си без предупреждение, а после дълго гледат след него. Разкази на ръба между ежедневното и магичното, топли, туптящи, живи, с въздействие, което после дълго отшумява в читателя.\"Мария Доневаредактор Мария Доневахудожник и оформител Кирил ЗлатковМече на име СиленциоМечето на първородния им син се казваше Силенцио. Самият син не се казваше никак, защото така и не се появи. Ако все пак беше благоволил да дойде, щяха да го нарекат Антонио или Мартин, или Микеле. Щеше да е умно момче. И смело. Макар че това нежелание да разшири хралупата, в която е попаднал като малка точка; този мързел, който му попречи да се развие; тази липса на любопитство, дето не му позволи да получи туптящо сърце и да набира сили девет месеца, за да надникне в големия свят и да го покори с вик, всичко това не говореше за голяма смелост и сила на духа.Но родителите винаги са готови да простят и се надяват, че дребните несъвършенства на характера няма да се задълбочат с времето, а напротив – с помощта на възпитание, търпение и любов, които те ще дадат на отрочето си, ще се превърнат в качества.Затова, когато Антонио, Мартин или Микеле остана да лежи пихтиест в един медицински съд в операционната на клиниката, те не се предадоха съвсем на отчаянието. Прибраха се у дома и се опитаха да продължат живота си без да споменават името му. Не им беше много трудно, защото не се беше наложило да го уточняват. Техният развейпрах син – мързелан се бе отказал от задължения и отговорности още преди да започнат кротко да се препират как точно да го нарекат.Запазиха обаче мечето на име Силенцио. Бащата го бе донесъл, а майката го бе кръстила още в първия ден на тяхната радост. То живееше в дома им, докато още мечтаеха какъв ще е синът им и не подозираха, че той ще пренебрегне мечтите им и ще стане нероден.Силенцио стоеше на тъмно в гардероба и чакаше да дойде време да го извадят от там, да го сложат отново на почетно място в детската стая. Защото имаше детска стая, макар да влизаха в нея рядко, само за да почистят.Родителите излизаха от къщата всеки ден. Ходеха на работа, на кино, срещаха се с приятели. Вечер се прибираха в спалнята, сутрин закусваха заедно в кухнята и чакаха – да заживее нов син в майката, по-отговорен, по-любопитен. Хлапак, който ще иска да порасне, да получи крака и ръце, и пръстчета на ръцете и краката, исилно сърце, което туп-туп-туп ще се чува от корема на майката чак до гардероба, където чакаше Силенцио.Момчурляк, който щеше да дойде с победоносен вик, бързо щеше да превземе всички стаи на къщата и да прегръща Силенцио, а когато проходи – да го държи за крайчеца на едното ухо и да го влачи след себе си, къдетои да отиде.Само че времето минаваше, а той все не идваше. Понякога майката пренареждаше гардероба и се натъкваше на Силенцио. Не му беше приятно, защото от нейните прегръдки козината му винаги се намокряше. А и всеки път тя го прибираше все по-навътре.Но дори от дъното на гардероба Силенцио чуваше как нероденият Антонио, Мартин или Микеле се завръща в къщата. Пораства. Разхожда се с родителите из стаите, макар да няма име. С времето стана толкова голям, че ръцете и краката му започнаха да се подават през прозорците, главата му през комина, а звуците намълчаливото му сърце съпровождаха родителите където и да отидат. Тялото му направи леглото на трески и смачка книгите. В деня, в който родителите разбраха, че за тях няма място дори в някое от ъгълчетата на къщата, я напуснаха. Не взеха почти нищо със себе си.Но Силенцио не го беше грижа. Това беше денят, в който усети как цялата тежест на Антонио, Мартин, Микеле се стоварва върху вратата на гардероба, прави я на трески, успява да влезе вътре и да го прегърне.", "date": "2017.05.14", "title": "Откъс от \"Тая земя, оная земя\" на Иванка Могилска"}
{"url": "http://www.dnevnik.bg/sport/2017/05/14/2970911_brazilski_voleibolist_e_ulichen_v_upotreba_na_doping/", "text": "Бразилският волейболист Морило Ендрес е със спрени права, след като е дал положителна допинг проба, съобщи globo.com. 36-годишният играч на \"Сеси\" (Сан Пауло) е обявил, че е невинен и е поискал Б-пробата му да бъде изследвана.Ендрес е двукратен сребърен медалист от олимпийски игри и двукратен световен шампион с националния отбор на Бразилия.Той е твърдо решен да защити репутацията, като подчерта, че никога не е употребявал забранени субстанции. Ендрес е ангажирал адвокат Марсело Франклин, който успешно е защитавал спортисти, уличени във взимане на допинг.Фланклин е работил по делото на плувеца Сезар Сиело Фильо и спринтьорката Ани Клаудиа Лемос, която беше обвинена, че е използвала анаболни стероиди. И двамата бяха получили наказание от две години, но в крайна сметка Сезар се размина с предупреждение, а Лемос беше със спрени права за пет месеца и участва на олимпийските игри в Рио.Ендрес носи екипа на \"Сеси\" (Сау Пауло) от 2009 г., но пропусна да играе на Рио 2016 заради контузия.", "date": "2017.05.14", "title": "Бразилски волейболист е уличен в употреба на допинг"}
{"url": "http://www.dnevnik.bg/sport/2017/05/14/2970897_hamiltun_specheli_ojestochenata_bitka_s_fetel_v_gran/", "text": "Пилотът на \"Мерцедес\" Люис Хамилтън спечели Гран при на Испания. Основната борба за първото място беше между него и състезателя на \"Ферари\" Себастиан Фетел, който завърши втори.Трети финишира пилотът на \"Ред бул рейсинг\" Даниел Рикардо. Съотборниците и на тримата – Валтери Ботас, Кими Райконен и Макс Верстапен отпаднаха.Това беше втора победа от началото на сезона за Хамилтън, след успеха му в Гран при на Китай.\"Направих всичко по силите си, за да се задържа първи. Но когато останахме сами, Люис просто профуча покрай мен\", каза германецът след състезанието.Фетел стартира отлично, като изпревари Хамилтън, а Райконен и Верстапен се сблъскаха в първия завой, след което двамата пилоти отпаднаха. До инцидента се стигна след контакт между Ботас и Райконен.Още в началото на състезанието стана ясно, че отново битката за първото място ще бъде между Фетел и Хамилтън. Двамата се откъснаха напред и още до 14-ата обиколка вече настигнаха последните. Германецът влезе в бокса за смяна на гумите обиколка по-късно. Механиците се позабавиха малко, като проблемите дойдоха при предна лява.Халмилтън зае първото място, като след излизането от бокса Фетел успя да изпревари Рикардо и застана зад втория Ботас.В 22-ата обиколка Хамилтън влезе в бокса и сложи гуми медиум. Той зае третата позиция. Първи стана Ботас, който удържа на серия от атаки на Фетел, но в крайна сметка отстъпи в 25-ата обиколка.Щофен Вандорм отпадна в 34-ата обиколка след сблъсък с Фелипе Маса. Белгиецът излезе в чакъла и се извини за случилото се, а бразилецът продължи.Британецът премина на меки сликове в 37-ата обиколка, а обиколка след това Фетел - на медиум. След излизането си на бокса германецът притисна Хамилтън и мина първи. Пилотът на \"Мерцедес\" се оплака по радиоуредбата.Ботас получи повреда в двигателя в 39-ата обиколка и състезанието за него приключи.В 44-ата обиколка Хамилтън предприе атака на старт-финалната права и изпревари пилота на \"Ферари\", който веднага обяви, че е нямал никакъв шанс да се защити.", "date": "2017.05.14", "title": "Хамилтън спечели ожесточената битка с Фетел в Гран при на Испания"}
{"url": "http://www.dnevnik.bg/politika/2017/05/14/2970908_petima_deputati_napuskat_izpulnitelnoto_bjuro_na_bsp/", "text": "Петима депутати напускат Изпълнителното бюро на БСП, реши Националният съвет на партията по предложение на лидера на партията Корнелия Нинова. Това са Красимир Янков, Весела Лечева, Иван Ченчев, Стоян Мирчев и Александър Симов. Мястото си в бюрото запазват Драгомир Стойнев, Крум Зарков, Стефан Данаилов и Валери Жаблянов.Предложението за промени в Бюрото, което включваше изваждането на повечето от членовете му, които са депутати, не срещна одобрението на всички и предизвика напрежение. Според Атанас Мерджанов, разделянето на постовете е нонсенс, съобщи БНР.\"Смятам, че това е погрешен подход, защото трябва да има връзка, защото народните представители са също политици, когато участват в политическия орган и участват във вземането на решения са много по ангажирани в тяхното изпълнение\", коментира бившият лидер на БСП Михаил Миков.По-рано Красимир Янков определи предложението като рисковано. \"Рискове да се скъса тази връзка и да има разминаване между политиката и решенията в Народното събрание. Понякога има решения, които трябва да бъдат взети и в самата парламентарна група, и тогава тежат мненията и аргументите на членовете на ръководството на партията\"ы коментира той.Самата Нинова заяви, че в БСП не се е създало напрежение заради идеята й социалистите, които са депутати, да се разделят с постовете си в ръководство на партията.Националният съвет на социалистите реши още днес, че бившият служебен вицепремиер Деница Златева възстановява членството си в оперативното ръководство на БСП.Кирил Добрев е заявил готовност да напусне парламента, но запазва мястото си в изпълнителното бюро на БСП, съобщиха от пресцентъра на партията.Националният съвет на БСП избра за зам.-председател на партията по публични политики проф. Стефан Данаилов. Зам.-председател, отговарящ за партийната дейност става Кирил Добрев. Владимир Москов е избран за зам.-председател с ресор \"Местна власт\", а Деница Златева ще бъде зам.-председател по европейски въпроси и международна дейност. За секретар е избрана Вяра Емилова.Предстои на пленума с тайно гласуване да бъдат приети трима нови членове на Националния съвет: Атанаска Тенева, Владимир Москов и Апостол Димитров. Очаква се да бъдат гласувани и нови заместник-председатели на БСП.", "date": "2017.05.14", "title": "Петима депутати напускат изпълнителното бюро на БСП"}
{"url": "http://www.dnevnik.bg/sport/2017/05/14/2970917_sled_hettrik_na_dirk_kaut_feienord_stana_shampion_na/", "text": "\"Фейенорд\" спечели титлата в Холандия за 15-и път в историята и за пръв път от сезон 1998/99. В решителен мач от последния кръг грандът от Ротердам победи с 3:1 като домакин \"Хераклес\" и събра 82 точки, с една повече от втория \"Аякс\", който наидгра със същия резултат \"Вилем II\" като гост.Капитанът на \"Фейенорд\" Дирк Каут реализира хеттрик, като откри резултата още в 37-мата секунда на срещата. В 12-ата бившият играч на \"Ливърпул\" удвои с удар с глава от близка дистанция, а в 83-ата се разписа от дузпа.Точне за \"Хераклес\" беше Петер ван Оойен, който вкара минута преди края на редовното време.На второ място в крайното класиране с 81 точки остана тимът на \"Аякс\", който очакваше грешна стъпка на \"Фейенорд\", за да триумфира с 34-та титла.С бронзовите медали остана шампионът в предходните два сезона ПСВ (Айндховен), който спечели с 4:1 срещу \"Цволе\".От елита изпада тимът на \"Гоу ахед ийгълс\", а \"Рода\" и \"НЕК\" (Нйимеген) ще играят плейоф за оставане.", "date": "2017.05.14", "title": "След хеттрик на Дирк Каут \"Фейенорд\" стана шампион на Холандия"}
{"url": "http://www.dnevnik.bg/sviat/2017/05/14/2970913_partiiata_na_merkel_pecheli_i_nai-mnogoljudnata/", "text": "Консервативната партия на канцлера Ангела Меркел печели трета поредна изборна победа от началото на годината в най-многолюдната германска провинция, която се смята, че задава тон и за федералния парламентарен вот в края на септември.По данни от екзит пол Християн-демократическият съюз (CDU) получава 34.5%, а управлявалата досега Германска социалдемократическа партия (SPD) остава втора с 30.5%. Зелените - коалиционните им партньори от 2010г. губят половината си подкрепа и слизат на 6% в провинциалните избори на Северен Рейн-Вестфалия.Прогнозата на телевизия ARD сочи, че консерваторите отчитат изключителен успех, защото през 2012г. бяха събрали 26.3% от гласовете, а социалистите преживяват тежко разочарование, защото слизат от 39%, т.е. губят около една четвърт спрямо данните от преди пет години.Тепърва ще се разбере дали CDU ще събере достатъчно депутати със Свободните демократи, за които прогнозата дава 12%, за да сглобят управляваща коалиция.Евроскептичната \"Алтернатива за Германия\", която е традиционно силна в източните части на страната, тук се събира 7.5%, основно заради тревогата на хората от присъствието на много нови имигранти.Лявата партия, събрала бившите комунисти от ГДР и отцепилото се от SPD крайно ляво крило, вероятно ще получи 5% в Северен Рейн-Вестфалия.Този резултат е разочарование и за Мартин Шулц, който напусна поста си на председател на Европейския парламент и се върна в германската политика с идея да влее нова енергия на социалистите и да ги поведе към изборна победа наесен. Но той така и не е обяснил с повече подробности как би реализирал идеите си, а вече изгуби изборите в Заарланд и Шлезвиг-Холщайн.Още по обяд бе ясно, че активността на избирателите в Северен Рейн-Вестфалия ще е висока, защото към 12 часа бяха гласували 34% срещу 29% на предишните избори през 2012г. Вотът преди 5 години завърши с активност от 59.6%, а сега се очаква да надхвърли 65%.В провинцията с 18 милиона души население (22% от жителите на Германия) са регистрирани 13.1 млн. избиратели, като прогнозите за изборния ден бяха за 32% отгласовете да отидат при CDU, който да сглоби управляваща коалиция с традиционнитя си съюзници - либералната партия на Свободните демократи.Социалистите управляват тук през повечето време след 1945г. и загубата на този бастион би бил тежък удар и поставя под въпрос способността им да свалят Меркел от власт след само 4 месеца. В момента SPD изостава с 10 пункта на национално ниво по популярност от CDU и баварските им партньори от Християн-социалния съюз (CSU)Хората в Северен Рейн-Вестфалия са недоволни от проблеми като задръстванията по пътищата, растящата престъпност, слабите показатели на образователната система и относително високата безработица. Тук са 30% от всички задръствания и 38% от обирите по домовете през 2016г. Десницата проведе кампания с обещания да подобри трафика и сигурността, да увеличи наказанията затвор за престъпниите и да увеличи финансирането за органите на реда. ", "date": "2017.05.14", "title": "Партията на Меркел печели и най-многолюдната германска провинция"}
{"url": "http://www.dnevnik.bg/sport/2017/05/14/2970926_livurpul_se_naloji_ubeditelno_nad_uest_hem_i_si_vurna/", "text": "\"Ливърпул\" постигна убедителна победа в гостуването си на \"Уест хем\" и си върна третото място във Висшата лига. \"Мърсисайдци\" се наложиха с 4:0 и събраха 73 точки. Отборът на Юрген Клоп се нуждае от победа в последния си мач за сезона, за да си гарантира участие в Шампионската лига през следващия сезон. Червените приемат \"Мидълзбро\" на 21 май.\"Ливърпул\" надигра съперника си можеше да се поздрави с още по-убедителна победа. Футболистите на Клоп владееха топката 67% и бяха отправили общо 26 удара срещу 10 на \"чуковете\".Даниел Стъридж започна като титуляр от 2 януари насам, след като Роберто Фирмино беше извън състава заради контузия.\"Ливърпул\" беше по-активен в атака и в 35-ата минута \"мърсисайдци\" откриха резултата. Коутиньо изведе Стъридж зад отбраната, която допусна сериозна колективна грешка, нападателят преодоля вратаря и прати топката в мрежата.В 45-ата минута Ричард Аю удари греда от метър-два, топката отскочи при него и пак от същото разстояние уцели страничния стълб.Вайналдум в 57-ата стреля силно извън пеналта и разтресе напречната греда, Коутиньо овладя и след слалом между бранителите завърши с диагонален шут за 2:0.При изпълнение на корнер в полето на гостите в 61-ата минута Вайналдум удари с ръка Уинстън Рийд, но реферът не отсъди дузпа, въпреки претенциите на домакините. Последва бърза контраатака на \"Ливърпул\", която Коутиньо завърши с второто си попадение и 3:0.Ориги в 65-ата минута стреля мощно от сериозна дистанция – и пак гредата спаси домакините. Белгиецът все пак успя да запише името си сред голмайсторите в десетина минути след това, след пробив на Стъридж по фланга.", "date": "2017.05.14", "title": "\"Ливърпул\" се наложи убедително над \"Уест хем\" и си върна третото място"}
{"url": "http://www.dnevnik.bg/biznes/2017/05/14/2970930_patriotite_predlagat_bivsh_shef_na_nek_za_zam-ministur/", "text": "Коалиционният партньор на ГЕРБ - \"Обединени патриоти\", са предложили за заместник-министър на енергетиката Красимир Първанов по силата на споразумението за управление.Това каза пред \"Канал 3\" министърът на енергетиката Теменужка Петкова след като вчера от асоциацията на работодателите възразиха срещу готвеното назначение. А за него пък спомена в телевизионно интервю вицепремиерът с ресор икономика и демография Валери Симеонов преди два дни.Петкова каза, че не е обсъждала тази кандидатура с премиера след отвореното писмо на работодателите. Те възразиха вчера с аргумента, че е \"човек с лоша репутация и коментирани зависимости в енергийните среди\".Те припомнят и че Първанов бе уволнен по време на първия кабинет на Борисов за превишаване на правомощия и подписване на ангажименти по строителството на АЕЦ \"Белене\".От думите на Петкова не се разбра дали това ще постави под въпрос кандидатурата на Първанов.В отговор на въпрос Петкова припомни, че в края на август България ще разполага с два реактора за АЕЦ \"Белене\" и разумния подход, според правителството, е те заедно с площадката да се отделят в компания, която да бъде приватизирана. Само така може да се види има ли частен интерес към проекта, напомни Петкова. Допълни, че се чака и поръчания по казуса анализ на БАН.", "date": "2017.05.14", "title": "Патриотите предлагат бивш шеф на НЕК за зам.-министър"}
{"url": "http://www.dnevnik.bg/razvlechenie/2017/05/14/2970956_kristian_kostov_mnogo_sum_gord_che_dovedoh_bulgariia/", "text": "\"Много съм горд, че имах възможност да доведа България до второто място на Евровизия. Мъчно ми е, че не успях да стигна край, но Салвадор си заслужаваше първото място, има нещо специално в него, иначе битката няма да е интересна.\"Това каза в предаването \"Комбина\" на Нова телевизия българският представител на \"Евровизия\" Кристиан Костов, който постигна голям успех за страната с второ място с песента \"Beautiful Mess\". За него Македония, Норвегия, Естония и Беларус дадоха максималните 12 точки. Румънците ни дадоха 10 точки. Гърция и Чехия – по 2 точки.След конкурса стана ясно, че победителят в песенния конкурс Евровизия, португалецът Салвадор Собрал е тежко болен.\"Той наистина е болен, нямаше манипулация, не мисля, че е някакъв пиар трик. Има страхотна емоция в него, всички видяха, че е истински. Той вълнува, а това е най важното, пее страхотно, \" каза Кристиан Костов за основният си конкурент, който зае първо място в песенния конкурс за 2017 г. Общо е имало четири големи концерта с огромна публика, имало е хора, които са си купували билети и за репетицията, разказаха 17-годишният български участник и Саня Армутлиева от \"Вирджиния рекърд\" като част от екипа му.\"Целият път беше емоционален, но финалът беше най-емоционален. Стараех се да не мисля за нищо, излизах да пея със сърце и да съм искрен\", разказа още Кристиан.На финала на Евровизия Кристиан е бил болен, бил е с висока температура на сцената, но адреналинът е помогнал да си свърши добре работата и болестта не е попречила на доброто му изпълнение. \"Той изстина и три дни преди финала започна да пие антибиотик. Болеше го гърлото и всички се уплашихме, защото това се случи преди финала\", разказа Саня. \"Извадих емоцията, това е най-важното,\" допълни и Кристиан.Саня Армутлиева похвали семейството на Кристиан: \"Той имаше голямата подкрепа на семейството си. Това и възпитанието му има огромна роля за неговия успех\".По повод напрежението, свързано с отношенията между Русия и Украйна и факта, че Кристиан е роден в Москва, !7 годишният Кристиан обясни, че не е гледал никакви новини по време на репетициите и конкурса, защото му е било забранено от БНТ и \"Вирджиния рекърдс\". \"Украинците са най-милите хора на света, аз въобще не го очаквах,\" каза още той.", "date": "2017.05.14", "title": "Кристиан Костов: Много съм горд, че доведох България до второ място на \"Евровизия\""}
{"url": "http://www.dnevnik.bg/sport/2017/05/14/2970943_totnum_se_sboguva_s_uait_hart_lein_s_pobeda_nad/", "text": "\"Тотнъм\" победи \"Манчестър юнайтед\" в последния си мач на \"Уайт харт лейн\", който беше дом на \"шпорите\" в продължение на 118 години. Отборът на Маурисио Почетино се наложи с 2:1 с попадения на Виктор Уаниама и Хари Кейн. Точен за \"Юнайтед\" беше Уейн Рууни.През следващия сезон \"Тотнъм\" ще играе на \"Уембли\", докато новият стадион бъде завършен. Съоръжението ще бъде с капацитет 61 000 места.Двубоят беше изгледан от бивши футболисти на двата отбора от близкото и далечно минало, в това число и Димитър Бербатов, който беше в компанията на агента си Емил Данчев.\"Шпорите\" завършиха без загуба като домакин през сезона. Те си узакониха и второто място в крайното класиране с 1102-ата си победа на този стадион.Мениджърът на \"Юнайтед\" Жозе Моуриньо беше оставил на пейката Маркъс Рашфорд, Хенрих Мхитарян и Андер Ерера, които влязоха през втората част. Маруан Фелайни изтърпяваше наказание, а Пол Погба пропусна мача, защото баща му почина.Резултатът беше открит още в шестата минута. Бен Дейвис центрира, Виктор Уаниама надскочи Рууни и с глава не остави шансове на Давид де Хея.Най-добрата възможност за \"червените дяволи\" стана в 18-ата минута, когато Марсиал получи от Рууни, справи се с Дейвис и оправи техничен удар, който обаче премина покрай лявата греда. Малко след това Хьон-мин Сон излезе сам срещу Де Хея след неразбирателство в защита на гостите и стреля силно, но испанецът спаси. Смолинг изчисти лошо и прати към Ериксен, който с удар от движение не намери очертанията на вратата.\"Тотнъм\"продължи да играе по-агресивно и да пресира съперника си. В 22-ата минута Кейн удари греда. Нападателят засече с глава центриране на Ериксен. Три минути след това Де Хея отново трябваше да се намесва решително, след като Ериксен центрира, но след рикошет в крака на Туанзебе топката се насочи точно под напречната греда.След половин час игра Деле Али опита късмета си с мощен удар от дистанция, но и при тази ситуация вратарят на \"червените дяволи\" действа стабилно. Той добре затвори ъгъла си и при удар на Кейн от близо.\"Шпорите\" удвоиха преднината си в началото на втората полувреме. В 49-ата минута Кейн вкара втория гол, след като засече центриране на Ериксен от пряк свободен. Английският национал вече се е разписвал срещу 24 от общо 25 отбора, срещу които е играл в елита на Англия. Единствено срещу \"Кардиф\" не успя.След второто попадение \"шпорите\" намалиха оборотите. Марсиал отново беше много близо до попадение. В 62-ата минута френският национал завърши контраатака с хубав удар, но топката премина покрай вратата.Рууни успя да намали в 71-ата минута. Той получи топката в наказателното поле след пробив на Марсиал и с удар от движение вкара 198-ия си гол във Висшата лига.До края \"Тотнъм\" се опита да вкара трети гол, но Де Хея се справи с удари на Кейн и Али.", "date": "2017.05.14", "title": "\"Тотнъм\" се сбогува с \"Уайт харт лейн\" с победа над \"Манчестър юнайтед\""}
{"url": "http://www.dnevnik.bg/sport/2017/05/14/2970968_mourinyo_v_momenta_ne_iskame_da_igraem_vuv_visshata/", "text": "Мениджърът на \"Манчестър юнайтед\" Жозе Моуриньо обяви, че всички усилия на отбора са насочени към финала в Лига Европа и двубоите във Висшата лига са тези, които \"червените дяволи\" \"не искат да играят\". Той добави, че е доволен от представянето след загубата с 1:2 от \"Тотнъм\" и каза, че най-важното е, че няма нови контузени.\"След 2:0 трябваше да внесем повече качество, повече баланс. Върнахме футболисти на правилните им позиции. Доволен съм. Двата гола, които допуснахме, бяха злощастни\", каза португалецът.Той отново обяви, че фокусирането върху Лига Европа не е \"хазартен ход\" и подчерта, че не един отбор не може да играе в два големи надпревари с 15 футболисти.\"Този мач и останалите са задължителни. Точно в този момент не искаме да играем във Висшата лига. Това са мачовете, от които нямаме нужда\", каза още Моуриньо и допълни, че мисли единствено за финала, а не за следващия сезон.Футболистът на \"Юнайтед\" Уейн Рууни каза, че отборът е искал да спечели и се е опитал да го направи.\"Ако трябва да съм честен, това беше просто още един мач срещу \"Тотнъм\". Беше специален за тях и техните фенове. \"Уайт харт лейн\" винаги е било едно от любимите ми места да играя. Пазя добри спомени от този стадион\", добави Рууни, който вкара гола за \"червените дяволи\".", "date": "2017.05.14", "title": "Моуриньо: В момента не искаме да играем във Висшата лига"}
{"url": "http://www.dnevnik.bg/v_pamet/2017/05/14/2970961_pochina_stoian_tonev/", "text": "Дългогодишният директор на ВМА ген. Стоян Тонев е починал, съобщава БиТиВи. Той е бил намерен следобед във вилата си край Велинград.Според информация на полицията става въпрос за естествена смърт. Не са открити следи от насилие. Открит е от градинаря на вилата, който е подал сигнала.Ген. Тонев беше началник на ВМА в периода 2002 – 2013 г. През 2016 г. беше привлечен като обвиняем за нанесени щети за 16 млн. лева на Военно-медицинска академия, докато е бил начело на болницата.", "date": "2017.05.14", "title": "Почина Стоян Тонев"}
{"url": "http://www.dnevnik.bg/sport/2017/05/14/2970976_real_i_barselona_vurviat_ramo_do_ramo_po_putia_kum/", "text": "\"Реал\" и \"Барселона\" постигнаха важни победи по пътя към върха в Примера дивисион. Белите спечелиха домакинството си с 4:1 срещу \"Севиля\", а каналунците се наложиха със същия резулат над \"Лас Палмас\" на \"Гран Канария\".И двата отбора имат по 87 точки на първите две места, като отборът на Зинедин Зидан е с мач по-малко. \"Реал\" също стигна границата от 100 гола в първенството. \"Барселона\" вече има 112.На \"Сантяго Бернабеу\" Кристиано Роналдо вкара два гола, а по един добавиха Начо и Тони Кроос. Точен за \"Севиля\" беше Стеван Йоветич.Първото попадение на португалеца беше под номер 400 за него във всички турнири за белите. Те поведоха със спорен гол в 10-ата минута, когато точен беше Начо. Той прати топката във вратата от пряк свободен, но стената на \"Севиля\" още не беше построена, а освен това гостите претендираха, че сигнал от съдията не е имало в момента на удара.Вратарят на \"Реал\" направи няколко решаващи спасявания, а преди да се разпише Йоветич удари греда на два пъти.За успеха на \"Барселона\" Неймар реализира хеттрик, като бразилецът вкара за първи път три гола в гостуване на каталунците във всички турнири. Другото попадение беше дело на Луис Суарес. За \"Лас Палмас\" се разписа Педро Бигас през второто полувреме.В последния си мач за сезона отборът на Луис Енрике ще посрещне \"Ейбар\", а \"Реал\" ще играе срещу \"Селта\" в сряда, а в неделя - срещу \"Малага\".", "date": "2017.05.14", "title": "\"Реал\" и \"Барселона\" вървят рамо до рамо по пътя към върха на Примера дивисион"}
{"url": "http://www.dnevnik.bg/sport/2017/05/14/2970974_rafael_nadal_triumfira_v_madrid_za_peti_put/", "text": "Рафаел Надал продължи със силното си представяне на клей, след като спечели турнира от сериите \"Мастърс\" в Мадрид. Испанецът се наложи със 7:6(8), 6:4 над Доминик Тийм и вдигна трофея за пети път в кариерата си. Преди това той триумфира в Монте Карло и Барселона.С тази победа Надал се изравни с Новак Джокович по титли от сериите Мастърс, като двамата имат по 30.Испанецът и Тийм спориха за титлата и в Барселона, като за австриецът това беше първи финал от сериите \"Мастърс\".Тийм започна много добре, като след ранен пробив поведе с 3:1, но допусна изравняване за 3:3. До края на сета всеки гейм беше оспорван. В десетия гейм автриецът спаси три сетбола, а в тайбрека още един. След това стигна до две точки за спечелване на сета, но не успя да ги реализира.Вторият сет започна с пробив на Надал. Испанецът спечели трудено за 2:0, но след това поддържаше аванса си и след два часа и 20 минути игра сложи край на срещата.Надал вече води с 4:1 победи в преките сблъсъци с този съперник.", "date": "2017.05.14", "title": "Рафаел Надал триумфира в Мадрид за пети път"}
