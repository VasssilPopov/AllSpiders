{"url": "https://www.dnevnik.bg/sport/2018/08/05/3292140_cska_zatvurdi_dobrata_si_forma_s_razgrom_nad_dunav/", "text": "ЦСКА оглави еднолично класирането в Първа лига след трета поредна победа от началото на сезона. Червените разгромиха на \"Българска армия\" гостуващия \"Дунав\" с 3:0, а можеха да постигнат и още по-убедителен успех. Звездите в атаката на ЦСКА Мауридес и Кирил Десподов отбелязаха по един гол, а веднъж Мартин Ковачев се разписа в собствената си мрежа. Двубоят беше последна репетиция за ЦСКА преди сблъсъка с \"Копенхаген\" в третия предварителен кръг на Лига Европа. Червените приемат датския отбор в четвъртък на Националния стадион \"Васил Левски\". Гостите от Русе предложиха затворена игра и на практика в голяма част от мача изобщо не минаваха центъра. Футболистите на Малин Орачев успяха да задържат нулевото равенство почти до края на първата част. Преди това ЦСКА имаше много положения, но много добре се представи и стражът на русенци Станислав Антонов. Все пак в 39-ата минута той беше безпомощен при изстрел с глава на Мауридес. Бразилецът засече меко центриране на Борис Секулич, който пък получи подаване от Десподов. Преди това Мауридес направи два пропуска, единия от които беше от много близко разстояние. Все пак бразилецът затвърди добрата си форма, като дотук пропусна да вкара само в един мач за отбора. Откакто подписа с ЦСКА Мауридес се разписа три пъти в срещите с \"Адмира\" в Лига Европа и веднъж в дебюта си с \"Локомотив\" (Пловдив). Само при гостуването на \"Витоша\" в предходния кръг Мауридес не вкара. В заключителната част на първото полувреме ЦСКА удвои аванса си, благодарение на грешка в русенската защита. Вратарят Антонов излезе неразчетено да чисти топката с глава, но я прати в краката на капитана си Мартин Ковачев, а от там тя влетя в мрежата за втори път. Много бързо след почивката червените вкараха трети гол, който окончателно уби интригата. Точен беше Кирил Десподов, койот беше изведен по хубав начин, той технично залъга Божидар Васев и с плътен удар с левия крак вкара в мрежата на Антонов – 3:0. До края на двубоя се игра пред вратата на \"Дунав\", но ЦСКА сериозно свали и темпото. Треньорът Нестор Ел Маестро извади Десподов, Рубен Пинто и Едвин Джеси, за да ги пази за срещата с \"Копенхаген\". На терена се появи и последното ново попълнение на червените Евандро, който дори имаше шанс да вкара, но не се възползва. От началото на сезона ЦСКА се намира в много силна форма, като записа трети пореден успех. Освен това съставът на Нестор Ел Маестро има голова разлика 7:0.", "date": "2018.08.05", "title": "ЦСКА затвърди добрата си форма с разгром над \"Дунав\""}
{"url": "https://www.dnevnik.bg/sviat/2018/08/05/3292015_stivun_segal_shte_podobriava_vruzkite_na_rusiia_sus/", "text": "Ешън звездата от 80-те и 90-те години Стивън Сегал бе назначен за специален представител на руското министерство на външните работи за хуманитарните връзки със САЩ, предадоха световните агенции. Американският актьор има руско гражданство. \"Стивън Сегал бе назначен за специален представител на министерството на външните работи на Русия по въпросите на руско-американските хуманитарни връзки. Той има за задача да съдейства за по-нататъшното развитие на руско-американските отношения в хуманитарната сфера, включително взаимодействието в областта на културата, изкуствата, обществения и младежкия обмен и т. н.\", се казва в съобщение на руското дипломатическото ведомство. От външното министерство на Русия уточниха, че актьорът ще заема обществено-политическа длъжност, за която няма да получава парично възнаграждение. Това е случай, при който \"народната дипломация се среща с традиционната дипломация. В международната практика може да се направи паралел с функциите на посланиците на добра воля на ООН\", допълват от руското външнополитическо ведомство. Роденият в САЩ Стивън Сегал получи руско гражданство през ноември 2016 г. Той често посещава Русия и нееднократно е изразявал симпатиите си към нея, отбелязва ТАСС. Актьорът защитава политиките на Владимир Путин, включително присъединяването на Крим към Русия през 2014 г. и критикува американското правителство. Миналата година Украйна забрани на Сеагал да влиза в страната в продължение на пет години, припомня \"Гардиън\". \"Винаги съм имал силно желание да направя всичко, за да помогна за подобряването на руско-американските отношения\", каза Сиагъл, цитиран от Ройтерс, и допълни: \"Неофициално работех неуморно в тази посока в продължение на много години и сега съм благодарен за възможността да направя същото нещо официално\". В края на миналата година Сегал стана поредния актьор,  обвинен в сексуален тормоз  от три негови колежки. След това той получи обвинение от филипинската актриса и бивше момиче на Бонд Рейчъл Грант, засягащо времето, когато актьорът и продуцент бе в България за снимките на филма \"Излязъл да убива\" (Out for a Kill) през септември 2002 г. Звездата отрича обвиненията.", "date": "2018.08.05", "title": "Стивън Сегал ще подобрява връзките на Русия със САЩ"}
{"url": "https://www.dnevnik.bg/bulgaria/2018/08/05/3292010_reshenieto_na_suda_za_istanbulskata_konvenciia_-/", "text": "1.  Какво ще правим с Истанбулската конвенция, когато ЕС я приеме, попита Христо Иванов  - 439 коментара 2.  Българите имат недоизбистрена социално-полова идентичност  - 391 коментара 3.  Защо се провалиха защитниците на Истанбулската конвенция   - 349 коментара 4.  \"Епъл\" стана първата компания с пазарна оценка от над 1 трилион долара   - 305 коментара 5.  Сенатори предложиха нови санкции на САЩ, този път те засягат и Путин /  - 241 коментара 6.  Отвеждането на Иванчева до болницата с оковани ръце и крака: От показност до престараване (видео)   - 233 коментара 7.  Синодът посреща решението за Истанбулската конвенция с благодарствени молитви  - 231 коментара 8.  Как Конституционният съд въведе трети пол   - 229 коментара 9.  Над 300 хил. българи вече живеят в Германия   - 228 коментара 10.  САЩ дариха моторни бойни лодки на Военноморските сили за 2 млн. долара  - 222 коментара", "date": "2018.08.05", "title": "Решението на съда за Истанбулската конвенция - най-коментираното в \"Дневник\""}
{"url": "https://www.dnevnik.bg/politika/2018/08/05/3292020_bsp_se_razgranichi_ot_zadurjaniia_s_mityo_ochite/", "text": "БСП се разграничи от задържания в Истанбул заедно с Димитър Желязков, известен като Митьо Очите, общински съветник в Бургас Бенчо Бенчев. От партията с лидер Корнелия Нинова настояват Бенчев да напусне незабавно поста си. \"Във връзка с информацията за задържането на общинския съветник от Бургас Бенчо Бенчев, заявяваме, че той не е член на Българската социалистическа партия\", отблезват от левицата в писмо до медиите. Бенчев е участвал в листата за общински съветници през 2015 г. като гражданска квота. По-късно в профила си във \"Фейсбук\" лидерът на БСП Корнелия Нинова лично коментира случая. Посочва, че партията трябва да реагира, независимо че не става дума за неин член. \"Изпълнителното бюро на Националния съвет на БСП се разграничава от него и настоява той да напусне Общинския съвет на град Бургас незабавно\", се казва още в писмото.", "date": "2018.08.05", "title": "БСП се разграничи от задържания с Митьо Очите общински съветник"}
{"url": "https://www.dnevnik.bg/kultura/2018/08/05/3284621_otkus_ot_slavata_na_imperiiata_na_jan_dormeson/", "text": "\"Славата на империята\", най-важният труд на големия френски мислител Жан Д‘Ормесон, най-накрая идва при българските читатели, благодарение на издателство \"Парадокс\". Впечатляваща по обем, зашеметяваща с изкусен литературен стил, съдържаща десетки карти, изображения и бележки, тя носи на автора си Голямата литературна награда на Френската академия през 1971 г. е всепризнат шедьовър и днес. Романът донякъде имитира стила на великите класически историографии от ХIX век, посветени на възхода и падението на Римската империя. Докато проследява историята на Алексий и битката му с варварските орди, нахлуващи през границите на Империята, читателят неочаквано попада в различните исторически периоди, сред събития и тенденции, които формират основите на европейската цивилизация. Счупен капител, изобразяващ тигър; намерен в развалините на Града Владетелят Василий е прекият наследник на Орела и на рода Веноста. С нисък ръст, грозноват, ако съдим по из¬ображенията му от монетите от неговото време, той е едно хилаво същество с рижа брада, сплеснат нос, ту величав, ту лукав, винаги прикрит и жесток. Куца. Ще изгуби едно¬то си око в битката при Амфибол. Но това съсухрено тяло крие в себе си желязна воля. С престъпления и брадви той ще създаде Империята. Историците дълго спореха върху неговите амбиции и ролята му. Според едни – и сър Алън Картър-Бенет е сред тях – той мечтае още от младежките си години за обединението на Империята, за която вече си създава своя неясна и объркана представа. Според другите – в голямата си част френски и немски историци – той е просто наследник на Веноста, който мечтае преди всичко за отмъщението на Орела срещу Тигъра и единствено за величието на Онеса. Във всеки случай, едва-що се появява на историческата сцена и вече има нещо променено в пълното безредие от интриги и нападения. Съдбата на на¬родите в Империята намира своя център, а историята им – своята ос: за няколко години всичко ще се върти много бързо около Василий. За разлика от Арсаф, Василий не е авантюрист. За разлика от Алексий по-късно, той не е и моралист и философ. Хитрува, заговорничи, гласи машинации, на¬предва крачка по крачка към целта, която си е поста¬вил. Възползва се от всичко. Не напразно е потомък на Веноста – не го плашат нито насилието и жестокостта, нито лъжата и коварството. Откакто сяда на трона на владетелите на Онеса, той съставя списък с рисковете, които могат да се поемат, и с такива, които трябва да се избягват, както и с целите, които трябва да се постигнат. В гигантското безредие, в което от години и години на¬родите на Империята всуе се борят едни с други, човек не може да се разкрива по всички фронтове едновременно. Така Василий с един удар променя цялата традиционна политика на владетелите на Онеса. Иска да постигне раз-бирателство с Помпоза, иска да постигне разбирателство с варварите. Дали мечтае за империя или не, дали огра¬ничава или не своите амбиции до съдбините на Онеса, единствената му непосредствена цел е да осъществи най- накрая водещата амбиция на Орела – да победи Тигъра и да царува над Града, както царува над Онеса. Очевидно подобен план занапред трябва да мине през принизяване¬то на Аквилея. За да разпростре от Амфиз до пустините и от морето до горите на североизток върховенството на Онеса, трябва да пречупи мощта на жреците от Аквилея. Тогава Града ще падне от само себе си. Простотата на този план може да се сравнява единстве¬но с невероятно сложната плетеница от средства за него¬вото изпълнение. Неслучайно Ритер (Zeitschrift für Geschichtswissenschaft und historische Forschung, t. X, p. 9–37. – Бел. авт.) сравнява Василий с Луи ХІ или с Мазарини. Понякога той привидно отстъпва всичко само за да спечели още по-сигурно. Смиреността и низостта са част от играта му, а също и високомерието, и едно истинско величие. След проблема с амбициите на младия владетел най-интересният въпрос във връзка с лъкатушенията в политиката на Василий е дали неговото царуване представлява разрив или приемственост в история¬та на Онеса. Разривът е ясен – това е съюзът с Помпоза. Но приемствеността е не по-малко очевидна, защото този за¬обиколен ход цели единствено завръщане в самото начало и да се осигури на Онеса върховенството над Града. Най- голямата дарба на Василий е неговата проницателност – през цялото си царуване той никога не ще се поколебае за това кое е най-важното и кое може да бъде пожертвано. За да постигне целите си, той ще изтъче мрежа от интриги, които стигат много далеч във веригата от следствия и причини, а смаяните му противници внезапно, ала твърде късно, с ужас ще открият резултата от неговите ходове, усилия, понякога дори и компромиси, чието значение пре¬ди им било изглеждало пренебрежимо. Най-очебийният пример за тази твърде дългосрочна политика е прочутата среща с царя на Сицилия и Великия хан на ойгурите. Дълго време подчинена на Помпоза, някога, във време¬то на величие и на Висшия съвет, Сицилия била поддържала търговски връзки с Града и неговото пристанище. След бунта на наемниците Помпоза грижливо издигнала пре¬града между големия остров и териториите на Империята. При управлението на Арсаф и след това връзките били прекъснати и Сицилия била следвала самостоятелно, или по-скоро заедно със силите от Запада, своята политика на освобождаване от Помпоза. И в голяма степен била успяла. Несъмнено Помпоза все още имала значителни интере¬си в Сицилия, но политическата и военната ѝ доминация вече била чисто формална и царят на Сицилия решавал почти свободно съдбините на своя остров. Регис ІІ се въз¬качил едновремено на трите трона в Агригент, Палермо и Сиракуза почти по същото време, когато Василий взел властта в Онеса. Още когато бил само наследник на короната, Василий бил сгоден за една ослепително красива и също толкова добродетелна принцеса от Панония на име Ингебург, коя¬то никога не бил виждал. Самата Ингебург била влюбена в един млад патриций от Помпоза на име Тибалт, който свирел възхитително на арфа и бил идвал на три пъти в Панония с различни политически или търговски пратеничества на владетелите търговци. Чаровният, но беден Тибалт нямал особена тежест пред династичните изисквания на куцокракия мъж от Онеса и отчаяната Ингебург била обещана на Василий, без въобще и през ум да ѝ мине, че щяла да бъде увековечена под името Пенелопа в про¬чутите сонети, които Тибалт щял да подпише с името Меркуцио да Верона и които, стигнали до нас, все още остават един от най-прекрасните и чисти извори на нашето познание за обичаите и чувствата от онези времена. Когато Ингебург, придружена от свитата и придворните си дами, най-сетне пристигнала в Онеса след дълго пъту¬ване, Василий вече се бил възкачил на трона и бил започнал преговори с Регис ІІ. Неговият министър Гандолф, пратен в Сицилия, съвсем наскоро му докладвал, че цар Регис имал дъщеря на име Аделаида, която много обичал; тя била на седемнадесет години. Именно тук се случва един от най-смайващите епизоди от живота на Василий, един от тези, които най-добре показват едновременно у него бързина при вземането на решения, проницателност и безскрупулност. Василий бил посрещнал принцеса Ингебург с всички почести, дължими на нейния ранг и на обещаната ѝ съдба. Едва-що я видял и бил очарован, като всеки друг, от красотата и обаянието ѝ. Тук трябва да си представим чув¬ствата на едно момиче, дете на петнадесет или шестнаде¬сет години, пристигащо почти само в гнездото на орела в Онеса. Принцеса Ингебург никога не се била отделяла от баща си и майка си, и страховитият вид както на са¬мото място, така и на владетеля му имал с какво да ужа¬си дори и хората с най-калéн дух. Навярно тя мислела за своя Тибалт, толкова красив и сладкодумен, докато гле¬дала с ужас чудовищния куц владетел, който ѝ се усмих¬вал. Въпреки своята грозота Василий все пак притежавал известен чар. Той ѝ проговорил мило и Ингебург излязла почти успокоена от този първи разговор, от който толкова се била страхувала. Имало още осем или девет такива в разстояние на три-четири седмици. Междувременно вла¬детелят продължавал чрез посредници своите преговори с Регис ІІ. Една вечер той извикал Ингебург. Принцесата вече изпитвала почти радост от тези разговори, в които започвала да намира известно наслаждение. Тя се питала наивно дали не започва да обича страховития владетел на Онеса. И се усмихвала, влизайки и свеждайки се пред него в най-грациозния от своите поклони.", "date": "2018.08.05", "title": "Откъс от \"Славата на империята\" на Жан Д‘Ормесон"}
{"url": "https://www.dnevnik.bg/photos/2018/08/05/3291802_fotogaleriia_da_skochish_v_kariera/", "text": "Най-старият и най-големият шампионат по скок във вода в Чехия се провежда за деветнадесети път в кариера в Хримеждице. Всяка година елитните гмуркачи от Европа и от цял свят участват в Desperados HighJump.", "date": "2018.08.05", "title": "Фотогалерия: Да скочиш в кариера"}
{"url": "https://www.dnevnik.bg/sport/2018/08/05/3292019_real_madrid_postigna_obrat_sreshtu_juventus_v_sasht/", "text": "Европейският клубен шампион \"Реал\" (Мадрид) постигна успех с 3:1 над първенеца на Италия \"Ювентус\" в мач от турнира Интернешънъл чемпиънс къп, който се игра на стадион FedExField във Вашингтон. Силен двубой за испанците направи Марко Асенсио, който вкара два от головете. Един добави Гарет Бейл. Това беше и първи успех за \"Реал\" под ръководството на новия треньор Хулен Лопетеги. \"Ювентус\" беше без Кристиано Роналдо, Пауло Дибала, Хуан Куадрадо, Дъглас Коста и завърналият се в тима Леонардо Бонучи. Въпреки това италианците откриха в 12-ата минута след автогол на Даниел Карвахал. В края на първата част Бейл използва грешка на италианската защита и изравни. След почивката Асенсио се разигра и вкара два гола. В друг мач от турнира \"Милан\" победи \"Барселона\" с 1:0. Срещата беше на стадиона в Санта Клара, Калифорния, а голът за \"росонерите\" вкара Андре Силва в края. И двата тима излязоха без най-големите си звезди.", "date": "2018.08.05", "title": "\"Реал\" (Мадрид) постигна обрат срещу \"Ювентус\" в САЩ"}
{"url": "https://www.dnevnik.bg/sport/2018/08/05/3292004_prodavach_na_nadejda_ili_predizvestena_kriza_zashto/", "text": ", обяви българският шампион \"Лудогорец\" на 6 юни при представянето на новия си мениджър Пауло Аутуори. Днес, два месеца по-късно тимът от Разград не изглежда като да е вдигнал сериозно нивото. В началото на август  \"Лудогорец\" е аут от Шампионската лига  и има едва четири точки от първите три кръга в Първа лига. Далеч по-притеснителното е, че отборът по никакъв начин не впечатлява с представянето си. В Разград вече започва да се говори за криза, защото \"Лудогорец\" е без победа в четири поредни срещи. При това в три от тях не успя да вкара гол. Логично погледите веднага бяха насочени към мениджъра Пауло Аутуори. Факторът Аутуори и трябва ли да се изпада в паника Идването на футболния номад  Пауло Аутуори в \"Лудогорец\"  беше посрещнато с голям ентусиазъм. Бразилецът, който е работил в шест страни и е водил над 20 отбора, трябваше не само да донесе разнообразие в Разград, но и да покаже, че от клуба се учат от грешките си. Преди три години \"Лудогорец\" експериментира с неизвестния португалец Бруно Рибейро (издържал само седем мача), но сега заложи на име с богата визитка. Освен това ангажирането на Аутуори беше посрещнато позитивно и от голямата бразилска група в отбора. Дотук обаче този ход не дава необходимите резултати, след като играта на \"Лудогорец\" не впечатлява. Успехът над \"Славия\" за Суперкупата на България  дойде трудно, а след това двете поредни побед над ентусиастите от \"Крусейдърс\" с общо девет гола по-скоро заблудиха, че формата на отбора е отлична. Последва минимален успех над \"Етър\" на старта на Първа лига, при който имаше съмнения за спестена дузпа за великотърновци. Накрая дойдоха и четирите срещи без победа –  нулевото равенство с \"МОЛ Види\"  в Разград,  1:1 с \"Берое\" , поражението в реванша в Унгария и това от \"Локомотив\" вкъщи. Мениджърът Аутуори за момента запазва спокойствие, но и не влиза в никаква конкретика, тогава когато трябва да говори след мачове. , каза Аутуори след \"МОЛ Види\". В същата тематика беше изказването му и след  поражението от \"Локомотив\" в събота :  , каза Аутуори с усмивка. И въпреки поучителните думи на Аутуори ситуацията за \"Лудогорец\" не е толкова \"розова\". Отборът пропусна шанса си да влезе в групите на Шампионската лига, където са и големите приходи. В турнира всеки участник получава 15.25 млн. евро, като след това равенствата носят по 900 хил. евро, а победите - по 2.7 милиона. Последният спасителен пристан вече се казва Лига Европа, където приходите са далеч по-малко, но все пак ги има. Участниците в групите взимат по 2.92 млн. евро, равенството се възнаграждава със 190 хил. евро, а победата с 570 хиляди. След четири дни \"Лудогорец\" среща \"Жрински\" (Мостар) в третия предварителен кръг и право на грешка вече няма. Отпадане от босненския отбор ще остави тима от Разград без европейски мачове и без приходи. В цялата си история дотук \"Лудогорец\" само веднъж е бил в серия от четири мача без победа – в началото на сезон 2014/15. Тогава загуби от \"Хасково\" в първия кръг, направи равенства с \"Дюделанж\" (но се класира напред), \"Черно море\" и \"Партизан\" в Разград, след което Стойчо Стоев беше уволнен. Засега обаче няма индикации да се обсъжда смяна на Пауло Аутуори. Какво е сбъркано в Разград Моментът с идването на Пауло Аутуори в \"Лудогорец\" показа, че дори и в строгата организация на тима от Разград има несъвършенства. Реално бразилецът пое властта в деня, в който съставът започваше своята лятна подготовка. Точно тогава Димитър Димитров подаде своята оставка. От клуба обявиха, че Аутуори ще отговаря за спортно-техническите въпроси, а на Димитров е предложено да тренира отбора, което той е отказал. Още след спечелването на седмата титла вече бившият треньор обяви, че ще остане, имайки уверението, че той ще определя селекцията. \"Сакралното право на всеки треньор е той да определя селекцията и по това и постигнатите резултати да го съдят\", каза тогава Димитров. В крайна сметка специалистът от Бургас си тръгна по-малко от месец след това. Така сега не е ясно кой точно е пожелал новите попълнения Димо Бакалов, Драгош Григоре и Антон Недялков. Първите двама засега не играят, докато Недялков влизаше резерва в две срещи, а срещу \"Локомотив\" за пръв път започна като титуляр. По-притеснително за Аутуори и всички останали в Разград е, че ядрото на отбора продължава да няма алтернатива, но вече и годините играят срещу него. Светослав Дяков е на 34, а Марселиньо и Козмин Моци ще ги навършат по-късно през годината. Въпреки това и тримата нямат алтернатива, а е показателно, че когато те не са във форма отборът страда. Когато нямат адекватни заместници Дяков, Марселиньо и Моци трябва да играят почти без почивка, което в един момент се отразява на качеството на играта им. Вечно готовият Георги Дерменджиев След четири мача без победа и две поредни загуби, статутът на Пауло Аутуори изглежда леко разклатен, но засега бразилецът остава на поста си. Важният тест за него ще бъде с \"Жрински\" през седмицата. За Аутуори срещата ще бъде осма като треньор на \"Лудогорец\". В историята на клуба само един е издържал по-малко начело – Бруно Рибейро (едва седем мача). Едуард Ераносян пък беше уволнен след загуба от \"Локомотив\" (Пловдив) в десетия си мач. При провал там името, което неизменно ще се завърти в пространството е това на Георги Дерменджиев. Специалистът от Пловдив водеше отбора в два периода, като и в двата го вкара в групите на Шампионската лига. Неслучайно преди по-малко от седмица Дерменджиев даде интервю. , каза Дерменджиев пред \"Диема Спорт\". В момента Дерменджиев е свободен, след като се раздели с казахстанския \"Ордабаси\", заради финансови проблеми на клуба. Вероятно е той да се завърне отново начело на отбора при това по начин, по който го е правил – точно между два европейски мача. Така се случи през 2014 г. преди реванша с \"Партизан\".", "date": "2018.08.05", "title": "Продавач на надежда или предизвестена криза – защо \"Лудогорец\" при Аутуори не върви"}
{"url": "https://www.dnevnik.bg/bulgaria/2018/08/05/3292028_kratki_novini_teleskoput_kepler_e_subuden/", "text": "Симеоновският лифт спря за 40 минути след повреда на лагер Симеоновският лифт е преустановил работата си за около 40 минути поради повреда на един от лагерите за задвижване на дизел­агрегата, каза изпълнителният директор на \"Витоша ски\" АД Костадин Костадинов, цитиран от \"Фокус\". \"Блокирал е лагер, който не е позволил да се пусне дизел­агрегата за извозването на пътниците на лифта. Взети са мерки и в рамките на 40 минути проблемът е бил отстранен и в момента лифтът работи\", допълни той. \"Това е техника, там има хиляди детайли. Въпреки, че съоръженията се инспектират постоянно, не може всеки лагер да се проверява ежедневно, тъй като те са капсуловани. Нашата идея от години е да сменим съоръжението. Ние ги поддържаме изправни, но просто е хубаво да се сменят с нови\", каза още Костадинов. Телескопът Кеплер е \"събуден\" Телескопът Кеплер, открил около 70 % от познатите към момента 3 800 екзопланети, се събуди от едномесечна хибернация, и отново изпраща данни на Земята, съобщиха от НАСА, цитирани от space.com. 4-седмичната пауза бе в опит да се спести част от горивото му, което е на привършване. Екипът от учени, ангажирани с мисията на Кеплер искаха да са сигурни, че той има достатъчно мощност за да може да се изпрати събраната от него информация до Земята. През март 2009 г. Кеплер започна мисия, струваща близо 600 милиона долара. Целта на телескопа е да потърси планети подобни на Земята. Берлинската полиция може да наема чужденци Полицията в Берлин обяви, че може да започне да набира служители и от чужбина, в частност от други държави от Европейския съюз, заради недостиг на кандидати, предаде ДПА, цитирана от БНР. Чужденците, желаещи да започнат работа, ще получават интензивно обучение по немски език. Евентуален стимул ще е по-доброто заплащане, предоставяне на евтино жилище или финансиране на шофьорски курсове. Сега полицейските служители в Берлин са около 17 хиляди, но ръководството на полицията се надява да се увеличат с две хиляди души. Неотдавна Берлин актуализира плановете да наема чужденци и в армията, но решение по въпроса все още няма.", "date": "2018.08.05", "title": "Кратки новини: Телескопът Кеплер е \"събуден\""}
{"url": "https://www.dnevnik.bg/sviat/2018/08/05/3292031_temperaturata_v_lisabon_dostigna_nov_rekord/", "text": "Температурен рекорд бе измерен в португалската столица Лисабон, в момент, когато страната и съседна Испания са обхванати от гореща вълна, предаде Асошиейтед прес, цитирана от БТА. Португалската метеорологична служба съобщи, че вчера температурата в Лисабон е достигнала 44 градуса и по този начин е бил надминат предишния рекорд на града от 43 градуса, регистриран преди 37 години Най-високата измерена вчера в Португалия температура е 46,8 градуса в Алвега, в централната част на страната. Абсолютният температурен рекорд в Португалия, 47.4 градуса, датира от 2003 г. Горещините и запрашеността на Иберийския полуостров се дължат на горещи въздушни маси от Африка. Прогнозите за днес са температурите да се понижат малко, но пак да останат екстремно високи.", "date": "2018.08.05", "title": "Температурата в Лисабон достигна нов рекорд"}
{"url": "https://www.dnevnik.bg/sport/2018/08/05/3292023_klop_zagatna_che_livurpul_moje_da_vzeme_oshte_novi/", "text": "Мениджърът на \"Ливърпул\" Юрген Клоп се чувства готов за началото на новия сезон във Висшата лига. Червените стартират след седмица с домакинство на \"Уест хем\", а дотук тимът взе четирима нови играчи – вратарят Алисон, Наби Кейта, Фабиньо и Джердан Шакири. Германецът загатна, че може да направи още сделки преди началото на сезона. Този път трансферният прозорец ще затвори преди първия кръг, а не както досега в края на август. \"Склонен съм да правя сделки, не искам да развалям вашата традиция в последния ден винаги да има екшън. Знам, че хората стоят пред телевизора по цял ден и чакат някой голям трансфер\", каза Клоп пред \"Скай Спортс\". Дотук \"Ливърпул\" купи футболисти за 182 милиона евро. Възможно е червените и да продават, като сред потенциалните напускащи са Дивок Ориги и Дани Ингс.", "date": "2018.08.05", "title": "Клоп загатна, че \"Ливърпул\" може да вземе още нови играчи"}
{"url": "https://www.dnevnik.bg/sviat/2018/08/05/3292033_okolo_400_migranti_sa_spaseni_v_kraia_na_sedmicata_v/", "text": "Около 400 мигранти са били спасени в Средиземно море в края на седмицата при опит да достигнат от Мароко до Испания, съобщиха испанските спасителни служби, цитирани от \"Ройтерс\" и БТА. Макар и цялостният брой на мигрантите, достигащи Европа, да е намалял в сравнение с пика от 2015 г., Испания отчита постепенно увеличение на пристигащите по море, започнало преди повече от година и засилило се през последните месеци. За целия вчерашен ден 395 души са били спасени от девет плавателни съда във водите на двата основни морски пътя към Испания - Гибралтарския проток и Алборанско море, заяви в \"Туитър\" испанската брегова охрана. Днес били спасени още двама човека в малка лодка. От началото на годината Испания, която за пръв път от години изпревари Италия като предпочитана дестинация за мигрантите, е регистрирала около 21 хил. мигранти - близо толкова, колкото през цялата минала година, сочат данни, събрани от Международната организация по миграцията (МОМ). Смъртността при прекосяванията на морето откъм Мароко е към един загинал на 70, заяви МОМ. Тя е доста по-ниска от тази между Либия и Италия - един на 19.", "date": "2018.08.05", "title": "Около 400 мигранти са спасени в края на седмицата в Средиземно море"}
{"url": "https://www.dnevnik.bg/sviat/2018/08/05/3291593_parijkite_hudojnici_zaplashvat_da_izbiagat_zaradi/", "text": "От десетилетия художниците на  Монмартр  очароват туристите с бързите си портрети, парижките пейзажи и карикатурите си. Но сега те заплашват да сгънат платната и да се преместят другаде във френската столица, възмутени, че кафенетата отнемат мястото им. \"Много е трудно да се рисува, почти невъзможно\", казва пред \"Ройтерс\" 70-годишният Мидани М'Барки. \"Работим в канавките. Нормално ли е хората на изкуството да са по канавките?\" Уличните художници са символът на квартала от края на XIX век. Около 300 от тях работят на 140 км.м на площад \"Тертр\". В последните години обаче кафенетата и бистрата ги задушават. Миналия месец те хвърлиха четките и протестираха пред местната управа заради нов план, според който заведенията ще заемат около 80% от площада.", "date": "2018.08.05", "title": "Парижките художници заплашват да избягат заради разширяването на кафенетата"}
{"url": "https://www.dnevnik.bg/sviat/2018/08/05/3292043_trump_dade_federalna_pomosht_na_kaliforniia_zaradi/", "text": "Президентът на САЩ Доналд Тръмп обяви Калифорния за зона на \"сериозно бедствие\" и нареди да бъде заделено федерално финансиране, за да бъде подпомогнато възстановяването на засегнатите от горски пожари райони в югозападния щат, заяви Белият дом, цитиран от \"Ройтерс\" и БТА.  \"Тръмп нареди да бъде отпусната федерална помощ, която да допълни усилията на властите на всички равнища в районите, засегнати от горските пожари и силните ветрове, започнали на 23 юли и продължаващи и до момента\", се казва в съобщението. Вчера при горски пожар в Северна Калифорния са загинали седем души, заявиха властите. Снощи губернаторът на Калифорния, демократът Джери Браун, призова репулбликанеца Тръмп да помогне за борбата с горските пожари, опустошаващи щата, предаде \"Асошиейтед прес\". Браун направи това при посещение на квартал на град Рединг, пометен от пожарите в Северна Калифорния. Губернаторът от Демократическата партия изрази увереност, че президентът републиканец, който има противоречия с него по въпросите на имиграцията и замърсяването на околната среда, ще отпусне помощ, както миналата година.", "date": "2018.08.05", "title": "Тръмп даде федерална помощ на Калифорния заради пожарите"}
{"url": "https://www.dnevnik.bg/sviat/2018/08/05/3292040_albaniia_shte_stroi_aviobaza_na_nato/", "text": "Албания смята да построи първата на Балканите авиобаза на НАТО в град Кучова, написа премиерът на страната в социалната мрежа \"Фейсбук\" Еди Рама в събота, цитиран от ТАСС. \"Североатлантическият алианс одобри решение да построи първата авиобаза в Западните Балкани в Албания\", съобщи той. По думите му инвестицията в началната фаза на проекат ще надхвърли 50 млн. евро. Базата ще оказва поддръжка на войските на алианса в логистиката, охраната на въздушното пространство и тренировки на екипаж и персонал. Град Кучова се намира в окръг Берат, Южна Албания. Жителите му са около 50 хил. души. От 1950 до 1990 г. градът се е казвал Сталин. Албанският премиер съощи, че се водят разговори със САЩ за бъдещо модернизиране на албанския военновъздушен капацитет, информира \"Асошиейтед прес\". Албания се присъедини към НАТО през 2009 г. и все още подменя старата си бойна техника.", "date": "2018.08.05", "title": "Албания ще строи авиобаза на НАТО"}
{"url": "https://www.dnevnik.bg/sviat/2018/08/05/3292046_silen_trus_razljulia_indoneziiski_ostrov/", "text": "Земетресение с магнитуд 7 разлюля индонезийския остров Ломбок. Това съобщиха Геофизичният институт на САЩ и местната геофизична агенция, цитирани от ДПА и БТА. Агенцията припомня, че преди седмица силен трус отне живота на 16 души в района. Индонезийската агенция издаде предупреждение, че е възможно да има цунами. Земетресението е станало на дълбочина от 15 км, с епицентър на 27 км североизточно от окръг Северен Ломбок. Миналата седмица там стана земетресение с магнитуд 6,4, което отне живота на 16 души и блокира стотици туристи.", "date": "2018.08.05", "title": "Силен трус разлюля индонезийски остров"}
{"url": "https://www.dnevnik.bg/sport/2018/08/05/3291996_sezonut_v_angliiskiia_futbol_zapochva_sus_sblusuka/", "text": "След пауза от 85 дни след края на сезона английският футбол се завръща с традиционния мач за \"Къмюнити шийлд\". Днес на \"Уембли\" шампионът във Висшата лига \"Манчестър сити\" и носителят на ФА къп \"Челси\" ще си оспорват първия трофей за годината. Срещата трябва да покаже в каква посока ще се развива отборът на Пеп Гуардиола, който през миналия сезон вдигна много летвата и подобри голяма част от рекордите в английския футбол. \"Сити\" беше в битката за четири отличия, но в крайна сметка завърши с титлата и Купата на Лигата. Сега очакванията към Гуардиола и футболистите му са още по-големи. Единственият значим трансфер, който \"гражданите\" направиха през лятото беше привличането на Рияд Марез от \"Лестър\" за 60 милиона паунда. Халфът имаше контузия в подготовката, но се очаква днес да играе. \"Сити\" обаче ще бъде без Кевин де Бройне и Рахим Стърлинг. \"Очаквам голям мач, защото \"Челси\" е добър отбор. Имат добър мениджър, чийто стил пасва на Висшата лига, така че аз ги разглеждам като един от фаворитите\", каза  Гуардиола  преди срещата. За \"Челси\" двубоят е ново начало и  дебют за мениджъра Маурицио Сари . Той замени сънародника си Антонио Конте и ще трябва да се учи в движение, като няма опит извън Италия. \"Очаквам срещата с нетърпение, защото е първа за мен на \"Уембли\". Освен това искам да започнем с трофей, защото всеки старт е важен. Представянето също не трябва да се пренебрегва\", обясни Сари преди срещата. \"Челси\" не е печелил \"Къмюнити шийлд\" от 2009 г., а \"Сити\" от 2012. Традицията в последните сезони обаче е шампионът във Висшата лига да не стига до отличието. В предходните четири издания носителят на ФА къп се поздрави с победа, а за последният шампион, който спечели \"Къмюнити шийлд\" беше \"Манчестър юнайтед\" през 2013 г. Двубоят между \"Манчестър сити\" и \"Челси\" е днес от 17 часа и ще бъде предаван пряко по Диема Спорт 2.", "date": "2018.08.05", "title": "Сезонът в английския футбол започва със сблъсък между \"Манчестър сити\" и \"Челси\""}
{"url": "https://www.dnevnik.bg/bulgaria/2018/08/05/3291514_otlejavashtiiat_ot_nachaloto_na_2016_g_v_ban_ciklotron/", "text": "Още поне три-четири години вероятно ще трябват на Института за ядрени изследвания и ядрена енергетика към БАН, за да пусне в експлоатация бавеният от 2013 г. и купен през 2016 г. \"най-голям циклотрон на Балканския полуостров\". Това се разбира от обществена поръчка, обявена от института и публикувана на 3 август. Поръчката на стойност 780 000 лв. е за изграждане на идеен, технически и работен проект за Циклотронна лаборатория \"Национален циклотронен център\" към института, а срокът за нея е 45 месеца или над 3 години и половина. Едва след това ще започне и самото изграждане на лаборатория. В лабораторията ще се произвеждат краткоживущи радиоизотопи и радиофармацевтици за позитронно-емисионна компютърна томография (PET/CT) и еднофотонна емисионна компютърна томография (SPECT/CT) с приложение в медицинската практика и за научно-изследователска, развойна и образователна дейност в областта на радиофармацията, образната диагностика, физиката, химията. Това са функциите, които би трябвало да изпълнява обявяваният от години за \"най-модерен\" и \"най-голям\" на Балканите циклотрон. п осланикът на САЩ Джеймс Уорлик дари 3 милиона долара  на Ядрения институт към БАН, като трябваше с тях да бъде изграден циклотрон, произвеждащ жизненоважните изотопи за диагностика и лечение на онкологични заболявания. Също тогава други 2 милиона долара за циклотрона бяха дарени и от АЕЦ \"Козлодуй\", защото на него ще се обучават студенти и бъдещи специалисти от ядрената централа. Тогава беше обявено, че парите вече са преведени по сметката на БАН, а посланик Уорлик, премиерът Бойко Борисов и директорът на ядрения институт към БАН доц. Димитър Тонев нарекоха изграждането на циклотрона най-големият научен проект в България за последните 20 години. Беше обявено и че той ще спести на България между 8 и 10 милиона лева годишно, плащани досега за купуването на изотопите от чужбина. Тогава на церемония с водосвет в сградата на Българската академия на науките на \"Цариградско шосе\" беше посрещната апаратурата, с която ще започне изграждането на ускорителя. А участниците обявиха, че  Институтът за ядрени изследвания и ядрена енергетика на БАН ще е домът на най-големия циклотрон на Балканския полуостров.  Оказа се, че освен дадените до момента милиони, Министерството на образованието и науката отпуска допълнителни 1 милион лева. На церемонията се съобщава, че трябва да се построи и специализирана сграда, където да се помещава ускорителят. По прогнозите на института това и монтирането на апаратурата ще стане до края на 2016 година. Обещанията вече са от 2017 г. циклотронът да може да влезе в употреба. и обясненията за нуждата и ползите от циклотрона,  нищо не се случва отново до края на октомври 2016 г. Тогава премиерът Бойко Борисов  посети института, а ден по-рано Министерският съвет отпусна нови 3 милиона лева, с които да се направи обществена поръчка и да се построи специалната сграда за циклотрона. И беше обявено, че до две години се очаква апаратът все пак да заработи. \"Отпуснахме средствата, за да може бързо да се направи обществената поръчка, да се намери строител на специализираната сграда и циклотронът да заработи. Сега, за по-малко от 10 млн. лв. ще имаме фантастично съоръжение\", каза Борисов при посещението си, цитиран от БТА. Той отбеляза, че десетилетия наред изотопите за лечение на онкоболните идват от Унгария и Чехия със самолети, \"разпадаха се половината по пътя дотук, а хората, които ги чакаха, не знаеха дали последните ще имат достатъчно силни изотопи\". \"Направете сметка колко пара е изтекла от България и колко народ е загинал, чакайки в мъки и от нерви\", отбеляза министър-председателят. Според сайта на Агенцията за обществени поръчки обаче от октомври 2016 г. до момента подобна поръчка за строежа или проект на сграда за циклотрона не е обявявана. Пуснатата преди два дни обществена поръчка е първата от института, в края на която би трябвало да бъдат направи първите стъпки за строежа. От нея обаче се разбира, че и даденият през 2016 г. двугодишен срок, за да заработи апаратурата, отлежаваща някъде из института на БАН, няма да бъде спазен. Тъй като само изработването на идеен, технически и работен проект за строежа на лаборатория \"Национален циклотронен център\" е обявено, че ще продължи до около 2022 г. \"Дневник\" потърси и очаква коментар от директора на ядрения институт към БАН доц. Димитър Тонев, който да каже дали действително ще се чака поръчката, проекта и последващото изграждане на лабораторията, за да бъде изваден от кутиите и да заработи циклотрона. Възможно ли е той все пак да заработи и по-рано? Дали има необходимите подготвени специалисти, които да боравят с апаратурата? И кога в крайна сметка България ще има първите изотопи от модерния през 2016 г. циклотрон. макар и значително по-малки, но осигуряващи нуждите им. От началото на 2013 г. на територията на клиниката по нуклеарна медицина към МБАЛ \"Света Марина\" във Варна бе монтиран първият за България циклотронен комплекс. В края на 2015 . пък в присъствието на премиера и министъра на здравеопазването, в УМБАЛ \"Александровска\" бе открит циклотронен комплекс за производство на радиофармацевтици за нуждите на балницата. Цялостната инвестиция възлиза на 6 200 000 лв., от които 500 000 лв. за ремонт и изграждане на помещенията за бейби циклотрона са собствена инвестиция на \"Александровска\", а средствата за самото оборудване (5 200 000 лв.) са осигурени от Министерство на здравеопазването чрез Револвиращия фонд по Заем от Международната банка за възстановяване и развитие. Фирмата \"Монрол-България\" ЕООД също има циклотрон и осигурява частично нужди в България, а също и изнася изотопи.", "date": "2018.08.05", "title": "Отлежаващият от началото на 2016 г. в БАН циклотрон може да не заработи и в следващите 4 години"}
{"url": "https://www.dnevnik.bg/sport/2018/08/05/3291753_filip_lhamsuren_prikljuchenec_nikoga_ne_gledam_dalech/", "text": "Лхамсурен  започна предизвикателството си в края на май . Цялостният му маршрут включва над 5000 км в девствената природа на най-голямата тропическа гора в света и спускане по Амазонка до вливането ѝ в Атлантическия океан. Очакванията са пътуването да продължи около шест месеца. Лхамсурен се движи сам – с кану, колело или пеш, и осигурява прехраната си сам. Ако успее в начинанието си, той ще стане третият пътешественик в света, преминал със собствени сили през амазонската джунгла. - Може да се каже, че експедицията върви по план. Има непредвидени неща, но най-важното е, че съм здрав и се чувствам добре. Вече се натрупва умора, имам и няколко травми. Тежко е. Знам, че отстрани изглежда сякаш \"пердаша\" етапите, но не е така. - Разбира се, винаги има изненадващи неща. Но аз съм подготвен за тях. В тази експедиция три пъти ми мина през ум да се откажа, което е доказателство колко е трудно. Първият път беше, когато вървях през наводнената джунгла. Трудно е да се движиш, когато водата ти е до кръста. Това беше в началото на май, когато нивото на водите около реките беше много високо. Другите два пъти бяха, когато се движех с колело през амазонските пътища - черни, глинести пътища. Наглед звучи лесно, но проблемът е обезлесяването около тях, което е в много големи размери - няма сянка, реките са обърнати, няма как да ловиш риба и се получава микропустиня, чието място не е там. Подлагаш се на 50-градусови жеги. Това почти ме отказа - тръгнал си за джунглата, но нея я няма. Картите на сателита показват обезлесяването и аз съм запознат с него, но те са отпреди една-две години, а темповете, с които се обезлесява гората са много големи. И когато си в това нещо, ставаш жертва на аномалиите. Липсата на вода прави така, че няма къде да се изкъпеш, а тук спазването на хигиена е много важно, защото иначе се разболяваш. Това са такива малки неща, които обаче са важни. Все едно на 8000 метра да ти падне ръкавицата. - Винаги знам, че когато свърши етапът и си почина, ще искам още. Винаги продължавам напред. Човек е такъв - не му е чуждо да се колебае. Продължавам, защото не знам друг начин да съществувам. Както обичам да казвам - винаги тръгвам с малко, но се връщам с много повече. - Сега предстои най-тежкото, защото този етап включва каране на колело, ходене пеш и гребане по реки. Етапът е труден и защото теренът не е картографиран и е трудно да се подготвя за него. Трябва да се движа малко \"на сляпо\". Етапът ще е 800-1000 км и ще продължи около месец. Очаквам в половината от времето да нямам сателитна връзка, тъй като гората е много гъста и няма открито небе. Трудно ще е, но нямам търпение да съм в гората, в дивия свят, защото това е моята цел. Цивилизацията напредва много и ако след десет години някой иска да направи това, което правя аз сега, няма да може, защото няма да има гора. За момента само Западна Амазония в Бразилия е все още запазена, защото дори в националните паркове не се спазват закони, реките се обръщат от златотърсачи. - Най-красивите мигове са тези, в които съм успял да завърша етап и да се видя с Румен (фотографът, който съдейства на Лхамсурен с логистиката и участва в заснемането на филм за експедицията). Моментът да срещнеш приятел, е безценен. За мен всяка вечер и всяка сутрин са благословени, защото съм жив и здрав, а това е най-важното. Ценно е да пиеш чиста вода, да ядеш чиста храна. Тези неща ме радват, това са великите моменти. За мен всеки ден е месец тук - изпълнен е с много неща и с обрати. Първият етап беше един от най-дивите и предложи нещата така, както си ги представям - първична джунгла, диви реки, притоци... Времето беше много дъждовно, много бури имаше. И въпреки всичко направих рекорд - 1000 км по Рио Негро ги минах за рекордно време. С такава лодка това не е правено. Рекордът не ми е бил цел, просто се борех със стихиите и стигнах бързо. - В джунглата постоянно трябва да си нащрек, да внимаваш какво се случва. Съзнанието понякога \"отлита\" и пътува към следваща експедиция, например. Но никога не желая горещо достигането до финала, защото съм тук и сега. Не трябва да мисля, че съм го минал. Трябва да го извървя докрай, да ми е трудно и да ме боли и да съм в тази болка. За мен финалът е много далеч. Досега съм минал 4275 км, а ми остават 800-1000 и това е много. Сега живея ден за ден и инстинкт за инстинкт. Затова не мога много да се рея. Просто трябва да съм внимателен.", "date": "2018.08.05", "title": "Филип Лхамсурен, приключенец: Никога не гледам далеч към финала, защото съм тук и сега"}
{"url": "https://www.dnevnik.bg/sport/2018/08/05/3291998_topkata_nakazva_kaza_autuori_sled_zagubata_ot_lokomotiv/", "text": "Главният мениджър на \"Лудогорец\" Пауло Аутуори прие спокойно  поражението на шампионите от \"Локомотив\" (Пловдив) с 0:1  в мач от третия кръг на Първа лига. Седемкратният първенец се представи под нивото си, а изпусна и дузпа в Разград, за да запише втора поредна загуба в рамките на само четири дни. \"Заслужавахме да загубим с оглед на играта си. Във футбола топката наказва и когато изпуснем дузпа, и толкова възможности, то определено не заслужаваме да загубим\", започна Аутуори с усмивка. \"Имахме много ситуации, но не ги оползотворихме. Беше същото и с \"Етър\", с \"Видеотон\" и сега. Искам да поздравя съперника ни\". Бразилецът добави, че няма обяснение на поражението, защото е видял, че неговите футболисти имат желание и се борят до последно. \"Това, което ме притеснява най-много е проблемът в завършващата фаза. След създадените много положения е жалко да загубим. Ще коригираме проблемите и ще покажем съвсем друго лице\", каза още Аутуори. След това бразилецът побърза да обясни, че не се притеснява чак толкова много, защото според него \"Лудогорец\" показва добър футбол. След няколко дни шампионит еизлизат срещу босненския \"Жрински\" (Мостар) в мач от третия предварителен кръг на Лига Европа.", "date": "2018.08.05", "title": "Във футбола топката наказва, каза Аутуори след загубата от \"Локомотив\""}
{"url": "https://www.dnevnik.bg/sviat/2018/08/05/3292005_prezidentut_na_venecuela_ostana_nevredim_pri_opit_za/", "text": "Предавана по телевизията реч на венецуелския президент Николас Мадуро пред военни беше прекъсната заради избухнал близо до президентската ложа дрон, носещ взривно устройство. Пострадали са кадети от Боливарската национална гвардия. Президентът е невредим, няма ранени сред членовете на правителството, намиращи се до него, информира БТА. Инцидентът се случи на церемонията по повод 81-ата годишнина от създаването на гвардията. \"Асошиейтед прес\" обаче съобщава и за друга версия за случая - според представители на местните власти пожарникарите са установили, че става дума за избухване на газ в апартамент, намиращ се близо до мястото на речта. В центъра на Каракас Мадуро говореше пред събраните на открито над 17 хил. войници, когато звукът внезапно прекъсна. На записа се вижда как той и други присъстващи на сцената изведнъж поглеждат нагоре, изглеждайки стреснати. След това камерата се насочва към войници, които започват да бягат, преди сигналът да прекъсне окончателно, разказва \"Асошиейтед прес\". Венецуелското правителство потвърди, че тази вечер е бил извършен опит за убийство на президента. Николас Мадуро обвини крайнодесни фракции в страната и колумбийския си колега Хуан Мануел Сантос, че са извършили опит за покушение срещу него, предаде \"Асошиейтед прес\". От Колумбия отрекоха обвиненията. \"Това беше опит да бъда убит\", заяви Мадуро, добавяйки, че събраните досега данни сочат за действия на крайната десница, работеща съвместно с колумбийци. Мадуро подчерта, че според него колумбийският президент Сантос, който често го критикува, също носи отговорност за случилото се. Колумбийското външно министерство заяви в Туитър, че обвиненията са абсурдни и лишени от каквото и да било основание. \"За венецуелския лидер вече е станало норма на поведение да обвинява Колумбия при всякакви обстоятелства\", отбелязва министерството, добавяйки, че \"изискваме уважение към президента Хуан Мануел Сантос, правителството и колумбийския народ\". Полицията вече извърши арести във връзка с опита за покушение. Междувременно неизвестна досега група, наричаща се \"Войници в тениски\" (\"Soldiers in T-shirts\") заяви, че е опитала да извърши покушение срещу президента с два безпилотни летателни апарата, натоварени с експлозиви. Войници на правителството ги свалили, преди да го достигнат, се казва в туита, чиято достоверност не е проверена. \"Не успяхме днес, но е въпрос на време\", добавя предполагаемата групировка, хвалейки се, че е показала слабостта на властта.", "date": "2018.08.05", "title": "Президентът на Венецуела остана невредим при опит за покушение по време на реч"}
{"url": "https://www.dnevnik.bg/sport/2018/08/05/3292001_maikul_djordan_podkrepi_lebron_djeims_sled_obidite_ot/", "text": "Легендата на Националната баскетболна асоциация (НБА) Майкъл Джордан подкрепи Леброн Джеймс след полемиката, която се породи между спортиста и американския президент Доналд Тръмп. Държавният глава на САЩ  постави под съмнение интелигентността на Джеймс чрез туит . \"Подкрепям Ел Джей. Той върши невероятна работа за нашето общество\", съобщи Джордан чрез говорителя си пред NBC News. В момента Въздушния е собственик на отбора от НБА \"Шарлът хорнетс\", а беше потърсен за коментар заради туита на Тръмп. В него американският президент написа : \"Леброн Джеймс току що беше интервюиран от най-глупавият човек по телевизията Дон Лемън. Той направи Леброн да изглежда умен, което не е толкова лесно. В крайна сметка аз харесвам Майк\". С репликата \"Аз харесвам Майк\" пък Тръмп прави препратка към вечния спор дали Джеймс е най-добрият играч в историята на НБА или Майкъл Джордан. В САЩ веднага припомниха, че преди време дори Първата дама Мелания Тръмп подкрепи Джеймс и неговите благотворителни инициативи.", "date": "2018.08.05", "title": "Майкъл Джордан подкрепи Леброн Джеймс след обидите от Тръмп"}
{"url": "https://www.dnevnik.bg/sviat/2018/08/05/3288634_kak_kitaicite_postroiha_na_cherna_gora_magistrala_kum/", "text": "От известно време стотици китайски работници могат да се видят по протежението на живописния участък около каньона на река Морача в Черна гора. Те са натоварени с тежка задача - да изградят първокласна магистрала в част от най-непроходимия терен в Южна Европа. За правителството 165-километровата магистрала, с внушителни мостове и дълги тунели, е строежът на века и е път към съвременния свят, разказва агенция \"Ройтерс\". Целта е да се свърже пристанището Бар със Сърбия, която няма излаз на море. След довършването на трудния 41-километров участък северно от столицата обаче изборът пред правителството е труден - с китайския заем, отпуснат за първата фаза, дългът на Черна гора набъбва, а с това се налага на Подгорица и да увеличи данъците, частично да замрази заплатите в публичния сектор и да ограничи детските помощи. Същевременно дългът ще достигне 80% от брутния вътрешен продукт тази година и Международният валутен фонд казва, че страната не може да си позволи да натрупа още, за да завърши проекта. \"Въпросът как ще завършат (магистралата) е сложен,\" казва за \"Ройтерс\" представител на ЕС, пожелал анонимност, според когото черногорците са се поставили в трудна ситуация. \"Засега това е магистрала към нищото.\" Магистралата се оказа част от разгорещения  дебат за китайското влияние  в Европа, включително чрез инициативата \"Един пояс, един път\",  а и сред страните от Западните Балкани , които искат да станат част от ЕС. В Африка и Азия например, където китайски банки са отпуснали милиарди долари на местни компании, за някои от тях паричният поток се оказа спасение, но други като Шри Ланка, Джибути и Монголия се оказа дори още по-зависими от щедростта на Пекин. В Европа Черна гора е първата страна, чиито финанси се оказват толкова засегнати. Изследователят Младен Гъргич казва за \"Ройтерс\", че макар на магистралата да се гледа като на много важен проект в Черна гора и да напомня за времената на Тито, \"тя е капан - веднъж започнала, политиците не могат да я спрят, независимо колко ще навреди. А и честно казано не искат да го правят\". Три изследвания Идеята се зароди през 2005 г., година преди отделянето от Сърбия, и бе силно подкрепяна от тогавашния премиер (а сега президент)  Мило Джуканович . Надеждите на Подгорица са, че проектът ще ускори икономическото развитие на Севера и търговията със Сърбия, а и ще подобри безопасността на пътя - проблем заради планинския терен на страната. Първо с проекта се захванаха компании от Гърция и Хърватия, но те не успяха да осигурят банкови гаранции. Сега кабинетът в Подгорица смята за най-добър вариант за остатъка от магистралата публично-частното партньорство с чуждестранен партньор, който след изграждане на цялото трасе ще го вземе на концесия за 30 г., за да има инвестицията му възвръщаемост. Китайската China Road and Bridge Corporation (CRBC), държавната компания, която работи по първия участък, подписа меморандум през март, за да използва този модел и да завърши пътя. Проблемите обаче са няколко. Европейската инвестиционна банка например се опасява, че Черна гора поема риск, който не знае как да управлява, с проект, който не е икономически обоснован и който може да я принуди да да даде солидни гаранции за приходите. И Международният валутен фонд сподели подобни опасения и посъветва страната да изчака присъединяването към ЕС (не по-рано от 2025 г.), за да има достъп до повече кохезионни и структурни фондове. Освен това две изследвания на проекта, на френска и американска компании през 2006 и 2012 г. (първото за правителството в Черна гора, второто за ЕИБ), показват, че по новата магистрала не би минавал достатъчно интензивен трафик, за да се оправдае отдаването на концесиия. Например според френската Louis Berger субсидиите, които би трябвало Подгорица да плаща за тол системата на годишна база, може да достигнат 35-77 млн. евро., за да е привлекателна тя за външни инвеститори. Инженерът Иван Кекович, работил по проекта в началото му, преди да го напусне и да напише писмо до парламента с искане той да бъде прекратен, казва за \"Ройтерс\", че средният необходим трафик от 22-25 хил. коли дневно, за да се оправдае изграждането на магистрала с подобен мащаб, е далеч от сегашните нива. В най-натоварения участък - от Подгорица до Бар - минават по-малко от 6000 автомобила. Следващото изследване на проекта обаче, извършено от икономисти в университета на Подгорица, бе със средства от китайската държавна. Кабинетът съобщи, че според новото проучване той е икономически обоснован, но то никога не е било представяно публично, а опитите на \"Ройтерс\" да получи достъп до него са неуспешни. Провалят се и опитите на MANS, антикорупционна организация, финансирана от ЕС, да накара кабинета да даде данни на парламента за да може депутатите да имат повече информация преди гласуването \"за\" или \"против\" проекта през 2014 г. Правителството твърди, че не е манипулирало данни, а икономическите и социалните ползи ще опровергаят скептиците. Подобни възгледи изразява и сръбският вицепремиер Зорана Михайлович - страната ѝ изгражда с китайска помощ участък от сръбска страна. \"Има инвестиции, които може да не са икономически оправдани краткосрочно, но са стратегически важни,\" обяснява тя. Що се отнася до стратегическите отношения с Балканите, Китай е особено активен - от 2012 г. на ежегодните срещи \"16+1\" се обсъждат възможности за инвестиции и това вбесява Брюксел. Година по-късно бе представен и проектът \"Един пояс, един път\", със сухопътни и морски търговски маршрути от Азия до Европа и Африка. Балканите са ключова точка за достъп до Европа като част от този проект, припомня \"Ройтерс\". Дотук китайските инвестиции в района са над 6 млрд. евро - включително магистрали, жп линии, електроцентрали, - а \"лъвският пай\" е у Сърбия. Цената, която плаща Подгорица Сумата от близо 809 млн. евро, които китайската Export-Import Bank даде на Черна гора, покрива около 85 на сто от първия участък. Двайсетгодишният заем с 2% лихва и 6 г. гратисен период изглежда изгоден, но всъщност е бреме за населението на страната, близо 620 хил. души. Според документа арбитражен съд в Китай ще има юрисдикция в случай на правен спор, а China Road and Bridge Corporation си издейства възможността всички внесени строителни материали, оборудване и други стоки за целите на проекта да не бъдат обложени с мита и ДДС. Около 70% от работните места, нужни за изграждането на магистралата, са за китайци. И сега около две трети от 3605 души, ангажирани с първия участък, работят за CRBC - една от най-големите строителни компании в света. \"CRBC очаква да изгради и следващите участъци на проекта,\" казва за \"Ройтерс\" заместник-проектният мениджър на CRBC, Кан Шифей. Междувременно цената на магистралата, включително заради колебанията на валутните курсове и забравени в началния проект нейни елементи, набъбна до 1 млрд. евро, над една четвърт от номиналния БВП на страната, който за 2017 г. е почти 3.5 млрд. За останалите три четвърти от магистралата, според оценки на МВФ, ще са нужни още около 1.2 млрд. евро. Според премиера Душко Маркович проектът ще бъде завършен на всяка цена и е само част от задълбочаването на връзките с Китай в редица сфери - включително туризма и ВЕЦ. Това притеснява опозицията, както заради финансовото състояние на страната, така и заради евентуалната роля на Китай. Според Дритан Абазович, който оглавява гражданското движение Обединено реформаторско действие (УРА), е нормално за икономическа сила като Китай да иска да получи специална роля в региона заедно с ЕС, САЩ и Русия, но накрая влиянието на Пекин върху Подгорица може се окаже много по-голямо заради мащаба на проекта. \"Той поставя китайците в много, много удобна позиция\", смята Абазович. \" Риск за икономиката и финансите посочва и доклад на Центъра за глобално развитие. Базираната в САЩ организация изреди 8 държави, които са силно уязвими заради проекта \"Един пояс, един път\". В списъка, заедно с Джибути, Малдивите, Лаос, Монголия, Таджикистан, Киргизстан и Пакистан, е и Черна гора. ", "date": "2018.08.05", "title": "Как китайците построиха на Черна гора \"магистрала към нищото\""}
{"url": "https://www.dnevnik.bg/skorost/2018/08/05/3287963_fotorazkaz_istinskiiat_djip/", "text": "Джип Гранд Чероки\" е сред автомобилите легенди. В далечната 1992 година неговите създатели стигат да извода, че лукс и проходимост не са взаимноизключващи се понятия и днес, като гледаме все по-нарастващия интерес към SUV моделите, разбираме колко прави са били. До момента от модела са продадени над 5 млн. бройки. Четвъртата генерация мина през фейслифт преди четири години, но подобренията не спират и новостите за моделната 2018 година не са никак малко.", "date": "2018.08.05", "title": "Фоторазказ: Истинският \"Джип\""}
{"url": "https://www.dnevnik.bg/sport/2018/08/05/3292003_serena_uiliams_se_otkaza_ot_turnira_v_toronto_zaradi/", "text": "Носителката на 23 титли от Големия шлем Серена Уилямс обяви, че няма да участва на турнира в Торонто, който започва през следващата седмица. Американката цитира \"лични причини\", които отлагат началото на сезона на твърди кортове. \"Разбира се ние сме разочаровани, че Серена няма да играе пред феновете в Канада. Всички очаквахме с нетърпение нейното участие и да я видим в действие, но трябва да се съобразим. Въпреки това турнирът остава много силен\", съобщиха организаторите от \"Тенис Канада\". Всички от Топ 10 в женската ранглиста ще участват в турнира, а общо 22 от първите 25 потвърдиха участието си. Надпреварата започва в понеделник, а №1 в основната схема е водачката в ранглистата Симона Халеп, а втора – Каролине Вознячки. Последният мач на Серена Уилямс беше финалът на \"Уимбълдън\", който тя  загуби от Анжелик Кербер . През миналата седмица тя взе участие в демонстративен турнир Silicon Valley Classic в САЩ, където обаче  допусна най-тежкото поражение в своята кариера - 1:6, 0:6 от Джоана Конта . Мястото на 36-годишната американка в схемата ще заеме Татяна Мария от Германия.", "date": "2018.08.05", "title": "Серена Уилямс се отказа от турнира в Торонто заради лични причини"}
{"url": "https://www.dnevnik.bg/photos/2018/08/05/3291886_fotogaleriia_zavrushtaneto_na_liatoto/", "text": "С температура, която дори не достига 30 градуса, София днес се нарежда сред най-хладните градове в Европа.", "date": "2018.08.05", "title": "Фотогалерия: Завръщането на лятото"}
{"url": "https://www.dnevnik.bg/sport/2018/08/05/3292027_dvama_bulgarski_pluvci_otpadnaha_v_seriite_na_200/", "text": "Българските плувци Любомир Епитропов и Лъчезар Шумков отпаднаха в сериите на 200 метра бруст в на е вропейското първенство в Глазгоу . Те завършиха съответно 27-и и 31-ви от 32-ма стартирали в сериите. Дебютантът на голям форум Епитропов постигна 2:14.20 минути, докато Шумков остана с 2:17.22 минути. Трите най-добри времена в сериите бяха дадени от руски плувци, като Антон Чупков единствен слезе под 2:08 с 2:07.70 минути. Британецът  Адам Пийти, който в събота счупи световния рекорд на 100 метра , не участва на по-дългата дисциплина, готвейки се за късия спринт. В състезанията по гребане Кристиан Василев завърши на второ място във финал \"Б\" на скиф. Той записа време 6:56.59 минути и изостана само с 0.86 секунди от французина Тибо Верьовен, който спечели малкия финал. На трето място във финал \"Б\" остана българинът Александър Александров, който от години се състезава за Азербайджан. Александров финишира с време 6:59.49 минути.", "date": "2018.08.05", "title": "Двама български плувци отпаднаха в сериите на 200 метра бруст"}
{"url": "https://www.dnevnik.bg/politika/2018/08/05/3292072_sled_aresta_na_obshtinar_ot_bsp_s_mityo_ochite/", "text": "Председателят на парламентарната група на ГЕРБ Цветан Цветанов отговори на публикация на лидера на левицата Корнелия Нинова във връзка с ареста на общинар от БПС заедно с Димитър Желязков, известен като Митьо Очите. Първо  Нинова и БСП се разгриничиха  от зам.-председателя на общинския съвет в Бургас Бенчо Бенчев и поискаха той да напусне поста си. Нинова подчерта, че този случай е образ на икономическо-политическа криминална спойка на интереси и пари, и ярък пример за модела на прехода. Тя допълни: \"няма наши, няма ваши. На този модел трябва да се сложи край\". От своя страна - отново с публикация във \"Фейсбук\", Цветанов обвини Нинова, че досега гузно е мълчала. Вторият в ГЕРБ обвини лидера на БСП и че прилага двоен стандарт.", "date": "2018.08.05", "title": "След ареста на общинар от БСП с Митьо Очите Цветанов си пожела гущерът да си откъсне опашката"}
{"url": "https://www.dnevnik.bg/sport/2018/08/05/3292026_polovinata_ot_klubovete_v_la_liga_podpisaha_s/", "text": "Британската букмейкърска компания Bet365 подписа договори с половината от клубовете в испанската Ла Лига. Общо десет от отборите в елитното ниво на испанския футбол вече имат двугодишно партньорство с букмейкъра. \"Еспаньол\", \"Виляреал\", \"Атлетик\" (Билбао), \"Реал Бетис\", \"Хетафе\", \"Уеска\", \"Селта\", \"Райо валекано\", \"Валядолид\" и \"Ейбар\" са десетте клуба, които подписаха с Bet365. До момента единственото участие на букмейкъра в испанския шампионат беше чрез спонсорство на телевизионното излъчване на Ла Лига в каналите на Sky Sports. Сега обаче британският спортен канал се отказа. Логото на компанията няма да присъства на фланелките, но то ще се вижда по време на пресконференции, както и в дигиталните канали и социалните мрежи на клубовете. В последните години все повече испански клубове подписват с букмейкърски компании. Betway стана партньор на \"Леванте\", \"Леганес\" и \"Депортиво Алавес\", докато Bwin поднови партньорството си с \"Атлетико\" (Мадрид) и \"Валенсия\". \"Жирона\" има договор с Marathonbet, докато \"Барселона\" и \"Реал\" (Мадрид) с Betfair и Codere. Bet365 е основана през 2000 г. от фамилият Коутс, която е собственик на английския \"Стоук сити\".", "date": "2018.08.05", "title": "Половината от клубовете в Ла Лига подписаха с букмейкъра Bet365"}
{"url": "https://www.dnevnik.bg/photos/2018/08/05/3292060_fotogaleriia_vintidj_parti_v_doktorskata_gradina/", "text": "Днес се проведе второто издание на Vintage Garden Party & Bazaar за това лято в градинката зад Националната библиотека \"Св. св. Кирил и Методий\".", "date": "2018.08.05", "title": "Фотогалерия: Винтидж парти в Докторската градина"}
{"url": "https://www.dnevnik.bg/citat_na_deniia/2018/08/05/3292096_citat_na_deniamityo_ochite_za_razlika_ot_cvetan/", "text": "Това заяви на брифинг зам.-главният прокурор и доскорошен шеф на спецпрокуратурата Иван Гешев. Думите му бяха в отговор на въпрос дали арестуваният вчера в Истанбул Димитър Желязков, известен като Митьо Очите ще предпочете да се върне или да остане в Турция и да има дело за екстрадиране. С изказването си Гешев намекна за бившия мажоритарен собственик на фалиралата КТБ Цветан Василев, който е подсъдим като ръководител на престъпна група, източвала банката и който от повече от 2 години е в Сърбия и чака да приключи делото му за екстрадиция. Гешев беше наблюдаващ прокурор на разследването за фалита на КТБ.  За Желязков обясни, че в петък е подписал молба за международното му издирване. Допълни, че поцедурата е задвижена като предстоят само формалности и по думите му екстрадицията ще стане в максимално кратки срокове.", "date": "2018.08.05", "title": "Цитат на деня:Митьо Очите за разлика от Цветан Василев не е страхлив и ще се яви пред българския съд"}
{"url": "https://www.dnevnik.bg/sport/2018/08/05/3292100_aguero_donese_purvi_trofei_na_siti_za_sezona_pri_20/", "text": "Шампионът на Англия \"Манчестър сити\" започна новия сезон във Висшата лига, както завърши предходния – с трофей. \"Гражданите\" надвиха с 2:0 \"Челси\" и спечелиха \"Къмюнити шийлд\" за четвърти път в своята история след 1937, 1968, 1972 и 2012 г. В герой за \"Сити\" се превърна Серхио Агуеро, който отбеляза и двете попадения в двубоя. Аржентинецът се разписа в 13-ата и 52-ата минута, а освен това пропусна още два добри шанса. Агуеро вече има 201 гола за \"Манчестър сити\", като става първият футболист в историята на \"гражданите\" с подобно постижение. Мениджърът на \"Сити\" Пеп Гуардиола спечели трети трофей начело на отбора, след като през миналия сезон той триуфмира с Висшата лига и Купата на Лигата. От големите звезди на \"гражданите\" не играха Рахим Стърлинг, Давид Силва и Кевин Де Бройне, които получиха по-дълга почивка. Отаменди, Венсан Компани, Габриел Жезуш и Едерсон пък останаха резерви. Шанс да стартира получи младият Фил Фоудън, който се представи на високо ниво. \"Челси\" започна с нова схема при Маурицио Сари, който заложи на четирима защитници, а в средата си партнираха Давид Луиз и Антонио Рюдигер. Жоржиньо, Фабрегас и Рос Баркли пък бяха в средата на терена. \"Сити\" започна по-силно и още в 13-ата минута успя да открие резултата чрез Агуеро. Нападателят получи пас от Фоудън и с мощен удар с левия си крак успя да прати топката зад гърба на Вили Кабайеро. До края на първата част \"Челси\" се активизира и имаше по-голямо притежание на топката. Това обаче не доведе до големи опасности пред вратата на Клаудио Браво. През втората част Гуардиола направи смяна като извади Лерой Сане и пусна Илкай Гюндоган. Това доведе до ротации, като новото попълнение Рияд Марез мина на лявото крило, а Бернардо Силва се премести отдясно. Бързо шампионите на Англия стигнаха и до втори гол, който до голяма степен реши изхода от двубоя. Джон Стоунс отне топката в средата на терена и даде начало на бърза контраатака. Бернардо Силва подаде към Агуеро и той с хубав удар по тревата удвои аванса на \"гражданите\". Аржентинецът пропусна още два добри шанса, като при първия преодоля Кабайеро, но топката срещна външната част на мрежата. В последните минути от мача стана много интересно пред двете врати, като имаше положения за нови голове. В крайна сметка Браво спаси опасен удар на Тами Абрахам, докато Рюдигер изби от голлинията изстрел на Жезуш.", "date": "2018.08.05", "title": "Агуеро донесе първи трофей на \"Сити\" за сезона при 2:0 над \"Челси\""}
{"url": "https://www.dnevnik.bg/photos/2018/08/05/3291785_fotogaleriia_arjentinskiiat_brusnar/", "text": "Когато се сблъскват с трудности в живота си, много хора ги намират за твърде предизвикателни и се отказват, но не и Габриел Ередиа. Габриел е 20-годишен бръснар от Буенос Айрес, Аржентина, роден без ръце. Въпреки неговото затруднение той успява да израсне щастлив и независим. Винаги е имал подкрепата на приятели и семейство, никога не се е чувствал дискриминиран от своите съученици. Вдъхновението му за тази работа е майка му, която е фризьор. На 14 г. започва да работи като бръснар и научава всички техники за подстригването. Първо като хоби, но бързо разбира, че това е неговата професия.", "date": "2018.08.05", "title": "Фотогалерия: Аржентинският бръснар"}
{"url": "https://www.dnevnik.bg/bulgaria/2018/08/05/3292102_ucheni_ot_ban_pitat_dali_zanapred_vseki_proekt_s/", "text": "Учени от БАН,  чиито проект за изследване на равенството между половете беше спрян  след публикация първо във в. \"Труд\", обявиха в писмо до медиите, че темата е била представена превратно, а документите по него са разпространени неправомерно. Обясняват, че целите на проекта, одобрен и финансиран от ЮНЕСКО, са да се проучат компетентността и мотивацията на учителите да отстояват и възпитават принципите на равенството между половете. Допълват, че терминът \"джендър\" е легитимен в целия научен свят, когато се изследват отношенията между мъжете и жените. На българската общественост обаче терминът \"джендър\" бе представен превратно и манипулативно през изминалите месеци, посочват авторите на проекта. Проектът бе спрян след публикацията от Министерството на образованието, което дори обясни, че дори да бъде финансиран, няма да бъде осъществен. Те питат дали случилото се означава, че занапред всеки, който дръзне да изследва джендър тематика като например проблеми на равнопоставеността на половете, дискриминацията, насилието, неравното заплащане на труда на мъжете и жените и пр., ще бъде остракиран. Според учените този проект отново е използван за повод да се атакува авторитета на учените в академията. Ние, долуподписаните автори на проектното предложение \"Forum for gender balanced model at school: the Bulgarian case\", подадено към Participation Programme, UNESCO 2018-2019 заявяваме: През последните два дни нашето проектно предложение и ние персонално станахме обект на масирана медийна атака, след като документите на проекта бяха разпространени неправомерно. Целите на проекта бяха представени превратно, бе ни вменено намерение да разпростаняваме \"джендър идеология\", да налагаме \"трети пол\", да \"промиваме мозъците на децата\" и пр. Съвестта ни и доброто ни име на учени ни задължават да отговорим. Целта на нашия проект беше да проучим компетентността и мотивацията на учителите да отстояват и възпитават принципите на равенството между половете. Подготвихме предложението, водени от убеждението, че конкретното познаване на проблемите, такива каквито се поставят във всекидневието на учители и възпитатели, е необходимо за изграждане на правилните стратегии в духа на \"Gender Equality Action Plan 2014-2021\" на ЮНЕСКО и цел 2 на програма \"Образование\" на ЮНЕСКО. Това са цели, които са в синхрон и с Националната стратегия за насърчаване на равнопоставеността на жените и мъжете 2016-2020 г., Закона за равнопоставеност на жените и мъжете (обн. ДВ. Бр. 33 от 26.04.2016) и смятаме, че би трябвало да са в синхрон и с политиката и на българското Министерство на образованието и науката. Клеветническата акция в медиите провали по-нататъшното ни участие в конкурсната програма и това бе провъзгласено за \"успех\" от организаторите на тази недостойна операция. Очевидно терминът \"джендър\" е \"плашилото\", което се размахва отново. Това е термин, който е легитимен в целия научен свят, когато се изследват отношенията между мъжете и жените. На българската общественост обаче терминът \"джендър\" бе представен превратно и манипулативно през изминалите месеци. Означава ли това, че оттук насетне всеки, който дръзне да изследва джендър тематика като например проблеми на равнопоставеността на половете, дискриминацията, насилието, неравното заплащане на труда на мъжете и жените и пр., ще бъде остракиран? Според нас случилото се е много сериозен прецедент за грубо погазване на академичната свобода и цензура. Във време, когато говорим за \"Наука и образование за интелигентен растеж\", ние бяхме представени като заплаха за българското училище, като \"джендър агенти\", опасни за българските деца. Като представители на научната общност смятаме, че трябва да защитим неприкосновената ни свобода да избираме изследователските си полета, като спазваме научните стандарти, етичните норми и действащото законодателство, и не бива да позволяваме да ставаме жертва на конюнктурни настроения и лов на вещици. Обругаването на нашия проект стана повод отново да се атакува авторитета на учените от БАН като ненужни на българското общество. Питаме се, кой има полза от подобни внушения? София, 3 август 2018 Ас. д-р Миладина Монова, доц д-р Ана Лулева, доц. д-р Албена Накова, гл. ас. д-р Шабан Даракчи.", "date": "2018.08.05", "title": "Учени от БАН питат дали занапред всеки проект за равенство между половете ще бъде спиран"}
{"url": "https://www.dnevnik.bg/sport/2018/08/05/3292107_slavisha_stoianovich_debjutira_s_trudna_pobeda_nachelo/", "text": "Левски\" записа победа в дебюта на  новия си треньор Славиша Стоянович , след като надигра с 2:0 \"Ботев\" (Враца) като гост. Срещата се игра на стадиона в Монтана, а символичните домакини затрудниха много сините, като бяха близо дори до това да вземат нещо от двубоя. Станислав Костов изведе столичния тим напред още в осмата минута. Крайното 2:0 оформи Жерсон Кабрал шест минути преди последния сигнал. Победата е втора за сините от началото на сезона, след като в първия кръг тимът надигра и \"Ботев\" като гост. В предишния си двубой \"Левски\" направи 2:2 с \"Черно море\" в София. В големи периоди от срещата \"Левски\" показа колебания и направи много пропуски. През втората част инициативата беше на страната на домакините от Враца, които поставиха под натиск сините. Новият треньор започна със само един българин в стартовия състав в лицето на Станислав Костов. Именно централният нападател беше основна фигура в осмата минута, когато тимът излезе напред в резултата. След флангова атака отдясно топката стигна до Костов. Първоначално той се размина с топката, което заблуди защитник на \"Ботев\" и помогна на нападателя. Той се възползва и с левия крак прокара топката в мрежата на Николай Кръстев – 0:1. Ранният гол внесе напрежение в редиците на врачани, които дълго не успяха да се оттърсят и да организират опасна атака пред вратата на \"Левски\". Тимът на Славиша Стоянович също нямаше толкова положения на сметката си. Едва в 44-ата минута \"Ботев\" стигна до опасност и Йордан Апостолов опита да прехвърли вратаря на \"Левски\" Мартин Полачек, но не улучи вратата. Малко по-рано съставът от Враца поиска и дузпа за удар в ръката на играч на \"Левски\". При шут от дистанция топката срещна ръката на Станислав Костов, която не беше до тялото му, но съдията Стефан Апостолов подмина ситуацията. След почивката съставът на Сашо Ангелов беше много по-активен и опита да притисне сините в собствената им половина. Футболистите в зелено разчитаха на много центрирания, но така и не успя да застраши сериозно Мартин Полачек. В последния четвърт час \"Ботев\" се оголи сериозно, търсейки изравнително попадение и това се оказа решаващо. В 85-ата минута при една контраатака Кабрал изскочи отляво, финтира защитник и с мощен удар с левия крак не остави никакви шансове на Кръстев – 0:2. \"Със сигурност главната цел бяха трите точки. Имах само три-четири тренировки и много малко може да се промени за това време. Много труден мач, тежко време, беше много горещо. Имахме проблеми в организацията на играта, но със сигурност можем да се представяме по-силно\", коментира Стоянович. Треньорът още веднъж каза, че се нуждае от подсилване на състава на някои ключови постовен. \"Не знам как е било преди, но сега беше малко спокойно. Искам жар и енергия. Трябва да говорим за някои позиции, които да попълним. Ситуацията е такава каквато е и не можем да променим много, но на някои позиции ни трябват попълнения.Ще говорим за това с президента\", сподели още Стоянович след.", "date": "2018.08.05", "title": "Славиша Стоянович дебютира с трудна победа начело на \"Левски\""}
{"url": "https://www.dnevnik.bg/bulgaria/2018/08/05/3292104_mityo_ochite_e_vliazul_v_turciia_s_kola_na_obshtinaria/", "text": "Димитър Желязков, известен като Митьо Очите, е преминал от Гърция в Турция с автомобил, регистриран на фирма на общинския съветник от БСП Бенчо Бенчев. В дома на Бенчев пък е открито черно счетоводство с бележки колко пари трябва да се дадат на Желязков. Това обяви зам.-главният прокурор Иван Гешев, цитиран от \"Фокус\". \"Днес продължават действията по досъдебното производство. Бяха претърсени може би над 30 различни адреса, включително и офиси на фирми, които са свързани с ръководителя на организираната престъпна група - Димитър Желязков, който към момента се намира в турския арест. Всичките фирми естествено неофициално са свързани с него ­и за нас, а и за гражданите не е тайна, че са на различни поставени лица. Бяха извършени претърсвания и по домашни адреси и на лица, които в края на вчерашния ден бяха предадени на МВР от турските власти\", обясни Гешев. Той поясни, че турските власти са преценили, че седмината българските граждани представляват проблем за тяхната национална сигурност, тъй като пребивават едновременно с човек, издирван от Интерпол. \"Това, което е установено към момента, е, че лидерът на тази група (Митьо Очите - бел.ред.) на 3 август в 19.09 ч. е минал от Гърция в Турция. Тоест, няколко часа след издаването на европейската заповед за арест той преминава границата на ГКПП \"Ипсала\" и влиза в Турция с лек автомобил, който е на фирма, чийто управител и собственик е общински съветник от Бургас - Бенчо Бенчев. Задържан е в малките часове на деня в събота в стая, като всички стаи, в които са задържани лицата, са регистрирани на общинския съветник плюс още едно лице. Желязков не е бил регистриран в тези стаи, което е съвсем умишлено\", коментира зам.-главният прокурор. Бенчев може да бъде обвинен за укриването на Желязков На въпрос дали може да бъде повдигнато обвинение за укривателство, той отговори: \"В началото на утрешния ден прокурорите от Специализираната прокуратура ще анализират проведените разпити и ще преценят дали има доказателства за отделно досъдебно производство за т.нар. лично укривателство. В случай, че се констатират такива обстоятелства, в рамките на следващия ден отделеното досъдебно производство ще бъде изпратено на компетентната прокуратура\". Гешев разказа още, че в дома на Бенчев е открито черно счетоводство с бележки колко пари трябва да се дадат на Желязков. Допълни, че в къщата му са \"намерени множество оръжия - в момента се проверява дали са законни или незаконни. Може би в рамките на следващия ден ще стане ясно\". На името на Желязков няма нищо, най-вероятно става въпрос за пране на пари Допълни, че разследващите проверяват и дали не става въпрос за престъплението пране на пари, което Гешев определи като най-­вероятния вариант. \"Извършва се масирана проверка на целия бизнес включително и на това лице (Бенчев-бел.ред.), и на Димитър Желязков, въпреки че той официално няма нищо на негово име - въпреки че живее в палат в село Кошарица, който е на офшорка. Така че явно дори и този сегмент от криминалната престъпност се ошлайфа. Събираме доказателства с огромен обем, защото говорим и за не малка част легален бизнес. За никого не е тайна, че обикновено доходите от престъпна дейност, да кажем, се изпират и се влагат в реални неща. Не е тайна за обществото лидерът на организираната престъпна група с какво се занимава и какво държи по родното черноморие. Явно до момента е било тайна за някои други държавни структури, но амбицията на специализираната прокуратура е това да приключи\", коментира Гешев. Щом намерихме Желязков за ден, Янков надали ще е проблем Във връзка с все още обявения за издирване общински съветник от Несебър Пейко Янков, Гешев каза, че след като Желязков е намерен за ден, Янков надали ще е проблем. \"Едно от лицата, което издирвахме от Испания, се е предало днес на органите на досъдебното производство - хванал си е самолета и се е прибрал човекът, като е видял за какво става въпрос. Привлечен е в качеството си на обвиняем\", обясни Гешев Коментарът на зам.-главния прокурор за Янков още бе, че най­-странното в цялата ситуация било, че доста хора със сериозно криминално досие са се предали, а той не е. \"Човекът явно или не гледа телевизия, или въпреки че е от \"Сила\", не е достатъчно силен и се притеснява да се яви пред българското правосъдие\". Прокуратурата ще пази свидетелите Зам.-главният прокурор увери също така, че обвинението ще направи всичко възможно, за да защити свидетелите по делото. Гешев уточни, че това е организация, която излъчва много страх. \"Има сериозна мрежа от сътрудници, високо ниво на конспиративност и хора, които многократно са преминали през българската правосъдна система и знаят как функционира тя. Тоест, с такъв тип хора е трудно да се работи. Не мисля, че на друго място по света работата става по различен начин - в Америка работят с години по-сериозни групи, докато стигнат до някакъв реален резултат ­ и то не две години, а за доста по­сериозен период от време. Оттук нататък въпросът е как ще станат нещата с доказателствената част\", обясни той. По-рано през деня от БСП се разграничиха от Бенчо Бенчев и поискаха незабавно да напусне общинския съвет в Бургас.  В публикация в социалната мрежа \"Фейсбук\" лидерът на левицата Корнелия Нинова каза : \"Няма наши, няма ваши. На този модел трябва да се сложи край\". Отговори ѝ председателят на парламентарната група на ГЕРБ Цветан Цветанов.  Отново през \"Фейсбук\" , той я обвини, че досега гузно е мълчала и че прилага двоен стандарт.", "date": "2018.08.05", "title": "Митьо Очите е влязъл в Турция с кола на общинаря от БСП, в чийто дом е намерено черно счетоводство"}
{"url": "https://www.dnevnik.bg/analizi/2018/08/04/3289184_kude_e_tretiia_rim/", "text": "Русия (Москва) винаги е претендирала да бъде Третия Рим. Всъщност тя е била за известно време Втория Константинопол, свободният център на Православието, по време на Османската империя. Въпреки че вътре в Османската империя Вселенската патриаршия в Истанбул си е останала център на православието.  Новият Рим от Просвещението насам е всъщност в англосаксонският свят: първо — Британската Империя, а през 20-ти век — САЩ. Ако трябва един град да се отъждестви с Древния Рим днес, то това е Ню Йорк с неговата Фондова борса. А Новият Константинопол е центърът на обединена Европа — Брюксел, Берлин или Париж. (Макар че има видима цикличност в историческия процес, искам веднага да подчертая, че това е една поетическа аналогия, а не научна хипотеза.) Римската империя след Константин Велики се превръща в империя на християнството. Западният \"Нов Рим\" от Просвещението насам е империята на индивидуалната свобода и на равноправното народовластие (т.е. либералната демокрация). Просвещенската рационалистична идеология е всъщност новата световна религия от 18 век насам.  Латинският е бил международния език в Европа през Средните векове. Днес, логично, международният език е английският. (Макар че с компютърния превод вече започва да изчезва необходимостта от един международен език.)  Римската империя се разделя на Източна и Западна през 4 век. Източната Римска империя, наричана от историците Византия, макар че тя сама се е наричала Римска империя —Βασιλεία Ῥωμαίων ( на български - ромейска), оцелява цели хиляда години и през Ранното средновековие е световен културен център. Езикът в нея, от 6 век, е гръцки. В моята историческа аналогия Европейският съюз съответства на Византия. В Европа е културно-идеологическтата основа на САЩ, както в Древна Гърция е тази на Рим.  Демокрацията е в упадък. Свидетели сме и на ново преселение на народите към Европа и Америка, аналогично на преселението започнало около 4-ти век. Западният свят продължава да бъде центърът на Просвещенската идеология — тази нова \"религия\" на индивидуалната свобода и равноправието, на научния подход и идеята за мирозданието като рационална структура.  Ню Йорк е новият Рим, но вече се отделя и един източен център на либералната демокрация. Източният център не е така категорично отъждествим с един определен европейски град, но е в Европейския съюз. Империята на либералната демокрация се разделя. Все пак, независимо от поведението на странния туитърен император оттатък океана, мисля че е рано за идеологическа схизма между Новия Рим и Новия Константинопол. Сега е времето на варварските нашествия, на новите германци и славяни.  Рано е за разрушаване на евро-атлантическия съюз. (Днешна Великобритания, като някогашна Венеция, може да играе ролята на мост между Източната и Западната империя, между либерално-демократична Европа и Северна Америка.) Тези аналогии, разбира се, не претендират за научност. И ако историята е наука, тя все пак не е точна наука. Цикличността в историята, макар да е очевидна, не е математически определима и предвидима. Дори предполагаемите икономически цикли (например Вълните на Кондратиев) не са някакъв точен математически алгоритъм, чрез който компютрите могат да предсказват бъдещето. Историята често зависи от странни хрумвания на странни хора, от неочаквани епидемии и климатични промени, от случайности, от външни влияния. Икономическите и историческите процеси, както и метеорологическите, са предвидими само донякъде и само в краткосрочен план. Но все пак има някаква очевидна икономическа цикличност и в по-генерален план — историческа цикличност.  Метафорите могат да визуализират реално съществуващи аналогии или зависимости в материалния свят: ядрото е слънцето на атома; империите, както хората, се раждат и умират; хората, както и растенията в умерения и средиземноморски климатичен пояс, преживяват своята пролет (т.е. детство), лято (т.е. младост), есен и зима Така че приемете горната разширена метафора (алегория) по-скоро като кондензиран историко-фантастичен роман — или проект за такъв — historical flash fiction. Или като фейлетон за състоянието на света в навечерието на едно ново високотехнологично Средновековие. (Може би \"високотехнологично средновековие\" звучи като оксиморон. Но експерименталната наука зад високите технологии е новата Западна религия от Просвещението насам. Тази нова \"религия\" трябва да се бори и с някои стари религии в нов фундаменталистичен вид. Не трябва да забравяме и голямото значение на Китай (родината на хартията, печатната техника и барута) и на Арабския свят през \"старото\".)", "date": "2018.08.05", "title": "Къде е Третия Рим"}
{"url": "https://www.dnevnik.bg/sviat/2018/08/05/3292121_rim_se_sdobi_s_rechen_plaj/", "text": "Половината от лятото отмина, но жителите и гостите на Рим най-после разполагат с обещания плаж по брега на река Тибър, предаде Асошиейтед прес, цитирана от БТА. Изкуственото съоръжение бе официално открито вчера, но заради гръмотевични бури и някои довършителни работи хората трябваше да чакат до днес, за да могат да се пекат, къпят или играят плажен волейбол в близост до моста \"Маркони\".  Кметът на италианската столица Вирджиния Раджи бе обещала още преди няколко месеца край Тибър да бъде направен пясъчен плаж. Достъпът е безплатен и плажът ще остане до октомври. Критици казват, че мястото е толкова отдалечено от центъра на Рим, че хората може да предпочетат да попътуват още малко до Остия на морето. Река Тибър е прекалено мръсна за плуване и във водите й често се виждат плъхове, отбелязва АП. ", "date": "2018.08.05", "title": "Рим се сдоби с речен плаж"}
{"url": "https://www.dnevnik.bg/sport/2018/08/05/3292123_antuni_ivanov_zavurshi_osmi_vuv_finala_na_200_metra/", "text": "Българският плувец Антъни Иванов завърши на последното осмо място във финала на 200 метра бътрфлай на европейското първенство в Глазгоу. Той повтори постижението си от преди година, когато беше осми във финала на световното в Будапеща. Иванов завърши с резултат 1:57.88 минути, който беше по-слаб от постижението му в сериите и в полуфиналите. Той затвърди тенденцията да се представя по-слабо във всяко следващо плуване и този път силите му не издържаха. За разлика от предходните си участия в Глазгоу този път Иванов не успя да направи силни последни 50 метра и беше изпреварен от представителя на Азербайджан Максим Шемберев, както и поляка Ян Швитковски. Участието на Иванов беше първи финал на български плувец от 21 години. Титлата очаквано спечели Кристоф Милак, който завърши с нов рекорд на шампионатите – 1:52.79 минути. 18-годишният унгарец плуваше под графика на световния рекорд на Майкъл Фелпс, но накрая силите му не стигнаха. Той остана само на 9 стотни и от европейския рекорд на сънародника си Ласло Чех. Среброто грабна друг унгарец Тамаш Кендереси (1:54.36), а бронзовият медал остана за италианеца Федерико Бурдисо (1:55.97).", "date": "2018.08.05", "title": "Антъни Иванов завърши осми във финала на 200 метра бътерфлай"}
{"url": "https://www.dnevnik.bg/photos/2018/08/05/3291828_fotogaleriia_svetovnite_snimki_na_denia_-_4-5_avgust/", "text": "Момент от годишния гей парад в Амстердам, Холандия.", "date": "2018.08.05", "title": "Фотогалерия: Световните снимки на деня - 4-5 август 2018 г."}
{"url": "https://www.dnevnik.bg/bulgaria/2018/08/05/3292127_starata_cigarena_fabrika_v_plovdiv_se_prevrushta_v/", "text": "Двама предприемачи ще възстановят в оригиналния й вид фасадата на емблематичната цигарена фабрика, която се намира в подножеието на Дановия хълм в Пловдив, съобщи БНТ. След като бъде реставрирана, сградата, строена през 1890 година, ще се превърне в модерен петзвезден хотел. Така тя няма да последва съдбата на други пловдивски паметници на културата, които са обречени на разруха, а ценното за собствениците им е единствено теренът под тях За времето си старата цигарена фабрика \"Орел\" е била най-модерната и голяма в страната. Тук през 1892 година са произведени първите български пури. След 1988 година сградата е необитаема, а с течение на времето и разграбена. Въпреки че състоянието ѝ днес е плачевно, бизнесмените Илиян Филипов и Цветан Пулев са пленени от архитектурата ѝ и вече работят по нейното възстановяване. Обясняват, че орнаментиката ще се възстанови със специални калъпи, които те правят. \"Ние ги правим, и е много трудоемко и много бавно, но това е бил начинът, така се е строяло и ние така ще го възстановим. Най-известните архитекти са проектирали в Пловдив и почти нито една сграда не е запазена в автентичен вид\", казва Пулев.. За реставрацията няма да се поставят изолации по фасадата. Мазилките няма да са на циментова основа, за да не корозират старите зидове. Според специалистите това ще затрудни процеса по реставрация. Сложна ще е и бъдещата реконструкция. Лъчезар Митовски, архитект, казва, че вече няма обучени хора, които да реставрират, да възстановяват стари елементи, а технологиите са загубени. Новите собственици придобиват сградата от английски предприемач, който бил отчаян от бюрокрацията след като чакал 2 г. строително разрешително. От 1992 година Цветан Пулев се занимава с възстановяването на стари къщи и сгради, предимно в Англия. Състоянието на паметниците на културата в тютюневия град на Пловдив силно го притеснява. \"Аз съм изумен тук от нашите бизнесмени. Мисля, че всичко е сбъркано. Стойността на една такава сграда, ако се възстанови в автентичен вид, е много по-голяма, отколкото ако се събори и се построи нещо ново. Не сме дорасли просто до този момент\", смята той. Амбицията на предприемачите е хотелът, който ще се появи в сградата на старата цигарена фабрика, да отвори врати в средата на идната година - в разгара на домакинството на Пловдив като европейска столица на културата.", "date": "2018.08.05", "title": "Старата цигарена фабрика в Пловдив се превръща в хотел"}
{"url": "https://www.dnevnik.bg/bulgaria/2018/08/05/3292130_niama_kontrol_nad_investiciite_obeshtani_ot_chujdenci/", "text": "Никой не контролира инвестициите, обещани от чужденци в замяна на българско гражданство. Това съобщава в. \"Сега\" като се позовава на отговорите на различни институции. Средно по петима чужденци годишно получават българско гражданство заради направени от тях инвестиции в страната, показват данните, предоставени от Министерството на правосъдието. Според статистиката от началото на 2013 до 21 май 2018 г. 27 души са получили български паспорт с указ на вицепрезидента за значителен принос към икономиката ни. Законът урежда облекчена процедура за получаване на гражданство, ако чужденецът е вложил над 1 млн. лв. Предвижда се отмяна на натурализацията, ако инвестициите не се поддържат, но такъв случай за петте години няма, твърдят от правосъдното ведомство. От там обаче не дават данни за произхода на инвеститорите с аргумента, че в информационната им система нямало такъв модул. На въпроса за контрола уточняват, че удостоверенията за вложените средства се издават от други институции - Българската агенция за инвестиции (БАИ), Министерството на икономиката или банка. От БАИ са обяснили пред \"Сега\", че само издават сертификати на инвеститорите по представените им документи, а по-нататъшният контрол не влизал в \"полето им на дейност\". От Министерството на икономиката твърдят, че досега не са лансирали предложения за даване на българско гражданство заради инвестиции. В периода 2011-2018 г. обаче Министерството на икономиката е номинирало 14 чужденци да получат право на постоянно пребиваване в страната за особени заслуги. От ведомството посочват, че издават удостоверения на чужденци за инвестиции в български предприятия и за създадени работни места. Тези документи са за пред Министерството на външните работи за получаване на работни визи и за пред МВР за издаване на разрешение за продължително или постоянно пребиваване. Според правилника за прилагане на Закона за чужденците, ако бъде предоставено постоянно пребиваване, лицето следва незабавно да декларира пред Министерството на икономиката всяка промяна на обстоятелствата, свързани с инвестициите му, както и веднъж годишно, ако промяна няма. От ведомството добавят, че ако инвестицията е изтеглена или намалена, са длъжни да информират дирекция \"Миграция\", която има право да отнеме предоставеното право на пребиваване. За целта се проверявали данните за фирмите в Търговския регистър и отчетите, които предприятията предоставят. Статистика води и Комисията по българско гражданство към президентството. От нейните публикувани отчети се разбира, че през 2017 г. чужденците, получили гражданство заради инвестиции, са 12. Сред тях обаче няма бизнесмени, които са вложили пари в производствени предприятия. Всички в групата са финансови инвеститори. Част от тях са купили облигации и съкровищни бонове за над 1 млн. лева, други са вкарали в наши банки едри суми на доверително управление. През миналата година 3857 чужденци са получили българско гражданство на различни основания. През 2016 г. броят им е бил 13 410 души. Новите българи за 2015 г. са малко над 10 хиляди. Повече вижте  тук . Разследване на \"Биволъ\" разкри, че част от обещаните от чужденци инвестиции, които са получили български паспорти, на практика не са реализирани. Справки в Търговския и Имотния регистър показват, че някои от тях просто са си купили скъпо жилище в България, но така и не са развили крупен бизнес, каквито са били прокламираните им намерения. Други дори и това не са предприели. На нито един от споменатите в разследванията не е отнет паспортът заради неизпълнени обещания.", "date": "2018.08.05", "title": "Няма контрол над инвестициите, обещани от чужденци в замяна на български паспорт"}
{"url": "https://www.dnevnik.bg/citat_na_deniia/2018/08/05/3292116_citat_na_denia_i_vuv_vraca_jiveiat_hora_i_te_triabva/", "text": "Треньорът на \"Ботев\" (Враца) Сашо Ангелов не остана доволен от отсъжданията на рефера Стефан Апостолов в двубоя с \"Левски\".  При поражението с 0:2  новакът в Първа лига поиска дузпа в 31-ата минута, когато топката срещна ръката на Станислав Костов.", "date": "2018.08.05", "title": "Цитат на деня: И във Враца живеят хора, и те трябва да се радват на футбола"}
{"url": "https://www.dnevnik.bg/bulgaria/2018/08/05/3292133_postradali_ot_vuzroditelniia_proces_iskat_deloto/", "text": "Седем души, които са пострадали от т.нар. възродителен процес, са поискали съдът да дисциплинира прокуратурата най-сетне да приключи с разследването на случая. Това съобщава в. \"Сега\" като се позовава на източници в Съдебната палата. По 4 от делата Софийският градски съд (СГС) вече е дал едномесечен срок на военната прокуратура да се произнесе. Останалите три искания предстои да се разгледат. Съдът напомня на прокуратурата, давността му е изтекла. Пострадалите са се възползвали от промени в Наказателно-процесуалния кодекс от ноември 2017 г., според които, ако по дела за тежки умишлени престъпления са минали повече от 2 г. от привличането на обвиняем, самият той, както и пострадалият могат да направят искане към съда за ускоряване на разследването. В документите, с които вестникът разполага, се разказва историята на следствено дело 1/1991. Първо то се води срещу Тодор Живков и Димитър Стоянов. После на тях, както и на Георги Атанасов, Петър Младенов и Пенчо Кубадински са повдигнати обвинения, които през 1993 г. частично са прекратени. През 1993 г. е внесен обвинителен акт срещу Живков, Стоянов и Атанасов, но делото е върнато за доразследване на прокуратурата. Четири години по-късно е внесено пак в съда, но отново е върнато за доразследване. В крайна сметка през 2001 г. е отменено прекратяването срещу Атанасов. Според обвинението в периода май 1984 г. - февруари 1985 г. като министър-председател в съучастие с Живков той е подбудил министъра на вътрешните работи Димитър Стоянов да злоупотреби и превиши властта си, като възложил на МВР нерегламентирани задачи и въвел фактическо извънредно положение в част от страната. В резултат на това български граждани били противозаконно изолирани в местата за лишаване от свобода, били ограничени да пътуват между градовете и т.н. Атанасов е разпитан през декември 2012 г. и тогава разследващите му обяснили, че 15-годишната давност по делото срещу него е изтекла на 13 февруари 2000 г. Атанасов е поискал прекратяване. Последните данни по делото са, че то е на производство в Софийската военна прокуратура и срокът му е бил удължен до май 2018 г. През 2007 г. тогавашният зам.-главен прокурор Валери Първанов обясни, че делото не може да се прекрати, преди да бъдат разпитани пострадалите над 400 души. Ако от разпитите им се открият нови престъпления и се повдигне ново обвинение, което предвижда по-тежко наказание и давността е по-дълга, тогава делото може да се възобнови. В края на миналата година  пострадал от възродителния процес  осъди прокуратурата по Закона за отговорността на държавата. Според съда справедлив размер на обезщетението е 100 хил. лв., но ищецът е предявил само частичен иск за 5 001 лв., които му бяха присъдени. Този казус в момента е на втора инстанция в Софийския градски съд, като се чака решението.", "date": "2018.08.05", "title": "Пострадали от т. нар. възродителен процес искат делото най-накрая да приключи"}
