{"url": "https://www.dnevnik.bg/sport/2019/12/01/3999459_vladimir_iliev_vpechatli_s_deseto_miasto_v_purviia/", "text": "Владимир Илиев започна по отличен начин участието си в Световната купа по биатлон, след като завърши десети в спринта в Йостерсунд. Българският състезател впечатли със стабилно бягане и успя да се нареди сред първите десет въпреки две грешки в стрелбата, които допусна, довели до две допълнителни обиколки. Това е най-добрият резултат на Илиев в спринт от Световната купа. Дотук той имаше 22-ро място и две класирания като 27-и. Именно в Йостерсунд в началото на годината българинът записа най-добрия резултат в кариерата си, като спечели  сребърен медал на световното първенство  в индивидуалната дисциплина (20 км). Българинът направи и много силно бягане, като беше с шести резултат. Единствено грешките в стрелбата му го лишиха от сигурно класиране на подиума и шанс да се бори за победата. Състезанието в шведския зимен център спечели  носителят на Големия кристален глобус Йоханес Тингес Бьо . Норвежецът направи само една грешка в стрелбата от положение легнал и завърши с време 23:26.3 минути. Втори завърши по-големият от братята - Тарей Бьо, с изоставане от 17.5 секунди. Той също направи една грешка в стрелбата. На подиума се качи и руснакът Матвей Елисеев, който изостана с една стотна от Тарей Бьо. Четвърти се нареди друг руснак - Александър Логинов, а пети - седемкратният носител на Големия кристален глобус Мартен Фуркад. Той беше в битката за победата до втората стрелба, но допусна две грешки на прав. В топ 10 влязоха още Йоханес Кюн, Йоханес Дале, Ерленд Бьонтегорд и Юлиан Еберхард. Единственият в топ 10, който не допусна грешка в стрелбата, беше руснакът Елисеев. Победата е 39-а в кариерата на Бьо в Световната купа. От тях 20 са в спринта, десет в преследванията, шест в масовите стартове и три в индивидуалната дисциплина. Спринтът в Йостерсунд беше първата индивидуална дисциплина за сезона в Световната купа, след като в събота се проведоха смесената и индивидуалната смесени щафети. Следващият старт е на 4 декември, когато е индивидуалното на 20 км.", "date": "2019.12.01", "title": "Владимир Илиев впечатли с десето място в първия спринт от Световната купа по биатлон"}
{"url": "https://www.dnevnik.bg/bulgaria/2019/12/01/3999467_vik_infrastrukturata_v_bulgariia_e_ocenena_na_blizo_11/", "text": "ВиК инфраструктурата в България е на стойност близо 11 милиарда лева, съобщи Министерството на регионалното развитие и благоустройството (МРРБ). Ведомството за пръв път прави оценка на ВиК активите публична държавна и публична общинска собственост по проект, финансиран от оперативната програма \"Околна среда 2014-2020 г.\". Целта е по-ефективното финансово управление, отчетност и контрол. Събирана е информация за каптажи, речни водохващания, пречиствателни станции, водопроводната и канализационна мрежа и съоръженията по нея, помпени и хлораторни станции и други специфични съоръжения, канализационна мрежа, дъждопреливници, канализационни помпени станции, електрически съоръжения, измервателна апаратура и оборудване, както и сгради, които се използват от ВиК дружествата. Подземната инфраструктура, която е над 90 хил. км, е оценена въз основа на наличната документация, без допълнително обследване със специализирано оборудване. В резултат на извършената оценка текущата балансова стойност на публичните ВиК активи нараства близо три пъти до 10 890 658 000 лева, посочват от МРРБ.", "date": "2019.12.01", "title": "ВиК инфраструктурата в България е оценена на близо 11 милиарда лева"}
{"url": "https://www.dnevnik.bg/sviat/2019/12/01/3999469_amerikancite_sa_poharchili_rekordnite_74_mlrd_dolara/", "text": "Американците са похарчили рекордните 7.4 млрд. долара онлайн по време на т.нар. черен петък, отчита компанията за пазарни анализи \"Адоби аналитикс\". Това е исторически рекорд за покупките, направени в САЩ на този ден през интернет платформи, съобщи БТА, цитирайки ДПА. Петъкът след Деня на благодарността традиционно дава началото на периода на празничните покупки и е белязан от големи намаления в търговската мрежа. Той е следван през последните години от бум на продажбите през интернет в понеделника след празничния уикенд - т.нар. киберпонеделник. Обемът на онлайн търговията в петъчния ден - 29 ноември, е с едва 500 млн. долара под разходите за пазаруване в мрежата на киберпонеделника миналата година. Интернет продажбите на черния петък са скочили с 20 на сто спрямо 2018 г. За изготвяне на статистиката \"Адоби\" отчита транзакциите, направени в 80 от стоте водещи онлайн магазина в САЩ. Сред най-купуваните стоки са били миникуклите ЛОЛ изненада (LOL Surprise), тематични артикули с героите от филма \"Замръзналото кралство 2\", играта ФИФА 20 (FIFA 20) и игровите конзоли \"Нинтендо\" (Nintendo). Анализаторите прогнозират, че рекордът ще бъде надминат утре, на киберпонеделника, когато потребителите ще похарчат 9.4 млрд. долара. Националната федерация на търговците на дребно в САЩ очаква 69 милиона потребители да се възползват от разпродажбите в интернет утре. Тълпите, които традиционно изпълват търговските центрове на черния петък, намаляват, тъй като все повече хора предпочитат да издирват изгодни покупки през смартфоните или компютрите си. Продажбите във физическите магазини в петък са намалели с 6.2%, сочат първоначални данни на \"ШопърТрак\". Онлайн продажбите в Деня на благодарността са достигнали рекордните 4.4 млрд. долара, което е повишение с 20 на сто спрямо миналата година. Близо половината от тези покупки са направени през мобилни устройства.", "date": "2019.12.01", "title": "Американците са похарчили рекордните 7.4 млрд. долара онлайн на черния петък"}
{"url": "https://www.dnevnik.bg/sviat/2019/12/01/3999473_isliamska_durjava_poe_otgovornost_za_atakata_v_london/", "text": "Групировката \"Ислямска държава\" пое отговорност за атаката с нож в Лондон, предаде БТА. В петък мъж намушка с нож няколко души в района на \"Лондон бридж\" в центъра на британската столица. Загинаха двама души, а трима са ранени. Полицията съобщи, че е застреляла нападателя, и определи атаката като терористична. Впоследствие се разбра, че мъжът по-рано е бил в затвора с присъда за терористични престъпления. \"Извършителят на атаката вчера в Лондон е един от бойците на \"Ислямска държава\", информира пропагандната агенция на \"Ислямска държава\" \"Амак\". В комюнике, публикувано в приложението \"Телеграм\", се посочва, че нападението е \"в отговор на призивите да бъдат атакувани граждани на страните от международната антиджихадистка коалиция\". Атаката от петък се случва две години и половина след като трима нападатели блъснаха пешеходци с микробус на \"Лондон бридж\" и намушкаха хора в заведения в района. Общо 8 души бяха убити, 48 - ранени, а  за инцидента пое отговорност \"Ислямска държава\" .", "date": "2019.12.01", "title": "\"Ислямска държава\" пое отговорност за атаката в Лондон"}
{"url": "https://www.dnevnik.bg/sviat/2019/12/01/3999474_avtobusna_katastrofa_v_tunis_vze_22_jertvi/", "text": "Двайсет и двама души загинаха при катастрофа на туристически автобус в Тунис, съобщава БТА. Всички жертви са граждани на Тунис. При произшествието са ранени 21 души. Катастрофата е станала в северозападната част на страната. Автобусът пътувал от столицата Тунис за Айн Драхам, когато излязъл от пътя и се преобърнал. Причините за инцидента се изясняват.", "date": "2019.12.01", "title": "Автобусна катастрофа в Тунис взе 22 жертви"}
{"url": "https://www.dnevnik.bg/sviat/2019/12/01/3999481_policiiata_v_honkong_razprusna_sus_sila_demonstranti/", "text": "Полицията в Хонконг използва сълзотворен газ, за да разпръсне хилядите антиправителствени демонстранти в квартал Цим Шацуи в близост до Политехническия университет, предаде БТА. Това сложи край на продължилата близо една седмица пауза в насилието след  местните избори миналата неделя , на които опозицията спечели солидна победа, отбелязва Ройтерс. Демонстрантите, сред които възрастни жители и хора с домашни любимци, се придвижваха към крайбрежния район Каулун с много хотели и молове и скандираха \"Революция на нашето време\" и \"Свобода на Хонконг\", когато полицията изстреля срещу тях залпове от сълзотворен газ. Докато хората бягаха към залива, бяха извършени няколко ареста. По-рано днес стотици жители на Хонконг демонстрираха пред консулството на САЩ в знак на благодарност за подкрепата на Вашингтон за антиправителствените протести в китайската полуавтономна територия. Хората развяваха американски знамена и разпънаха транспарант с лика на президента на САЩ Доналд Тръмп върху танк на фона на американския флаг. Друг транспарант призоваваше: \"Тръмп, моля освободете Хонконг!\", а оратор с микрофон викаше в началото на проявата: \"Благодарим, президент Тръмп, за вашия голям подарък за Хонконг и нека Бог благослови Америка\". По-рано тази седмица  Тръмп подписа одобрен от Конгреса закон в подкрепа на протестиращите в Хонконг  въпреки острите възражения на Китай, който води деликатни преговори с Вашингтон за постигане на сделка за прекратяване на търговската война.", "date": "2019.12.01", "title": "Полицията в Хонконг разпръсна със сила демонстранти, има арестувани"}
{"url": "https://www.dnevnik.bg/sport/2019/12/01/3999478_hamiltun_zakri_sezona_s_uspeh_v_abu_dabi_v_jubileiniia/", "text": "Люис Хамилтън спечели последния старт за сезона във Формула 1, триумфирайки в Гран при на Абу Даби. Шесткратният световен шампион не остави никакво съмнение в превъзходството си, като  потегли от първа позиция  и не изпусна лидерството до карирания флаг. Той оформи и хеттрик, след като записа най-бързата обиколка в надпреварата. Британецът взе своята 84-а победа във Формула 1 и 11-а от началото на сезон 2019. За трети път в своята кариера той завършва сезона с 11 успеха. Състезанието на пистата \"Яс Марина\" беше и старт №250 в кариерата на Хамилтън във Формула 1. По този показател британецът е девети сред пилотите с най-много стартове, а единственият от действащите състезатели пред него е Кими Райконен (312). Хамилтън записа и 151-и подиум в своята кариера, който го доближава само на четири от рекорда на Михаел Шумахер. Пилотът на \"Мерцедес\" спечели за пети път състезанието в Абу Даби (2011, 2014, 2016, 2018) и е най-успешният състезател в надпреварата от общо 11 старта. Втори зад Хамилтън завърши Макс Верстапен, който не промени позицията си от квалификацията. Холандецът нямаше шанс да спори с британския си съперник, като дори беше изпреварен от Шарл Льоклер. Добрата стратегия на \"Ред бул\" обаче позволи на Верстапен да си върне позицията.   Льоклер се нареди трети, като още преди началото на състезанието беше разследван заради несъответствие на горивото в болида му. Зад пилота от Монако завършиха Валтери Ботас, вторият пилот на \"Ферари\" Себастиан Фетел и Алекс Албън. Ботас направи много силно състезание, като потегли от последна позиция, но с отлично каране и добра стратегия, се изкачи с 16 места. За пръв път сезонът във Формула 1 завърши през декември, като състезателната година с 21 старта продължи осем месеца и половина. Последната надпревара беше белязана от проблеми със системата за активиране на подвижните задни крила DRS, която не работеше в продължение на 24 обиколки. Състезанието започна с много добър старт на Хамилтън, който дори не даде шанс на Верстапен да го доближи и атакува. Назад Фетел беше с по-меките гуми, но също не потегли добре, а съотборникът му Льоклер успя да изпревари Верстапен и да излезе на второто място.      В средата на колоната имаше удар между Пиер Гасли с \"Торо росо\" и пилотите на \"Рейсинг пойнт\", докато покрай тях път започна да си пробива Ботас. Въпреки доброто темпо на \"Ферари\" от Скудерията решиха да повикат рано пилотите си за смяна на гумите с най-твърдите смеси \"хард\", като това се случи в 12-ата обиколка. Съперниците им Хамилтън и Верстапен останаха много по-дълго на пистата с гумите \"медиум\". Холандецът от \"Ред бул\" смени гумите си в 25-ата обиколка, а лидерът влезе в бокса обиколка по-късно. Около спиранията започна да работи и системата DRS, след като рейс контрола разреши проблема около засичането на зоните. И след спиранията в бокса Хамилтън нямаше никакви проблеми, докато от \"Ферари\" постепенно започнаха да губят темпо. Ботас се настани в зоната на точките и започна да преследва пилотите пред него, което веднага предизвика реакция от Скудерията. От \"Ферари\" повикаха пилотите си за втори път в бокса в 39-ата обиколка. Тогава Ботас вече застигаше Фетел и Скудерията реагира, за да постави нови гуми върху болида на Шарл Льоклер. Пилотът от Монако беше с най-меките смеси, докато Фетел постави \"медиум\" гуми. Ботас беше с най-твърдите гуми, които бяха и много по-износени. До края на дистанцията големи размествания нямаше, като Ботас настигна Льоклер, но нямаше шанс да го атакува в последната обиколка.     ", "date": "2019.12.01", "title": "Хамилтън закри сезон 2019 с успех в Абу Даби в юбилейния старт №250"}
{"url": "https://www.dnevnik.bg/politika/2019/12/01/3999487_denica_sacheva_shte_e_noviiat_socialen_ministur/", "text": "Настоящият зам.-министър на образованието и науката Деница Сачева ще е новият социален министър. Това съобщи премиерът Бойко Борисов днес, след като  в петък поиска и получи оставката на Бисер Петков . \"Отговорността е моя, мисля, че с Деница Сачева ще имаме по-добри резултати, а съм го консултирал и с патриотите\", обяви Борисов в отговор на журналистически въпроси. Той каза още, че във вторник Сачева ще бъде предложена за министър и вече е говорил за назначението с Валери Симеонов. В предишния му мандат тя бе зам.-министър на труда и социалната политика, а преди това е заемала различни постове в министерството. След като обяви, че уважава исканията на майките на деца с увреждания Бисер Петков да остане министър, премиерът каза, че отговорността за министрите е лично негова. \"Пет пъти досега съм връщал оставката му, но просто и колегите, неговите министри, никой не иска да работи с него. Ако толкова си го харесват майките, като управляват, да си го сложат за министър\", каза още Борисов. Основната версия за отстраняването на Бисер Петков е напрежение между него и финансовия министър Владислав Горанов заради  увеличението на възнагражденията на социалните работници . Днес премиерът каза, че имало организации, които са пуснали писма, че одобряват рокадата. Областният управител на Перник ще бъде сменен  Пред журналисти днес Борисов потвърди, че  ще смени и областния управител на Перник Ирена Соколова заради водната криза . За безводието в Перник се заговори след местните избори и в средата на ноември бе въведен режим, а впоследствие се разбра, че още от юли  се е знаело за намаляването на водата в язовир \"Студена\", но мерки не са взети . Преди дни протестиращи заради режима поискаха оставката на Соколова. Днес Борисов каза, че в сряда ще има решение на Министерския съвет за смяната, но той вече ѝ е обявил, че ще бъде отстранена. След това замина за Мадрид, където ще участва в 25-ата конференция по изменение на климата, и анонсира, че иска широк дебат у нас за мерки за чистотата на въздуха. ", "date": "2019.12.01", "title": "Деница Сачева ще е новият социален министър"}
{"url": "https://www.dnevnik.bg/sport/2019/12/01/3999501_ravenstvo_beliaza_purviia_mach_na_arsenal_sled/", "text": "\"Арсенал\" не успя да спечели първия си мач след треньорската смяна в клуба и  уволнението на мениджъра Унай Емери . \"Артилеристите\" взеха само точка от гостуването на новака \"Норич\" след 2:2. Визитата на \"Кероу роуд\" се оказа много трудна за \"Арсенал\", след като два пъти, тимът воден от Фредрик Люнберг, изоставаше в резултата. Благодарение на две попадения от Пиер-Емерик Обамеянг и геройски намеси на вратаря Бернд Лено, \"арилеристите\" си тръгнаха с точка. Равенството с намиращия се в зоната на изпадащите тим, беляза най-слабия старт на сезон за \"Арсенал\" от 1985 г. насам. \"Артилеристите\" нямат победа във Висшата лига вече шест поредни мача, в които са допуснали девет гола и са вкарали седем. Последнат суха мрежа, която запази тима беше на 6 октомври. След 14 мача \"Арсенал\" има едва 19 точки, като заема осмо място. Тимът е и с отрицателна голова разлика 20:21. Във всички турнири серията без победи е общо осем мача.   \"Норич\" повеждаше два пъти, като още в 21-ата минута Теему Пуки откри. Нападателят на домакините се възползва от лоша игра на централните защитници на \"Арсенал\" Давид Луиз и Шкодран Мустафи. Само осем минути по-късно \"артилеристите\" изравниха от дузпа. Тя беше отсъдена за игра с ръка в наказателното поле, а от 11-те метра Обамеянг се разписа с точен удар в десния ъгъл на вратаря. В добавеното време на първата част Тод Кантуел отново изведе \"Норич\" напред с хубав удар. Равенството оформи Обамеянг в 57-ата минута след разбъркване при корнер. Тогава феновете на \"Норич\" хвърлиха и втора топка на терена, но тя не повлия и реферът зачете попадението. До края на мача \"Норич\" имаше по-добрите положения, при които се прояви вратарят на гостите Бернд Лено, направи отлични спасявания.", "date": "2019.12.01", "title": "Равенство беляза първия мач на \"Арсенал\" след уволнението на Емери"}
{"url": "https://www.dnevnik.bg/biznes/2019/12/01/3999502_podrazdelenie_na_lufthanza_zapochva_24-chasova_stachka/", "text": "Служителите на подразделението на германския авиопревозвач Луфтханза (Lufthansa) за осигуряване на храни и напитки при полет започват в полунощ местно време 24-часова стачка, предаде БТА. В стачката ще участват и служители от летището във Франкфурт, най-голямото в Германия. Очаква се стачката да доведе до отменени и отложени полети във Франкфурт и Мюнхен, като особено засегнати ще бъдат далечните полети. Други летища, които ще бъдат засегнати от протестните действия, са тези в Дюселдорф, Кьолн, Щутгарт и Берлин. Синдикатът не е доволен от предложението на Луфтханза за защита на възнагражденията преди планираната промяна в собствеността на подразделението за кетъринг Ел Ес Ге (LSG). По-рано тази седмица Луфтханза съобщи, че е в последен етап на преговори за продажба на европейските дейности на подразделението на швейцарската Гейтгруп (Gategroup) като част от плановете да се концентрира върху основния си бизнес. Луфтханза заяви, че работи по план за намаляване на последиците от стачката за клиентите и е подготвила съответните мерки.", "date": "2019.12.01", "title": "Подразделение на \"Луфтханза\" започва 24-часова стачка тази нощ"}
{"url": "https://www.dnevnik.bg/politika/2019/12/01/3999479_premierut_obeshta_da_izpulni_vsichki_preporuki_na/", "text": "Премиерът Бойко Борисов обеща днес да изпълни всички препоръки за реформи в съдебната система на Европейска комисия за демокрация чрез право към Съвета на Европа, известна като Венецианската комисия. След като обяви, че  международната  рейтингова агенция Standard & Poor's (Стандард енд Пуърс) е повишила кредитния рейтинг на България , Бойко Борисов каза, че има някои неща, които правителството може да направи, за да върви страната напред, сред които е и продължаване на реформите в съдебната система. \"Продължаващите структурни реформи в съдебната система биха могли да са от полза за подобряване на бизнес средата. Затова си спомняте, че изправих едно писмо на Жан Клод Юнкер, попитахме Венецианската комисия какво мисли за нашите реформи, доколкото знам следващия петък ще имат заседание, ще ни пуснат препоръките. И от сега мога да ви кажа, че това, което ни препоръчат, ние ще го изпълним в пълния му обем, за да можем да продължим пътя си все нагоре и напред\", обяви министър-председателят, който четеше от лист хартия констатациите на рейтинговата агенция на журналисти.  След това той направи заявка за реформи в антикорупционното законодателство, органът по приложението на което ще бъде оглавен от  настоящия главен прокурор Сотир Цацаров по предложение на ГЕРБ . \"От съществено значение според \"Стандарт енд Пуърс\" е да се продължи реформирането в антикорупционното законодателство - това правим в момента - и отбелязват, че напредъкът на България в тази област е признат по механизма за сътрудничество и проверка на Европейската комисия (ЕК), което е важно, тъй като при новата многогодишна финансова рамка на ЕС критериите за правова държава биха могли да се взимат предвид\", продължи да чете Борисов. После каза, че средствата за България ще бъдат увеличени с 8%. Каква реформа  В началото на ноември експертите от Венецианската комисия посетиха България, за да дадат оценка на поредните опити на българското правителство да изпълни ангажимента си за въвеждане на гаранции, че в България може да бъде проведено ефективно и независимо разследване на главния прокурор при наличие на данни, че той е извършил престъпление. В момента такава възможност не съществува и дори обвинителят да извърши тежко умишлено престъпление, може сам да спре разследването срещу себе си. Проблемът с практическата безконтролност и всевластие на българския главен прокурор е идентифициран от европейските институции преди повече от десет години, припомня \"Капитал\". Той се дължи на факта, че главният прокурор стои начело на една силно йерархизирана структура, която има монопол върху разследването. Той има власт върху всеки прокурор, както и силно влияние във Висшия съдебен съвет (ВСС), но върху него практически няма контрол и той не дължи отчетност никому. Още в първите си дни като министър през април Данаил Кирилов обяви, че негов приоритет ще е изготвянето на законопроект, който да създаде механизъм за търсене на отговорност на тримата големи в съдебната власт. Срещу  лансирания от него законопроект  се създаде сериозна опозиция. Много юристи заявиха, че той  на практика няма да е ефективен  срещу главния прокурор, защото оставя разследването в периметъра на прокуратурата, т.е. под егидата на главния прокурор, а същевременно на практика създава имунитет срещу наказателно преследване на \"тримата големи\", като предвижда, че разследването срещу тях ще е възможно само след разрешение от ВСС. През септември Кирилов поиска от комисията експертна оценка на лансирания от него законопроект за нов механизъм за отстраняване и разследване на \"тримата големи\" в съдебната власт - главния прокурор и председателите на Върховния касационен съд (ВКС) и Върховния административен съд (ВАС). Очаква се другата седмица  той да защитава проекта си пред Венецианската комисия . Във вторник  президентът Румен Радев подписа указ за назначаването на Иван Гешев за главен прокурор и анонсира дебат за промени в конституцията , касаещи работата на прокуратурата. Държавният глава подчерта, че в сегашния конституционен модел отчетността на главния прокурор приключва с избора му, заради което и обществото ни е особено чувствително към тази процедура. С изказването си Румен Радев направи тезисно послание, че основен проблем около фигурата на главния прокурор е неговата безконтролност. Новоназначеният Иван Гешев обаче смята, че е мит, че  главният прокурор е недосегаем и всевластен и той се изгражда с политически цели . Каква оценка  Преди да замине за Мадрид, където ще участва в в 25-ата конференция по изменение на климата, премиерът Бойко Борисов покани журналисти на летището, за да разясни за повишения кредитен рейтинг на страната ни. Той извади лист хартия и изчете констатациите на международната рейтингова агенция, сред които - устойчиво икономическо развитие без макроикономически дисбаланс, стабилен напредък по присъединяването към т. нар. чакалня за еврозоната ERM II, подобрена рамката за борба с изпирането на пари и др. \"Нетният държавен дълг е с шест процентни пункта по-нисък от преди 5 години, ниският дълг на държавния и частен сектор и излишъците по текущата сметка осигуряват на България буфери при външен шок, фискалната позиция на България се е подобрила в последните няколко години, икономиката расте стабилно и се предвижда ръст 3.6%, българският банков сектор е успешен и печеливш, отчетено е, че коалицията може да изпълни мандата си, има политическа котва\", обяви още министър-председателят. Той каза още, че финансовият министър Владислав Горанов е добър стопанин и заради това не му иска оставката. Накрая съобщи, че ще изпълни всички препоръки - освен за продължаването на реформата в съдебната власт и тези за по-голямо усвояване на средствата от ЕС.", "date": "2019.12.01", "title": "Премиерът обеща да изпълни всички препоръки на Венецианската комисия за реформи в съдебната система"}
{"url": "https://www.dnevnik.bg/istorii_na_denia/2019/12/01/3999343_nai-komentiranoto_v_dnevnik_ukazut_za_ivan_geshev_i/", "text": "                         1.  Президентът подписа указа за Иван Гешев и се обяви за промени в Конституцията (обновена)  - 264 коментара 2.  По-висок данък за старите и мощните коли предлага Фандъкова  - 255 коментара 3.  Отиде си големият актьор Стефан Данаилов  - 235 коментара 4.  Джеймс Пардю: България е пропита от корупция и далеч от отмяна на визите за САЩ  - 222 коментара 5.  Русия депортира танцьори от български фолклорен ансамбъл  - 219 коментара 6.  Посланикът на САЩ: \"Турски поток\" през България ви използва само за транзит  - 215 коментара 7.  При следващата ми среща с Тръмп ще договорим падането на визите, обяви Борисов  - 202 коментара 8.  Половин милион българи не намериха своята партия вдясно, коментира Петър Москов  - 200 коментара 9.  Версия, че покушението срещу Гебрев е поръчка от България, се появи в ново разследване  - 197 коментара 10.  Посланикът на САЩ: Готови сме да санкционираме корумпирани от властта в България  - 185 коментара", "date": "2019.12.01", "title": "Най-коментираното в \"Дневник\": Указът за Иван Гешев и данъците в София"}
{"url": "https://www.dnevnik.bg/bulgaria/2019/12/01/3999512_snimka_na_denia_pod_svetlinite_na_kolednata_elha/", "text": "Тази вечер бяха запалени светлените на коледната елха в София, която се намира в парка пред НДК. След това небето бе озарено от празнична заря.", "date": "2019.12.01", "title": "Снимка на деня: Под светлините на коледната елха"}
{"url": "https://www.dnevnik.bg/ot_vas/novini_ot_vas/2019/12/01/3999515_vlak_sofiia-varna_spria_da_raboti_i_ostavi_200_putnici/", "text": "Влак БВ2611 от София до Варна се развали на гара Синдел. Близо 200 пътници чакаха 40 минути, докато стане ясно че локомотивът Шкода от 1978 година не може да тръгне. След това пътниците чакаха на студа влака от Пловдив за Варна, за да се набутат като животни в него, за да достигнат Варна с огромно закъснение. Все още пътуваме. На Синдел имаше 3 локомотива, но не можели да се използват, защото било за товарни влакове.", "date": "2019.12.01", "title": "Влакът София-Варна спря да работи и остави 200 пътници на студа"}
{"url": "https://www.dnevnik.bg/bulgaria/2019/12/01/3999520_protest_zaradi_otchujdavane_na_imoti_na_niski_ceni/", "text": "Протест блокира закратко булевард \"Ломско шосе\" в София. Причината - заради разширението му Столичната община ще отчужди имоти, но според протестиращите цените са ниски, съобщи Би Ти Ви. Става въпрос за цени от 15 стотинки до 25 лева на квадратен метър земя, разказват недоволните собственици. От общината твърдят, че оценките са правени от независим оценител. Собствениците могат да обжалват в съда. Общински съветници от БСП заявиха, че ще искат преразглеждането на оценките.", "date": "2019.12.01", "title": "Протест заради отчуждаване на имоти на ниски цени блокира столичен булевард"}
{"url": "https://www.dnevnik.bg/sport/2019/12/01/3999516_ludogorec_izdurja_na_armiiata_i_vze_vajna_tochka_ot/", "text": "ЦСКА и \"Лудогорец\" не се победиха в голямото дерби на 18-ия кръг в Първа лига, завършвайки 0:0. Сблъсъкът на \"Българска армия\" предложи интригуващи моменти и много битка, но и малко голови положения. Резултатът беше добре дошъл за шампионите, които играха, за да не загубят и взеха своето. За 90 минути тимът, воден от Станислав Генчев, не отправи нито един точен удар към вратата на червените. Въпреки това най-чистото положение в срещата пропусна Джордан Икоко от гостите. Футболистите от Разград се защитаваха в големи периоди от двубоя, а много силно игра вратарят на шампионите Пламен Илиев. Равенството в София прекъсна серия от 10 поредни победи за шампионите. За пръв път от 25 август тимът от Разград губи точки в Първа лига. Шампионите обаче остават единственият непобеден отбор в първенството, като имат 14 победи и четири равенства.   \"Лудогорец\" има аванс от седем точки пред втория  \"Левски\"  и девет пред \"Локомотив\" (Пловдив). И двата тима не успяха да спечелят мачовете си от кръга, като записаха равенства. ЦСКА остава четвърти на 11 точки зад шампионите. Червените спряха серия от четири поредни победи. ЦСКА започна с всичко най-добро, което разполага, докато \"Лудогорец\" излезе с няколко промени от последния си мач в Лига Европа. Шампионите играха в постройка с трима централни бранители и наситена средна линия. Станислав Генчев остави извън титулярния състав Джоди Лукоки, Вандерсон, Марселиньо, Сисиньо и Стефан Баджи, а на техните места започнаха Джордан Икокоо, Мавис Чибота, Дан Битон, Козмин Моци и Светослав Дяков. \"Лудогорец\" създаде първото си голово положение в 12-ата минута. Тогава Недялков подаде хубаво към Кешеру, но топката хвана централния нападател в крачка и той не можа да я отиграе. Последва рикошет, при който Раул Албентоса игра с ръка, а \"Лудогорец\" поиска дузпа, но реферът Николай Йорданов не реагира.      В следващите минути положения пред двете врати липсваха, като зачестиха нервите на терена и сблъсъците между играчите. Съдията започна да решава споровете, като вдигаше бързо жълти картони, опитвайки да пресече и в зародиш претенциите към себе си. Първият удар в срещата дойде едва в 24-ата минута, но опитът на Рубен Пинто беше много неточен. В 33-ата минута ЦСКА отговори с опасно положение. Али Соу беше съборен от Рафаел Форстър при битка за топката на границата на наказателното поле. Домакините веднага поискаха червен картон за бразилския защитник, но съдията Йорданов му показа само жълт. След фаула Тиаго Родригес стреля точно, но не създаде проблеми на Пламен Илиев. Това беше и първият точен удар в двубоя. За 45 минути \"Лудогорец\" не отправи нито един точен удар към вратата на Густаво Бусато. Основното оръжие на шампионите Кешеру остана изолиран в предни позиции, а с почти нищо не се отчете и Мавис Чибота. След почивката ЦСКА излезе още по-мотивиран да стигне до гол и опита да води играта, докато \"Лудогорец\" продължи да разчита на контраатаки. Отново обаче на терена преобладаваше битката, изпъстрена с единоборства в средата на терена.      В 59-ата минута, когато \"Лудогорец\" можеше да открие. След неразбирателство в защитата на ЦСКА Мавис Чибота настигна топката доо крайната линия и я центрира в наказателното поле, а от пет метра Джордан Икоко не уцели вратата. Три минути по-късно \"Лудогорец\" не се възползва от условия за нова контраатака, когато Чибота се засуети, въпреки че получи хубаво извеждащо подаване от Дяков. ЦСКА отговори на свой ред с опасен изстрел от пряк свободен удар. В 70-ата минута Али Соу беше повален на границата на наказателното поле, а Тиаго застана зад топката. Той стреля технично, но Пламен Илиев успя да избие в корнер. В края въпреки че трябваше да вкарва гол, ЦСКА заложи на сигурността, като от пейката се появиха защитникът Жеферсон и опорният халф Кристиян Малинов. За \"Лудогорец\" резервите Марселиньо, Вандерсон и Якуб Шверчок не успяха да доведат до промяна в играта на шампионите. В заключителните минути ситуацията се промени и \"Лудогорец\" се задържа по-трайно пред полето на червените. Шампионите стигнаха до няколко фаула и задържаха напрежението в лагера на домакините, но и те не доведоха до нищо.", "date": "2019.12.01", "title": "\"Лудогорец\" издържа на \"Армията\" и взе важна точка от дербито с ЦСКА"}
{"url": "https://www.dnevnik.bg/analizi/2019/12/01/3999288_nikoe_sudebno_reshenie_ne_triabva_da_zaglushava/", "text": "Прави чест на Радан Кънев, че прави опит публично да обясни позициите си по последния (извънредно важен) вот в Европарламента. Аз също бих искал да изясня своите – при това ясно и недвусмислено. И те са решително различни от тези на г-н Кънев както по темата за Истанбулската конвенция (ИК), така и по гласуваното изявление за \"state of emergency\", свързано с климатичните промени. Гласуването твърдо \"за\" Истанбулската конвенция е важно както по чисто практически съображения, така и като политическо и, ако щете, идеологическо противопоставяне на заблудите, разпространявани и финансирани от религиозни и крайнодесни екстремистки централи, които отместват и принизяват разговора по крайно наболелия въпрос с насилието над жени. Този въпрос не е абстрактен. Смятам, че в държава със силно зависима съдебна власт (което пределно ясно си пролича при съвсем скорошното гласуване за главен прокурор), позоваването на решение на Конституционния съд (КС) като главен фактор, който (уж) обезмисля гласуването в полза на декларацията, подкрепяща ИК, е неуместно и (всъщност) ретроградно. Първо, защото никое съдебно решение не може (и не трябва) да заглушава гласа на собствената ти съвест. Второ, защото подобна аргументация от страна на г-н Кънев придава допълнителна тежест и авторитет на решението на КС, а това нито институцията, нито самото й решение заслужават. По темата за \"извънредното положение\", свързано с климатичните промени: да, подобна декларация т р я б в а да се гласува.  – за да се заяви ясно, че проблемът е съвсем реален и не е предмет на текуща дискусия; подобен акт е необходим, ако щете и само като противотежест на привидно солидните становища на редица климатични скептици, сред които и водещи български \"експерти\", включително собствения ни министър на екологията.  – защото наистина има \"state of emergency\". В изключително важната си книга \"Вода и време\" (чието издаване на български предстои след броени месеци) исландският писател Андри Снаер Магнасон пише следното: \"През следващите 100 години природата на цялата вода на нашата планета ще премине през фундаментални промени. Ледниците ще се разтопят и морските нива ще се покачват по-бързо, отколкото някога сме виждали. Нивото на киселинност на океаните ще се покачи до нива, невиждани през последните 30 милиона години. На повечето места ще настъпят драматични промени във валежите както на дъжд, така и на сняг. Тези промени ще повлияят на целия живот на земята, на всички, които познаваме и на всички, които обичаме. Може да се каже, че природата се променя не с геологически темпове, а със скорост, съизмерима с човешкия живот. Тази крайна промяна надхвърля коя да е метафора, или думи, или език, на които сме привикнали. Точно както могъщата гравитация на черната дупка я прави невидима, бихме могли да кажем, че тази тема е толкова голяма, че поглъща всички думи и значения.\" Последно, но не на последно място: за \"Демократична България\". Тя е сложен коалиционен проект с деликатен вътрешен баланс и (неизбежни) вътрешни противоречия. Заради запазване на въпросния баланс понякога се налагат компромиси, които ни отвеждат до самия ръб на бръснача. (Тук визирам не гласуването на г-н Кънев, което си е негово собствено решение, а изборът му за единствен – както се оказа – представител и глас на \"Демократична България\" в Европейския парламент.) Проектът \"Демократична България\" е далеч от съвършен, но е най-доброто практическо (макар и компромисно) решение, с което разполага българската политическа сцена в момента. Да, ще има вътрешни битки, остри диалози, дискусии и несъгласия. Но докато имаме доблест, воля и страст да търсим правилните, справедливите, човечните решения, докато гласовете ни се чуват, този проект не е провален и в него има смисъл. Надявам се – и бъдеще.", "date": "2019.12.01", "title": "Никое съдебно решение не трябва да заглушава съвестта ти"}
{"url": "https://www.dnevnik.bg/analizi/2019/12/01/3999283_kapitalizmut_moje_da_sushtestvuva_i_bez_demokraciia_no/", "text": "                         Струва ми се, че една от основните причини за разделението сред определящите се като некомунисти е неосмислената разлика между капитализъм и демокрация. Или по-точно слагането на равенство между тях. Преходът всъщност беше по своята същност едновременно икономически – от планова централизирана икономика с държавна собственост върху средствата за производство (социализъм) към пазарна икономика с частна собственост (капитализъм). И политически – от власт на една партия с тотален контрол върху политическия процес, поставена на власт от чужда армия (тоталитаризъм) към политически плуралистична система от партии, които идват на власт след свободни избори (демокрация). за целите и резултатите от Прехода. И в голяма степен предопределя политическите предпочитания. Най-напред да припомним, че демокрацията като политическа система има дълга еволюция от ексклузивно представителство на елита на обществото в древна Гърция (заможни, свободни граждани, мъже) до днешното инклузивно представителство на всички граждани, каквато е либералната демокрация. По същия начин капитализмът от своето зараждане през 13-и в. до ден днешен минава през различни фази и съществува в различни политически системи – от недрата на абсолютната монархия през различни видове автокрации до либералната демокрация (демократичен капитализъм). Но въпреки различните сечения през вековете е ясно, че докато капитализмът може да съществува и без либералната демокрация, обратното е невъзможно, освен като фейк на някой режим. Със своето основно постижение: един човек – един глас, либералната демокрация позволява чрез икономически политики корекция на натрупващите се неравенства от свободния капитализъм, като така едновременно ги смекчава и чрез засилване на конкуренцията ограничава властта на монополите и олигополите и поддържа неговата виталност. У нас икономическият преход – независимо какво мислим за неговата справедливост – завърши в груби линии още в началото на 21-и в. с мащабната приватизация на правителството на ОДС, под мониторинга на МВФ. Фокусът е преминаването на икономическия контрол от държавния в частния сектор. С това ниво на разбиране за Прехода започна разделението в десницата – за едни мисията стана да са част от новия български частен капитал и неговото представителство (СДС) и по-късно ГЕРБ, а за другите (ДСБ, РБ, ДБ) – продължи стремежът към утвърждаване на либералната демокрация. В този процес приемането ни в НАТО и ЕС беше за първите неговия край, а за вторите само предпоставки за успех на демокрацията в бъдеще. Както смяташе, апропо и Европейската комисия с приема ни под условие за надзор на съдебната система. Капитализмът, разбиран като приятелски финансови стимули от властта към капитала и обратно, винаги е центростремителен за образуването на достатъчно голямо икономическо ядро, което движено от личния конкретен интерес съумя да произведе голямо политическо представителство в лицето на ГЕРБ и остатъчното СДС. Тук липсва разбирането, че концентрацията на политическа власт неминуемо ще доведе и до концентрация на икономическа власт, като така се подкопаят основите на демокрацията. За да се стигне дотук, са ампутирани и двата крака на либералната демокрация – съдебната система и свободните медии. А борбата за тяхното възстановяване е центробежна по посока на 4% избирателен праг – в смисъл, че няма как да си в центъра на властта и облагите и да си привърженик на установяването на контрол върху тяхното придобиване. А когато пресъхне възможността за контрол върху разпределението на благата, това неминуемо води до ликвидиране на средната класа, а с това и на свободните граждани като гръбнак на либералната демокрация. Хоризонталните икономически връзки на свободно договаряне между свободни субекти постепенно са изтикани и заместени от йерархични отношения на договаряне с властта. Олигархията е вече убила демокрацията. Дясното и лявото са вече само етикети на фасадата. Това е кратката хроника – дисекция на разделението на българската десница. Post mortem.", "date": "2019.12.01", "title": "Капитализмът може да съществува и без демокрация, но обратното е невъзможно"}
{"url": "https://www.dnevnik.bg/analizi/2019/12/01/3999369_vojdut_shte_bude_prinuden_da_se_sbie_s_plemeto_koeto/", "text": "                         Завършилото посещение на премиера Бойко Борисов в САЩ и подписаната от него и президента Доналд Тръмп \"Рамка за стратегическо партньорство\" е прекрасен повод да се вгледаме и в най-старателно критата характеристика на номенклатурата. Номенклатурчиците я наричат \"да си пазим взаимно гърба\". Народът: \"Гарван гарвану око не вади\". Мафията – \"закон на омертата\". Кариеристите, драпащи за власт, не са \"правили революция\", но напират да заемат топлите местенца, след като вече е направена. Безспорно тези апаратчици са беззаветно предани на своя вожд. Но и той им е предан. Най-добре го бяха казали братята сърби по времето на Титова Югославия: \"Тито е наш, ми смо Титови\" (\"Тито е наш, ние сме на Тито\"). Те са социалната опора на неговия режим, той е институционалната опора на тяхното благополучие. Това е брак по сметка, не по любов. Всеки номенклатурчик поотделно може да бъде понижен, уволнен, даже съден от вожда, но номенклатурата като цяло е недосегаема дори за него. Номенклатурчиците са негови протежета, но и той е тяхно протеже. Вождът се грижи за интересите и авторитета на номенклатурчиците както за своите интереси и за своя авторитет. Номеклатурчиците безпрекословно изпълняват неговата воля, докато той изпълнява тяхната. Номенклатурчиците и вождът им са колективен диктатор. Така може да се живее дълго и щастливо. Но не вечно. В един хубав ден или вождът умира, или някой/нещо го принуждава \"да обърне курса\". Какво се случва тогава? Номенклатурата с всички сили се съпротивлява. Отначало тайно, после явно, и накрая, ако се наложи, обявява война на вожда. И побеждава. Изпраща стария вожд \"с благодарност за приноса към партията и държавата\" и избира нов. Освен ако самата тя не бъде победена. Какво може да обърне сегашния курс при толкова \"стабилна\" власт и толкова добре подредена къщичка? В България за съжаление нищо. Извън България – Тръмп. По всичко личи, че В някои части на света Путин и Тръмп може и да имат общи цели и интереси, но Балканите не са сред тях. Русия смята страните от региона за своя сфера на влияние и от 300 години гледа на тях като на предмостие към Проливите. През по-голямата част от това време обаче Турция е била в упадък. Сега Ердоган е почти толкова силен, колкото Путин. Двамата никога няма да бъдат съюзници в съперничеството с Америка, но е достатъчно да са едновременно срещу нея, за да потърси който и да е американски президент пренебрегвани дотогава съюзници. Като България. По щастливо стечение на обстоятелствата този път България е на правилното място в правилното време. Не че можем да заместим Турция – нито една от натовските страни в региона сама по себе си не може. Но можем да сме част от един средиземноморско-черноморски вал, който нито Путин, нито Ердоган, могат поотделно да прегазят. И ще бъдем. Доброволно или доброзорно – зависи от Борисов. И от номенклатурата. С какво промяната на курса ще засегне номенклатурчиците? Много просто – \"Рамката за стратегическо партньорство\" касае сигурността, отбраната и енергетиката. Именно там е грандкорупцията в България. Всички тези сфери са доминирани от Русия. От поддръжката на бойна техника, доставките на газ, доставките на ядрено гориво, българските олигарси, българските политици и българските номенклатурчици, крадат стотици милиони годишно. Русия ги калкулира в цената. Ние ги плащаме. Когато САЩ започне да доставя тези стоки и суровини, кражбите ще секнат – или поне драстично ще намалеят. Капиталистите не обичат да (ги) крадат. Колкото и малки да са бъдещите размествания в изброените сфери, те са неизбежни. И ще предизвикат упорита, макар и безгласна съпротива. Загубят ли възможността да придобиват и увеличават собствеността си, тоест да крадат, номенклатурчиците ще загубят и властта си. Те не властват, защото имат, те имат, защото властват. И искат все повече власт. Човек може да се пресити от всичко, но не и от властта. Затова номенклатурчиците ще бойкотират всяка промяна, която ги ощетява, и ще се опитат да свалят всеки, който я извършва. Точно както \"службите\" четвърт век пречеха да излезе наяве истината за престъпленията на Държавна сигурност и да бъдат огласени нейните служители и агенти. Който политик се опитваше да го направи, падаше от власт. Бедна ни е фантазията да си представим техния размер. Още по-трудно ни е да си представим, че ще я кажат службите и прокуратурата. Но нека си спомним, че месец преди Борисов, в Съединените щати бяха новоизбраният главен прокурор, бъдещият шеф на КПКОНПИ, и шефовете на ДАНС, външното и военното разузнаване. При това седяха доста по-дълго от \"премиера на Белгия\" Така че, който трябва, ще каже истината – или поне тази част от нея, която не може повече да бъде крита. По простата причина, че ще има кой друг да я каже. Все пак корупцията е \"танго за двама\". При партньорство с руснаци втори няма. При партньорство с американци вторият е първи. Колко ще ни възмути казаната част от истината и дали ще разклати властта, е друг въпрос. По-вероятно е Борисов да се задейства срещу номенклатурата, за да предотврати нейни действия срещу себе си. Вождът ще бъде принуден да се сбие с племето, което сам създаде. Можем само да се надяваме, че двете страни ще се омаломощят взаимно. По-нереалистичната надежда е, че докато лошите се бият, зад ринга ще загрява някой добър, който ще играе с победителя от срещата между двамата лоши. И ще я спечели. Но него трябва сами да си го създадем.", "date": "2019.12.01", "title": "Вождът ще бъде принуден да се сбие с племето, което сам създаде"}
{"url": "https://www.dnevnik.bg/sport/2019/12/01/3998987_dion_lenard_ultramaratonec_nikoga_niama_da_se_razviesh/", "text": "                         Ленард, който в началото на декември ще бъде гост в  \"Дни на предизвикателствата\"  и ще представи  книгата си \"Да откриеш Гоби\" , разказа пред \"Дневник\" за трудното си детство, уроците от бягането, мотивацията, възприятието му за успеха и любовта си към Гоби, която впоследствие се губи в Китай, но по-късно двамата отново се намират.  - Започнах да бягам, за да отслабна. Бях с наднормено тегло, пушех и пиех много, като това ме накара да направя промяна и да заживея по-здравословно. Направих облог с приятел, че мога да го победя в полумаратон. Така започна всичко с махмурлук и тренировки още на следващия ден. Победих го, като избягах разстоянието от 13 мили (21 км) за 1.29 ч. и го отпразнувах с няколко бири. Тогава бях на 38 години. - Основаната причина да се обърна към ултрамаратоните беше книга, която взех на жена ми. В нея бяха показани най-големите спортни предизвикателства по света. Казах й, че на която и страница да отвори, ние ще отидем на това събитие. Тя отвори на страница, в която се разказваше за 250-километрово състезание в пустинята Сахара (Marathon des Sables). Казах й, че задължително ще отидем. Дори завърших шести, което беше изненадващо, защото за конкуренция имах много професионалисти. Преди състезанието тренирах в продължение на три месеца, което не е чак толкова много в сравнение с повечето хора, които бяха там.      Казаха ми, че трябва да тренирам здраво и да видя какво ще излезе. Никога преди не бях участвал в ултрамаратон и наистина нямах идея какво правя. Бях изненадан колко добре се справих и това ми даде мотивация да тренирам повече. - Чувството, че си постигнал нещо и си завършил подобно голямо състезание в пустинята при екстремни условия, е уникално. За това състезание трябваше сам да нося всичката си храна, за да оцелея през седмицата. Но то не опира само до физическите усилия с бягането, а също и до предизвикателствата пред ума да опиташ се вдъхновиш и мотивираш. Да се убедиш, че ще бягаш всеки ден, без да спираш. Големият въпрос е имаш ли психологическата устойчивост, за да завършиш състезанието. - Имах трудно детство. Бил съм малтретиран и бит. Напуснах дома си в ранна възраст, когато бях на 13. Когато се сблъсках със света, трябваше да уча и работя, за да си осигуря храна. Това ме направи много целеустремен и решителен човек от ранна възраст. Когато бягам, съм пределно фокусиран и крайно упорит. Много от отрицателните неща, които се случиха в детството, ги трансформирам в положителна нагласа, когато бягам. Харесва ми да изляза и да се състезавам, да бягам с най-добрите състезатели в света и да сравнявам времето и темпото си с тях.      Не винаги успехът е да спечелиш състезанието, а той понякога е самият път, който си извървял по време на надпреварата. Понякога това ти помага да научиш нещо за себе си, което искаш да промениш, за да се превърнеш в по-добър човек. - Бягането на дълги разстояния е като огледало на живота. Има толкова много възходи и спадове. Има трудни моменти, през които вероятно не можеш или не искаш да преминеш, но ако продължиш да настояваш, знаеш, че в края те очаква голяма награда. С бягането се развиваш като човек и ползите му ти помагат в живота. В продължение на 240 мили и 8 часа бягане карам тялото и ума си да стигат до екстремни граници. След това се връщам към ежедневието и дребните неща вече не ме дразнят. Преживяваш много по-тежки моменти в състезанията и това разширява мирогледа ти. - Някои мисли от детството изскачат в съзнанието. Знам, че има много хора, които ме подкрепят, гледат, искат да се представя силно и това ми дава сили. Късметлия съм, че мога да правя това, с което се занимавам и това е причината да работя и тренирам усилено. Знам, че това няма да продължи вечно и се стремя да постигам високи резултати. - Всички си поставяме някакви граници, но те се размиват с времето. Догодина ще участвам в състезание с дължина 330 мили (531 км) в Калифорния, като никога досега не съм бягал толкова много. Ако никога не се предизвикаш, ти никога не се учиш и развиваш. Понякога трябва да поемеш риск, дори и накрая да не се справиш с нещо.      - Най-лесният отговор тук е състезанието, в което срещнах Гоби. То промени живота ми. Харесва ми да бягам в Китай, но това състезание беше удивително благодарение на това малко куче. Срещата ни промени и двамата завинаги. Невероятно е къде ме отведе животът след това. - Вероятно тя ме намери и предпочете мен пред всички други състезатели. По време на състезанието кучето пробяга 80 мили (128 км) в тези екстремни условия. По-късно тя се изгуби в Китай и аз се върнах, за да я открия. Вероятно това, че се намерихме два пъти, е най-удивителното в цялата история. И двамата се намерихме, което промени завинаги живота ни. - Има въпроси, на които никога няма да мога да си отговоря. Единствено Гоби може да каже как е успяла, как се е озовала в пустинята, какво е правила там, как е живяла и защо избра мен.      - Ние сме свързани и тя иска да е всяка минута до мен. Преди изобщо не съм имал куче и ми е непознато да имам силна връзка като тази. Тя беше изчезнала и ми отне доста време и средства, за да я намеря. Явно е било писано да се случи и някаква голяма сила е направило така, че ни е събрала. Тя вече не участва в ултрамаратони, но все още обича да бяга по 4-5 км на ден. Тази история скоро ще стигне до Холивуд. В процес на работа е и ще бъде много интересно да видим историята на голям екран.", "date": "2019.12.01", "title": "Дион Ленард, ултрамаратонец: Бягането на дълги разстояния е като огледало на живота"}
{"url": "https://www.dnevnik.bg/photos/2019/12/01/3996859_nai-dobrite_snimki_na_dnevnik_prez_noemvri/", "text": "Фоторепортерите на \"Дневник\" всеки ден са там, където стават събитията. В обективите им се отразяват новините в България, както и стотици интересни детайли от живота, които остават встрани от информационния поток. Предлагаме ви подбор от най-добрите снимки за месеца, направени от Анелия Николова, Надежда Чипева, Цветелина Белутова, Юлия Лазарова, Велко Ангелов и Георги Кожухаров. Очакваме и Вашите снимки за рубриката. Селекцията ще бъде взискателна, защото това е мястото за качествена фотография, през която се разказват и истории", "date": "2019.12.01", "title": "Най-добрите снимки на \"Дневник\" през ноември"}
{"url": "https://www.dnevnik.bg/evropa/2019/12/01/3998886_evrokomisiiata_ot_dnes_ima_purvata_si_jena_predsedatel/", "text": "Урсула фон дер Лайен днес встъпва в длъжност като първата жена председател на Европейската комисия, а в понеделник, първия ѝ официален работен ден на поста, ще замине за климатичната конференция на ООН в Мадрид, пише \"Политико\". 61-годишната Фон дер Лайен, бивш германски министър на отбраната и приближена на канцлера Ангела Меркел, обеща борбата срещу климатичните промени да заеме централна част в управлението ѝ и представи амбициозна Зелена сделка, която ще промени всички аспекти на европейския живот. В сряда Европейският парламент одобри Фон дер Лайен и екипа ѝ от 15 мъже и 11 жени – най-близкото, което ЕС някога е имал що се отнася до баланс между половете в колежа на комисарите. Те ще встъпят в длъжност днес, месец по-късно от очакваното, след като Европарламентът отхвърли трима от първоначалните кандидати на Фон дер Лайен – от Румъния, Унгария и Франция. В сряда евродепутатите одобриха новата Еврокомисия с 461 гласа \"за\", 157 \"против\" и 89 \"въздържал се\". Резултатът демонстрира по-голямата фрагментираност в ЕП след изборите през май, която вероятно ще затрудни законодателната работа на екипа на Фон дер Лайен през следващите пет години. За пръв път Комисията няма да може да разчита на коалиция на мнозинството на само две групи – дясноцентристката Европейска народна партия и лявоцентристката Социалисти и демократи, а ще се нуждае и от гласовете на либерално-центристката \"Обнови Европа\" или ще трябва да събира подкрепа от различни партии по-наляво, включително от Зелените, които гласуваха с \"въздържал се\" в сряда. Фон дер Лайен обаче вероятно ще се сблъска с политически предизвикателства още по-скоро, защото иска през първите си 100 дни на власт да изпълни серия от обещания, които направи, за да си спечели одобрението на Европейския парламент през юли – не само Зелената сделка, но и правен инструмент за справедлива минимална заплата, задължителни мерки за прозрачност на заплащането, за да се насърчи равенството между половете и законодателство, гарантиращо етичното използване на изкуствения интелект. В същото време Берлин и Париж все по-често се карат, като Макрон и Меркел правят противоречащи си изказания в публичното пространство. Те имат сериозни разногласия по важни въпроси, включително разширяването на ЕС към  Западните Балкани ,  НАТО  и бъдещето на еврозоната. Като се добавят и други разделения в ЕС, особено по спорни въпроси като миграцията, предоставянето на убежище, върховенството на закона, многогодишната финансова рамка (повече четете  тук ), както и задаващите се трудности около Брекзит и напрежението със САЩ, Фон дер Лайен трудно ще излезе скоро от кризата и режима на аварийно реагиране, в които се намираше предшественикът ѝ Жан-Клод Юнкер през последните пет години. Преди гласуването в сряда тя представи пред Европейския парламент основните си политически приоритети, сред които са засиленото внимание върху дигитализацията и технологичните въпроси, нови опити за засилване на сътрудничеството в ЕС по икономически и финансови въпроси и за подсилване на външнополитическите инициативи. Голяма част от дневния ред обаче може да се окаже извън нейния контрол. Например  резултатът от изборите във Великобритания  на 12 декември в голяма степен ще определи какво ще се случи с Брекзит. Ако премиерът Борис Джонсън и неговата Консервативна партия спечелят мнозинство, Великобритания  вероятно още напусне ЕС  на 31 януари и Фон дер Лайен и екипът ѝ ще насочат вниманието си към трудните преговори за бъдещите търговски отношения. Но ако ситуацията в Уестминстър продължи да бъде в задънена улица, е невъзможно да се предвиди какви ще са следващите стъпки на ЕС. В новата Еврокомисия Българският еврокомисар Мария Габриел ще отговаря за \"Иновации, наука, култура, образование и младеж\". Първоначалното име на ресора ѝ беше \"Иновации и младеж\", но в сряда Фон др Лайен обяви промяната, която се наложи след настояване от Европейския парламент (повече четете  тук ) В петък ръководството си смени и Европейският съвет. Начело застана бивщият белгийски премиер Шарл Мишел. Дскоро ръководилият срещите на държавните и правителствени ръководители Доналд  Туск беше избран  по-рано този месец за президент на Европейската народна партия. Мандатът на председателя на Европейския съвет е две години и половина с възможност да бъде удължен само веднъж. А какво искат държавите членки? В рубриката си \" Столиците \" EurActiv обобщава какви са очакванията на държавите членки от новата Европейска комисия. Отбелязва се, че  очаква Брюксел да препотвърди политическата подкрепа за прекратяването на Механизма за сътрудничество и проверка, който бе установен спрямо България и Румъния след присъединяването им към ЕС през 2007 г. Останалите цели са България да бъде приета в т. нар. \"чакалня за еврозоната\", ERM II, и да бъде поет по-сериозен ангажимент страната да стане част от Шенгенското пространство. Тези очаквания прозвучаха по време на срещата на премиера Бойко Борисов със заместник председателя на Европейската комисия Франс Тимерманс преди избора на Урсула фон дер Лайен. Германският канцлер Ангела Меркел призова новата Европейска комисия да се захване бързо с търговските преговори със САЩ. Меркел заяви, че  иска търговско споразумение с Вашингтон. През втората половина на 2020 г. Германия ще е ротационен председател на Съвета на ЕС, което се оччаква да бъде от решаващо значение новата Европейска комисия на Урсула фон дер Лайен да изпълни амбициозната си програма. Берлин ще трябва да използва политическата си тежест, за да бъде приета многогодишната финансова рамка (МФР), всички останали точки от дневния ред зависят от нея, най-вече планирания Зелен пакт. настоява по няколко въпроса и очаква много от новата Комисия на Урсула фон дер Лайен. Нова генерална дирекция, посветена на въпросите на отбраната и сигурността, е създадена след френски натиск, но това далеч не е достатъчно. Освен реализирането на нов фонд за отбрана и индустриална стратегия по отношение на космоса и отбраната, Франция също иска промяна на правилата на ЕС за конкуренцията, да подобри климатичната визия на ЕС, да смекчи натиска за бюджетната дисциплина и да гарантира повече инвестиции, финансирани от ЕС. Освен че Фон дер Лaйен беше кандедат за този пост на Макрон, Франция получи огромен комисарски портфейл за Тиери Бретон, Мишел Барние преговаря за Брекзит, а паричната политика е поверена на Кристин Лагард. Няма да е изненада, ако това подразни някои страни-членки. За предизвикателствата по пътя на утвърждаването ѝ четете  тук .", "date": "2019.12.01", "title": "Еврокомисията от днес има първата си жена председател"}
{"url": "https://www.dnevnik.bg/sport/2019/12/01/3999398_cska_priema_ludogorec_v_kljuchov_mach_ot_purva_liga/", "text": "С дерби между ЦСКА и \"Лудогорец\" ще бъде сложен край на 18-ия кръг в Първа лига. Двата тима, които си оспорваха титлата през последните сезони, се изправят един срещу друг днес от 18 часа на стадион \"Българска армия\". Срещата е от голямо значение за ЦСКА, като червените нямат право на грешка, ако искат да запазят дори минимални шансове за титлата. Тимът на Милош Крушчич влиза в двубоя с пасив от 11 точки от шампионите. От своя страна \"Лудогорец\" може да отвори още по-голяма преднина пред втория \"Левски\", който преди ден  завърши наравно с \"Берое\" . Преди срещата шампионите водят с шест точки пред сините. Визитата в София е второто от серия три поредни гостувания за тима на Станислав Генчев. В четвъртък \"Лудогорец\"  направи 1:1 с ЦСКА (Москва)  в Лига Европа, а след двубоя на \"Армията\" има такъв със \"Септември\" (София) за Купата на България. \"Лудогорец\" е в серия от 10 поредни победи в Първа лига, а като гост е с шест поредни успеха, като в пет от тях дори не допусна гол. ЦСКА вече веднъж загуби на \"Българска армия\" през сезона (1:3 от \"Черно море\"), но напоследък е в серия от три поредни победи у дома, в които дори не допусна гол. \"Мачовете с ЦСКА винаги носят по-особен заряд. Това, че имаме 11 точки преднина не ни дава спокойствие, тъй като знаем, че ЦСКА ще направи всичко възможно да ни победи по този начин да скъси разликата. Последните мачове играят успешно. При всички положения ще се получи хубав мач за гледане, в който се надявам нашият отбор да се окаже победител\", каза треньорът на шампионите Станислав Генчев преди двубоя. Първият мач между двата тима през сезона  завърши 0:0 в Разград .", "date": "2019.12.01", "title": "ЦСКА приема \"Лудогорец\" в ключов мач от Първа лига"}
{"url": "https://www.dnevnik.bg/biznes/2019/12/01/3998937_kupuvachite_na_luksozni_imoti_tazi_godina_pazaruvat/", "text": "След еуфоричния период на пазара през предходната 2018 г., отиващата си 2019 г. донесе отрезвяване на продавачите и значимо преосмисляне на ценовите нива в луксозния сегмент. Още в началото на годината се наблюдава застой в цените и първи признаци на спада им на фона на нарастващото предлагане на нови имоти. В следващите месеци, в резултат на корекциите в офертните цени, пазарът на високия клас имоти е регистрирал нарастваща активност и при покупките, и при наемите. В същото време се засилва тенденцията все по.млади хора да търсят такива имоти като се запазва тенденцията жилища да се търсят основно в центъра на града. Увеличават се покупките, сключени след корекции в офертни цени. Ако през 2018 преобладават отстъпките до 5%, то през настоящата година купувачите успяват да договорят до 12% понижение на предлаганата цена. Пазарът на наеми за година бележи ръст от 10%. Така изглежда пазарът през данните на компанията в този сегмент - Unique Estates. Цените спадат, но по-бавно Понижението в цените на луксозните имоти, наблюдавано през първата половина на годината, забавя темпа си през есенните месеци. Корекции в офертите има най-често при имотите в стари сгради и тези, които не отговарят на високите изисквания на купувачите. Луксозните жилища в новопостроени сгради или след основен ремонт поддържат стабилни цени. От компанията отчитат по-висока активност на пазара и значителен ръст на покупко-продажбите – близо 30% на годишна база. Все повече сделки се сключват след предоговаряне на офертната цена. Расте и размерът на отстъпките - по време на преговорите купувачите успяват да договорят до 12% по-ниска цена на имота. Високата активност в луксозния сегмент се задържа и на световните пазари, показват данните на Luxury Portfolio International. Прогнозата им е, че през следващите няколко години ще има бум във високия клас имоти в Азия. В момента най-горещите точки са Монако, Париж, Лондон, Ню Йорк, Френската Ривиера, Холивуд, Лос Анджелис и Сингапур. Специалистите смятат, че в турбулентни времена цените в луксозния сегмент се запазват. Кои са клиентите Тенденцията все по-млади купувачи да излизат на пазара на луксозни имоти се засилва, както в България, така и в световен план. Нараства делът на т.нар. представители на милениал поколението –родените през 80-те и 90-те години на XX век. На глобално ниво те представляват около 37% от всички купувачи в сегмента на високия клас жилища, като очакванията са през следващите години делът им значително да се повиши. В България делът на милениалите е по-малък. Този тип купувачи се ориентира към имоти за собствено ползване – апартаменти с високи тавани и просторни помещения, също и нови къщи с модерна архитектура и обзавеждане, разположени в елитните райони на София. Предпочитаните локации за къщи са кварталите по Витошката яка (Бояна, Драгалевци, Киноцентъра), като обичайният бюджет на купувачите е в диапазона 450 000-800 000 евро. Локация, локация, локация Както е известно каквито и качества да притежава едно жилище основното си остава локацията. Това важи и за луксозния сегмент. Традиционно най-много сделки се регистрират в централната част на София и района на Докторски паметник, както и смятани за елитни квартали като \"Лозенец\". Привлекателни за купувачите на ново строителство са южните райони - \"Кръстова вада\" и \"Манастирски ливади\", където по протежение на бул. \"България\" се появиха затворени комплекси с високо качество на строителството и средата. Продажните цени за луксозен и напълно завършен и обзаведен имот достигат и над 2 хил. евро/кв. м докато средните за висок клас имоти нива в останалата част от квартала се движат около 1400-1500 евро/кв. м. Независимо от локацията, цените в отделни ексклузивни обекти надвишават значително средните за района. Кредити се търсят за къщите За разлика от масовия пазар, където сделките с ипотечни кредити поддържат висок дял от общите, в луксозния сегмент те са едва около 10-15%, отчита компанията. Данните й от последните месеци все пак показват нарастващ интерес към банково финансиране заради изгодните условия и исторически ниските лихвени нива. Сделките с кредит са предпочитани при покупката на къщи в покрайнините на София, както и на луксозни апартаменти в града на цени над 350 хил. евро. При тях обичайно делът на кредита е до 1/3 от цената на имота. Това също е специфична разлика, която отличава луксозния сегмент от масовия жилищен пазар, където с комбинация от ипотечен и потребителски кредит в редица случаи се финансира и 100% от цената. Наемният пазар расте С ръст от близо 10% спрямо 2018 г., пазарът на наеми на луксозни имоти също отбелязва относително висока активност. Универсално при наемите най-голям е интересът към най-високия и най-ниския ценови сегмент. В общия случай жилищата среден клас – с между 500 и 1000 евро наем, се търсят по-слабо. В същото време именно в тази категория предлагането е значително, като една от причините за ръста на офертите е преориентирането на много собственици от краткосрочни към дългосрочни наеми. Силно е търсенето на апартаменти и къщи под наем в затворени комплекси в София. Някои собственици предлагат жилищата си едновременно под наем и за продажба, като приоритетно търсят наематели, но са склонни да разгледат и оферти за покупка при интересна цена. От компанията очакват през 2020 година цените да се задържат стабилни около настоящите нива, а активността на сделките да бележи нов, макар и умерен ръст. Продавачите и купувачите ще имат относително идентични очаквания.", "date": "2019.12.01", "title": "Купувачите на луксозни имоти тази година пазаруват по-евтино"}
{"url": "https://www.dnevnik.bg/hrana_i_napitki/2019/12/01/3998018_teleshki_stek_s_asperji_i_citrus/", "text": "                           Порционирайте телешкото на стекове. Овкусете със сол и пипер и вакуумирайте с розмарин, масло и чесън. Гответе 45 минути на 57˚C. Преди сервиране запържете от двете страни в масло. Звездния анасон, ванилията и захарта разбийте с термомикс. Получената пудра захар нанесете върху обеления ананас. Карамелизирайте и вакуумирайте. Гответе 80 минути на 80˚C. Пюрирайте половината от сготвения ананас. Пюрето, заедно с 2 с. л. перно и 1 жълтък разбийте и затоплете до 83˚C при непрекъснато разбъркване. Добавете маслото, без да спирате бъркането, и накрая – козето сирене. Аспержите обелете и от обелките направете бульон за тях. Овкусете със сол, захар, масло и лимон. Пуснете аспержите да се готвят в него за 9-10 минути, без да допускате да завира. Картофите обелете и нарежете в желаната форма. Овкусете със сол, бял пипер и мащерка и вакуумирайте с масло. Гответе 40 минути на 85˚C. Листата от магданоз и естрагон пасирайте на фина паста. Добавете предварително запечените лешници и миксирайте за кратко. 1,2 кг телешко контрафиле 1 скилидка чесън 3 г розмарин 1 малък ананас 2 бр. звезден анасон 1 г ванилия 10 г захар 3 жълтъка 50 мл перно 100 г масло 70 г козе сирене 8 бели аспержи сок от 2 лимона 4 големи картофа 1 малка връзка магданоз ¼ малка връзка естрагон 100 г печени лешници мащерка бял пипер сол и пипер 16 къпини за украса", "date": "2019.12.01", "title": "Телешки стек с аспержи и цитрус"}
{"url": "https://www.dnevnik.bg/regioni/2019/12/01/3999399_avtobus_s_turisti_se_zapali_v_dvijenie_krai_burgas/", "text": "Автобус с 51 туристи, пътуващ от Одрин за Варна, се запали снощи в движение край Бургас. При инцидента няма пострадали. Пътниците са изведени от автобуса от шофьора Любомир Миланов. На помощ се е притекъл и кметът на близкото село Маринка Любомир Узунов, който е отворил кметството, за да се настанят там хората, съобщава Би Ти Ви. По информация на медиата час по-късно пътниците са откарани с друг автобус към Варна и вече са по домовете си. Полицията изяснява причините за инцидента.", "date": "2019.12.01", "title": "Автобус с туристи се запали в движение край Бургас, няма пострадали"}
{"url": "https://www.dnevnik.bg/sport/2019/12/01/3999401_pulna_programa_za_grupovata_faza_na_evro_2020/", "text": "Шест месеца преди началото на Евро 2020 програмата за груповата фаза на най-големия шампионат на Европа вече е ясна.  Тегленият жребий в Букурещ  определи как ще бъдат разпределени 24-те участника в първенството. От тях 20 вече са ясни, а последните четири ще бъдат определени след изиграването на финалните плейофи през март. За 13 дни ще бъдат изиграни всички 36 срещи от груповата фаза. Само в деня на откриването 12 юни има една среща, която е Турция - Италия, а на 22 и 24 юни има по четири срещи. В България първенството  ще бъде предавано от БНТ и \"Нова броудкастинг груп\"  в каналите БНТ1, БНТ3, \"Диема\", \"Нова\", както и в платения пакет \"Диема екстра\". По-късно ще стане ясна и точната схема, по която каналите ще излъчват срещите. България може да се класира на Евро 2020, като участва във финалните плейофи. Ако ги премине успешно жребият отреди българският тим да попадне в най-тежката група F, където са световният шампион Франция, Германия и европейският първенец Португалия. В плейофите  националите ще приемат Унгария  на 26 март на стадион \"Васил Левски\". Българите ще бъдат домакини и във финала на 29 март, ако се класират за него, където съперник ще е Исландия или Румъния.", "date": "2019.12.01", "title": "Пълна програма за груповата фаза на Евро 2020"}
{"url": "https://www.dnevnik.bg/sport/2019/12/01/3999407_snimka_na_denia_sulzite_ot_radost_na_edin_33-godishen/", "text": "Във футбола никога не е късно да станеш герой - в това се увери вратарят на \"Уест хем\" Дейвид Мартин, който в събота дебютира за \"чуковете\" на 33 години. Мартин направи впечатляващ мач, като запази мрежата си суха в дербито с \"Челси\", спечелено с 1:0 като гост. След края на срещата камерите уловиха как развълнъваният вратар не успява да сдържи сълзите си.", "date": "2019.12.01", "title": "Снимка на деня: Сълзите от радост на един 33-годишен дебютант"}
{"url": "https://www.dnevnik.bg/sviat/2019/12/01/3999409_maltiiskiiat_biznesmen_fenek_e_obvinen_za_ubiistvoto/", "text": "Властите в Малта повдигнаха обвинение на бизнесмена Йорген Фенек в съучастие в убийството на журналистката Дафне Каруана Галиция през 2017 г., съобщи Би Би Си. Той ще отговаря и за участие в организирана престъпна група, като пред съда е пледирал невинен по всички обвинения.  Фенек беше арестуван  преди седмица, докато опитваше да напусне страната с яхтата си, а в петък бе освободен под гаранция. Дафне Каруана Галиция бе взривена в колата си на 16 октомври 2017 г. Убийството ѝ шокира Европа, а разследването за смъртта ѝ разклати правителството на островната държава. Години наред журналистката пишеше в популярен блог с остри политически коментари и обвинения за корупция по най-високите етажи на властта, което ѝ създава много врагове. Журналистката разследваше малтийската част от \"Панамските досиета\". Тя беше открила документи, потвърждаващи, че панамски фирми, принадлежащи на тогавашния министър на енергетиката Конрад Мици и на премиера Джоузеф Мускат са получавали по няколко хиляди евро на ден от фирма в Дубай, наречена \"17 Блек\" за неуточнени услуги. В последните дни премиерът Джоузеф Мускат е  под силен натиск да подаде оставка  заради обвинения за политическа намеса в разследването на убийството. , предаде Франс прес, цитирана от БТА. Според източници, близки до неговата Лейбъристка партия той ще обяви, че на 18 януари ще има избори за негов наследник начело на партията. Дотогава \"не се очаква да бъде избиран временен (партиен) лидер, тъй като той ще подаде официално оставка, когато бъде избран новият лидер. В Малта има практика премиер да бъде лидерът на партията, спечелила последните парламентарни избори. Бившият началник на кабинета на Мускат - Кийт Шембри, е заподозрян за убийството и премиерът бе обвинен, че се е намесил в разследването, за да го защити.", "date": "2019.12.01", "title": "Малтийски бизнесмен е обвинен за убийството на журналистката Дафне Галиция"}
{"url": "https://www.dnevnik.bg/biznes/companii/2019/11/28/3998360_borovec_e_gotov_za_ski_sezona/", "text": "                         След   първият планински курорт на Балканите – Боровец, се подготвя усилено за  . Както винаги   През лятото и есента екипите на \"Бороспорт\" ги почистиха от саморасла растителност, подравниха, отводниха чрез специалната система от противоерозионни канавки и, разбира се, затревиха, за да гарантират спиране на всякакви ерозионни процеси. Както винаги в почистването на любимите писти от камъчета активно се включиха и децата от местните спортни клубове, спонсорирани от Фондацията на \"Бороспорт\". Новото попълнение за този сезон са  , на световноизвестната фирма \"Prinoth\". Те са   в сравнение с всички предишни модели. Машините са оборудвани с лебедки, позволяващи отлично плавно движение по пистите с голям наклон, и в резултат - осигуряващи най-високо качество при обработката им. Както най-запалените скиори знаят, в Боровец всички писти се обработват всяка нощ, а пистите за нощно каране - по два пъти в денонощието: веднъж през деня – между дневното и нощното каране, и втори път през нощта, както останалите писти.      Всяка година \"Бороспорт\" увеличава площите на изкуствено заснежаемите писти, като добавя оръдия за сняг. За новия сезон те са 14 на брой и така стават общо 190, като   – главно ски центрове \"Ястребец\" и \"Ситняково\". Увеличена е и производителността на инсталацията за изкуствен сняг, което позволява   на голяма част от пистите за възможно най-кратко време. Боровец посреща сезона с  , налично за Android и iOS. Функционално и стилно, новото приложение предоставя всичко, от което клиентите биха имали нужда, преди, по-време и след пистите. MyBorovets предоставя актуална информация за пистите и лифтовете в курорта, уеб камери, времето в момента и дългосрочна прогноза, резервиране на ски услуги, информация за актуални събития, ресторанти и възможности за настаняване в курорта, както и специални предложения и предупреждения от пистите. MyBorovets прави още   за многократна употреба. Клиентът си създава и профил и може директно да презарежд не само своята лифт карта, но и картите на своете близки. И тази година през целия ски сезон Бороспорт предлага  , ако е заредена онлайн през сайта на Боровец  www.borovets-bg.com  или  . Този комплимент от \"Бороспорт\" към любителите на ските и сноуборда позволява на всички, закупили многократна лифт карта, да бъдат първи на пистите и да прекарат повече време по склоновете на Рила. \"С многократната лифт карта прескачаш опашките пред касите и отиваш директно на лифта към пистата. Това е голямо предимство, при това не е единственото. Веднъж купил картата от каса на \"Бороспорт\" или от хотела си в Боровец, тя е на траен носител и може да я ползваш всеки следващ сезон. С нея може да си направиш профил онлайн и да следиш статистиката на спусканията си\", обяснява Георги Кочов, изп. директор на \"Бороспорт\". От този сезон карти за многократна употреба ще могат да се купят освен от касите на \"Бороспорт\" и  . Така всеки може да си зареди лифт картата онлайн докато си почива и прави планове за деня, без да се налага чакане на касите. \"Бороспорт\" продължава гъвкавата ценова политика и разнообразието от  , които предлага от няколко сезона насам, включително сутрешна и следобедна, както и   Децата до  . Курортът предоставя и   - за двама възрастни с до 3 деца. Много популярна е и  , която осигурява така желаната от всеки клиент гъвкавост при планиране на дните в ски зоната. А за запалените скиори и бордисти, които предпочитат и имат възможност да карат през по-спокойните делнични дни, \"Бороспорт\" първи въведе и ще продължи да предлага  . За възрастни тя остава на цена само 500 лв., а за деца и младежи – 300 лв. Този вид карта ще се изплати буквално за 7 дни и половина. Реално - всяко каране след осмия ден излиза безплатно.   също запазва цената си – най-ниската от трите големи ски центрове в България - 1000 лева за възрастни и 700 лв. за деца и младежи. Боровец е уникален с  . Нощното каране е включено и в двата вида сезонни карти. Този сезон \"Бороспорт\" въвежда   в определени периоди през януари. В дните от 6-ти до 9-ти и от 20-ти до 23-ти януари 2020 г. (включително) всички полудневни и еднодневни карти и билети за всички възрастови групи, вкл. нощно каране, ще са  . Намалението при зареждане на този вид карти онлайн съответно става 25%.      За всички любители на белите спортове най-добрият начин да напредват бързо и да се научат да карат правилно е да изберат уроци в някое от ски и сноуборд училищата в Боровец. По-известните сред тях са: \"Бороспорт\", \"Хънтърс\", \"Травентурия\", \"Албена\", \"Янакиев\", \"Алпин\" и това на хотел \"Самоков\". Най-голямото училище \"Бороспорт\" предлага уроци за деца и за възрастни както през деня, така и в часовете за нощно каране. Заниманията могат да бъдат   и продължават от 1 до 4 часа по избор. Ски и сноуборд пакетите за 2, 3 и 6 дни включват наем на екип, обучение в група и лифт карта и са на много изгодни цени. Например - големият ски пакет за 6 дни за възрастни струва 545 лв. или около 90 лв. на ден, а за деца - 390 лв. или 65 лв. на ден. Боровец е предпочитан курорт и от семействата с малки деца заради идеалните условия, които предлага в детската ски градина. За да могат родителите да се отдадат напълно на ски удоволствието, \"Бороспорт\" предлага  . Работното й време е от 8:30 до 17:00 часа и се намира  . Тя е райско място за малките: с кът за игра, столова, стая за почивка и собствени баня и тоалетна. Освен два часа ски уроци от инструктори, специализирани в обучението на деца, детската градина осигурява и екипировка, каска и сигнална жилетка, обяд, следобедна закуска, игри и лифт карта за       В детски парк   най-малките скиорчета получават първите си уроци по възможно най-забавния начин. Ученето е лесно и бързо – на детската въртележка, между приказните герои и с помощта на ски пътеката. Паркът е за деца над 4 години и е отлично място за първи стъпки в белите спортове. Да имаш собствени ски или сноуборд отдавна не е задължително условие, за да караш. Всички, които идват в Боровец без собствена екипировка, могат да ползват оборудване   - за дневно и за нощно каране. На разположение са трите гардероба на \"Бороспорт\": на долна станция на кабинкова въжена линия \"Ястребец\", в хотел \"Рила\" и в сградата на ресторант \"Мечката/Виктория\" срещу хотел \"Рила\", както и ски гардеробите към по-известните ски и сноуборд училища на \"Хънтърс\", \"Травентурия\", \"Албена\", \"Янакиев\", \"Алпин\" и това на хотел \"Самоков\". Изборът в гардеробите на \"Бороспорт\" е богат. В тях има ски, сноубордове, обувки и щеки на марките Head, Atomic, Volkl и Fisher. Голяма част от тях са последни модели и са изработени по най-новите технологии. Под наем могат да се вземат и каски, както и  . В Premium Ski & Board Rentals \"Rila\", освен стандартното оборудване, има ски от най-висок клас, изработени по последни технологии. Сервизът им се прави на ръка и гарантират максимално удоволствие от карането. Всички, които искат да са сигурни предварително, че ще имат на разположение инструктор, лифт карта и екипировка, детска градина и ясла, както и различни пакетни комбинации, могат да направят   през сайта на \"Бороспорт\":  , както и през мобилното приложение  .      В заснежената долна част на писта \"Червено знаме\" е обособена специална  , която позволява безопасно пързаляне, отделно от скиорите и сноубордистите. Зоната   и напоследък се превърна в любимо място за вечерни разходки и забавления на малки и големи. От няколко сезона Боровец разполага и с терен за ски бягане.   е един от най-големите терени за ски бягане в България. Със своите   центърът предлага възможност за практикуване от начинаещи и за тренировки на професионални състезатели. Теренът е оборудван и за състезание по  . Зимните приключения в Боровец излизат и извън рамките на ски зоната в курорта. И тази година екипът на   предлага   до някои от най-впечатляващите върхове в Мусаленския и Мальовишкия дял на Рила.   са с различна трудност, но който и да изберат скиорите, незабравимото преживяване и неповторимите планински гледки са гарантирани. А този, който търси  , може да лети над заснежената Рила планина с тандемен полет с   или с привързан полет с лебедка. Историята на  , на тогавашната аристокрация и елит на България е тясно свързана с развитието на Самоков като регионален център и на  . Тази културна история върви ръка за ръка със славната спортна история на  С невероятната си природа, разнообразните исторически и културни забележителности наоколо и близостта си до столицата Боровец се развива като  , както и  . В изцяло обновения хотел \"Рила\" се намира   извън столицата с  , оборудвани с най-модерната техника. Днешната популярност и успехи на курорта се дължат на дългогодишните традиции в региона, участието на много местни деятели, дерзали с всички сили през годините Боровец да се развие като топ ски дестинация. Към тях се добавят и инвестициите на \"Бороспорт\" в ски пистите и ски съоръженията през последните 15 години, както и богатият  , поддържан съвместно с Община Самоков.   Датата за откриване на ски зоната все още не е определена, зависи от атмосферните условия. Ако времето се задържи студено, оръдията за изкуствен сняг в ски центрове \"Ястребец\" и \"Ситняково\" (Централен Боровец) ще работят денонощно и ще дадат възможност на лифтовете да отворят през първите седмици на декември. Боровец, х-л \"Рила\" | 0889 607 000 |  info@borovets-bg.com  |  www.borovets-bg.com", "date": "2019.12.01", "title": "Боровец е готов за ски сезона"}
{"url": "https://www.dnevnik.bg/detski_dnevnik/2019/12/01/3998416_koledata_na_edno_dete_v_uels_ot_dilun_tomas_e_v/", "text": "Британският поет и драматург Дилън Томас съчинява \"Коледата на едно дете в Уелс\" и я записва за предаване на радио Би Би Си през 1937 г. През 1950 г. я продава на сп. \"Харпърс базаар\" и тя се нарежда сред най-популярните му произведения в проза. Има десетки издания в целия свят, а вече и България – в превод на Александър Шурбанов, с илюстрации от Ина Христова и с логото на издателство \"Лист\". Томас построява повествованието в \"Коледата на едно дете в Уелс\" върху детски спомени. Разказани от първо лице, те звучат автобиографично, но и в историята въображението взема превес над реалността. Книгата започва сега: \"Коледите толкова си приличаха през онези години, останали зад ъгъла на морското градче и съвсем заглъхнали, ако не се смятат далечните гласове, които чувам понякога миг преди да заспя, че никога не мога да си спомня дали е валял сняг шест дни и шест нощи, когато бях на дванайсет, или е валял дванайсет дни и дванайсет нощи, когато бях на шест.\" После героят му се впуска в приключения с котки и снежни топки, за да стигне по някое време до въпроса \"Какво ще направиш, ако видиш хипопотам по нашата улица?\" \"Коледата на едно дете в Уелс\" ще е сред акцентите в каталога на издателството на предстоящия Панаир на книгата в НДК.", "date": "2019.12.01", "title": "\"Коледата на едно дете в Уелс\" от Дилън Томас е в книжарниците"}
{"url": "https://www.dnevnik.bg/politika/2019/12/01/3999418_kostov_borisov_da_vleze_v_roliata_si_i_da_ne_se/", "text": "Премиерът Бойко Борисов трябва сам да вземе решения по отношение на водната криза и да не се доверява на ресорните министри, защото те са част от проблема и ще му представят друга картина, заяви бившият министър-председател на страната Иван Костов пред БНТ. Той посочи водата като проблем на националната сигурност, защото от липсата ѝ страдат хората, екосистемата и индустрията. Изтъкна, че съществуващите стратегии, програми и други нормативни документи предлагат добри решения, но \"няма полезни ефекти, защото цялата тази нормативна основа, върху която се гради управлението, не се изпълнява\". \"Министър-председателят, освен ловък политик и комуникатор, трябва да влезе в тази роля на най-висш публичен управител на страната. Той не бива да се доверява на преценката на отговорните министри и висшия ешалон на администрацията, защото този сегмент е отговорен за ситуацията, те ще му представят друга картина. Затова би трябвало той лично да се запознае с тези документи, сам да си състави становище и да реши как да действа и политически, и управленски\", заяви Костов. По думите му значителна част от администрацията и дори самите министри проявяват неразбиране и неглижиране на проблемите във водния сектор. \"Те не разбират и вероятно не са в състояние да наложат изпълнението на тези много добри решения, които са предвидени. Това е много голям проблем и това не сочи само проблеми във водния сектор, очевидно е, че трябва да се огледа настрани\", заяви бившият министър-председател. Затова и според Костов премиерът \"няма на кого да се довери\". \"Тези пряко отговорни министри – на околната среда и на регионалното развитие, са от коалиционни партньори. Единият от \"Атака\" предложен, другият от НФСБ. Освен това, там сериозна отговорност носи и министърът на финансите, защото една от основните слабости за неизпълнението на инвестиционната програма за ВиК сектора е недостатъчното финансране. Там се правят големи икономии, за да се намалява бюджетният дефицит или да се прави излишък\", каза още Костов. Той изтъкна и че 6-7 министерства са пряко зависими от водния сектор, а Министерският съвет и премиерът са тези, които отговарят за прилагането на законодателството. Костов коментира и посещението на Бойко Борисов в САЩ. Определи срещата Тръмп-Борисов като успешна, но посочи, че след нея у нас се е акцентирало върху въпроса за визите, докато в съобщението от Белия дом се говори за националната и енергийна сигурност, корупция, свобода на медиите - проблеми, които са от българския дневен ред. \"Аз мисля, че най-големият геополитически проблем за нас е излизането на Великобритания от Европейския съ'з\", посочи Иван Костов. По думите му въпросът за бъдещето на Европа - за разделението ѝ и за лидерството, става много остър. Според него, ако Европа върви към федерализация, това ще срещне сериозна съпротива. \"Пита се България каква позиция трябва да заеме. Тя какво иска да бъде - някаква периферия на една федерация, до която достигат много малко финансови средства, или иска да води национална политика, която да защитава собствения си интерес. В рамките на тази общност, но да бъде национална държава\", каза още той. Костов коментира и оставката на социалния министър Бисер Петков, която според него е породена от наслояване на нерешени проблеми.", "date": "2019.12.01", "title": "Костов: Борисов да влезе в ролята си и да не се доверява на министри за водната криза"}
{"url": "https://www.dnevnik.bg/politika/2019/12/01/3999415_zaradi_vodnata_kriza_borisov_shte_smeni_oblastniia/", "text": "Заради водната криза в Перник областният управител Ирена Соколова се очаква да бъде отстранена. По неофициална информация в петък премиерът Бойко Борисов е поискал оставката на Соколова. Решението за смяната се очаква да бъде взето на заседанието на правителството през следващата седмица, а вероятен наследник на Соколова е бившият кмет на пернишкото кметство Изток Емил Костадинов, според източници на \"Дневник\". За водна криза в Перник се заговори след местните избори, а от средата на ноември бе въведен воден режим. Преди дни протестиращи заради режима поискаха оставката на Соколова заради бездействието й. За  намаляването на водата в язовир \"Студена\" се е знаело от лятото, но мерки не са взети . Според Соколова язовирът е източван с незаконни отклонения. Освен областен управител на Перник Ирена Соколова е председател на Жени ГЕРБ.", "date": "2019.12.01", "title": "Заради водната криза Борисов ще смени областния управител на Перник"}
{"url": "https://www.dnevnik.bg/sport/2019/12/01/3999393_everest_i_goliamato_strastta_na_lakpa_koiato_presledva/", "text": "Тя не е звезда с милиони последователи в \"Инстаграм\", но е изкачила Еверест девет пъти, което е рекорд за жена. Няма спонсори, като през голяма част от годината работи като мияч на чинии, касиерка и чистачка, за да поддържа жива страстта си към алпинизма и да се грижи за трите си деца. Лакпа шерпа е първата жена, която успешно изкачва и впоследствие слиза невредима от Еверест. Това се случва през 2000 г., като догодина е отправила поглед към десетата си експедиция. \"Отивам, но знам, че ще се прибера. Трябва да се прибера\", разказва Лакпа. Тя живее скромно, като изпитва трудности да събира пари за тренировки и пътувания с минималната си заплата, която получава като мияч на чинии. Лакпа не може да си позволи кола и често ходи до работа пеша или използва Uber. Тя израства в Балахарка, село в региона Макалу в непалските Хималаи. Лакпа (вероятно на 45 години) не е сигурна в точната си възраст, тъй като няма свидетелства за раждане, а всичките й 11 братя и сестри са родени вкъщи. Като малка със семейството й са живели без ток и младите момичета не са посещавали училище. \"Може да видите семейството ми по телевизията. Това са шерпите, които изкачват Еверест. Ако нямаше шерпи, никой нямаше да може да изкачи Еверест\", казва Лакпа. Тя се ядосва, когато чува хората да говорят, че всеки може да се качи на Еверест, стига да има пари, но осъзнава, че това й дава препитание по време на сезона. Средно изкачване със западен водач струва 50 хиляди долара, докато при непалците цената е 30 000 долара. \"Защо вършим тази работа? Защото другата възможност да изкарваме пари е да отглеждаме картофи\", разказва Лакпа. Тя е направила едно от изкачванията осем месеца след раждането на първото си дете, а в друг случай е била бременна във втория месец. Тя няма диетолог или треньор и необходимостта да плаща наем не й позволяват вложи цялото си време в алпинизма. През 2004 г. тя преминава през труден момент, когато съпругът й, с когото се запознават в планината, я удря демонстративно при едно от изкачванията на Еверест. Последват дълги години на тормоз и малтретиране, като след няколко хоспитализации в крайна сметка през 2012 г. разводът е факт и Лакпа получава попечителството над децата. Нейната мечта е през май да изкачи Еверест и след това да се насочи към К2, който й е убягвал преди заради лошо време. Знае, че планът й е амбициозен, но не вярва, че начинанието й е лудост. \"Всички екстремни спортисти са луди. Но аз искам да покажа на света, че мога да го направя. Искам да покажа на жените, които приличат на мен, че също могат\". \"Катеренето е моят начин да избягам от миенето на чините и е възможност да осигуря по-добър живот на момичетата. Няма бърз път към мечтите\", допълва Лакпа.", "date": "2019.12.01", "title": "Еверест и голямата страст на Лакпа, която преследва с цената на всичко"}
{"url": "https://www.dnevnik.bg/v_pamet/2019/12/01/3999426_pochina_ljuben_kornezov/", "text": "На 72-годишна възраст почина юристът и бивш конституционен съдия проф. Любен Корнезов, съобщи БНТ. Любен Корнезов има дълга кариера като съдия по граждански дела, бе преподавател в Университета за национално и световно стопанство и в Югозападния университет \"Неофит Рилски\" в Благоевград. Той бе депутат във Великото народно събрание и като такъв е един от авторите на сегашната Конституция. Между 1991 и 1994 г. е съдия в Конституционния съд, а в правителството на Жан Виденов е зам.-министър на правосъдието. В периода 2005-2009 г. Корнезов бе зам.-председател на Народното събрание. През 2013 г. се отказа от политиката след пет мандата като народен представител от БСП. \"Човек трябва с достойнство да извърви своя път. Колкото богат бях преди 20 години във Великото народно събрание, толкова богат, може би много по-богат излизам, но не с финикийски знаци\", каза тогава Любен Корнезов.", "date": "2019.12.01", "title": "Почина Любен Корнезов"}
{"url": "https://www.dnevnik.bg/politika/2019/12/01/3999411_vicepremier_na_borisov_ne_vuzraziava_da_ima_poveche/", "text": "Вицепремиерът Томислав Дончев обяви, че не може да възрази на исканията за отчетност на главния прокурор. Според него едва ли някой съвестен държавник би възразил за повече отчетност и прозрачност на която и да е институция. На въпрос за отчетността на главния прокурор в интервю за БНР днес Дончев каза: \"Как бих могъл да възразя по отношение на повече отчетност или на повече отчетност на която и да е институция\". На реплика, че новият титуляр на поста Иван Гешев е казал, че няма нужда от такава промяна и че главният прокурор не е всесилен, той каза: \"Не съм чул такова изказване. Едва ли някой съвестен държавник и представител на която и да е институция би възразил за повече отчетност, повече прозрачност\". Във вторник  президентът Румен Радев подписа указ за назначаването на Иван Гешев за главен прокурор и анонсира дебат за промени в конституцията , касаещи работата на прокуратурата. Държавният глава подчерта, че в сегашния конституционен модел отчетността на главния прокурор приключва с избора му, заради което и обществото ни е особено чувствително към тази процедура. С изказването си Румен Радев направи тезисно послание, че основен проблем около фигурата на главния прокурор е неговата безконтролност, коментира  \"Капитал\" . Той по същество реферира към становището на Венецианската комисия, констатациите в решението на Европейския съд по правата на човека по делото \"Колеви срещу България\", аналогичните констатации в независимия одит на прокуратурата от петима прокурори от Службата за подкрепа на структурната реформа и др. за всесилната и безконтролна фигура на българския главен прокурор. Според бившия правосъден министър и настоящ съпредседател на \"Демократична България\" Христо Иванов заради липсата на политическа подкрепа целта на ръководената от него реформа през 2015 г. за  някаква форма на демократична отчетност за прокуратурата  не е постигната. Новоназначеният Иван Гешев обаче смята, че е мит, че  главният прокурор е недосегаем и всевластен и той се изгражда с политически цели . В началото на декември се очаква Венецианската комисия да даде оценка как българските власти изпълняват ангажимента си за създаване на законови гаранции за ефективно разследване на главния прокурор. Днес вицепремиерът Томислав Дончев подкрепи идеята на президента Румен Радев за дебат за промени в конституцията, но каза, че не мисли, че мястото на прокуратурата например е в изпълнителната власт. Той обяви още, че иска в основния закон да е записано, че основното образование е задължително, а не - както сега, че образованието е задължително до 16-годишна възраст. Според вицепремиера е вина на процедурата, че е нямало състезателност при избора на главен прокурор. По думите му ако акцентът е бил върху такава, е трябвало да има възможност и граждани да предлагат кандидати.", "date": "2019.12.01", "title": "Вицепремиер не възразява да има повече отчетност на главния прокурор"}
{"url": "https://www.dnevnik.bg/video/2019/12/01/3999429_hiv_veche_ne_e_prisuda_pregrudkata_ne_ubiva/", "text": "Диагнозата ХИВ инфекция или СПИН вече не е тежка присъда. Това послание отправят в Световния ден за борба със СПИН младежката организация на Българския червен кръст, Българската асоциация по семейно планиране, организация Single step, Центърът за социално здраве и Министерството на здравеопазването с видео, което цели да привлече вниманието към проблема. По данни на Глобалната програма по СПИН близо 38 милиона души живеят с ХИВ/СПИН, като само през 2018 г. броят на новите случаи е 1.7 милиона. През 2018 г. в Европа са регистрирани нови 142 хиляди души (с 12 хиляди повече от 2019 г.). За страните от ЕС данните показват, че 49% са открити в късен стадий на инфекция. В България са регистрирани общо 3 244 души с ХИВ инфекция, като от началото на 2019 г. са открити нови 218 ХИВ – позитивни, съобщава Министерството на здравеопазването. Организаторите на кампанията  #endHIVbg  призовават хората да се изследват редовно и напомнят, че ХИВ позитивните хора, които са на терапия не предават вируса.", "date": "2019.12.01", "title": ""}
{"url": "https://www.dnevnik.bg/sport/2019/12/01/3999413_guardiola_siti_ne_se_e_predal_da_presledva_titlata/", "text": "\"Манчестър сити\"  изостава с 11 точки зад \"Ливърпул\"  след едва 14 мача от началото на сезона във Висшата лига, но не се е предал да гони трета поредна титла. В това е убеден мениджърът на \"гражданите\" Пеп Гуардиола, който в събота трябваше да се примири след поредната грешна стъпка на тима му. \"Гражданите\" повеждаха два пъти срещу \"Нюкасъл\", но стигнаха само до  2:2 на \"Сейнт Джеймсис парк\" . \"Има друг отбор, който е пред нас, така че сега трябва да опитаме да печелим мачовете си. Само и единствено да печелим, и след това да видим какво ще се случи\", започна Гуардиола и добави: \"Казах още преди мача, че не е добра идея да мислим за титлата или за това колко точки имаме. Просто трябва да печелим мачовете си, защото когато не го правиш става много по-трудно\". \"Сити\" спечели титлата в последните два сезона, но в момента отстъпва от нивото, което показваше. Според Гуардиола обаче тимът му е направил всичко, за да вземе трите точки при гостуването на \"свраките\". \"Ние няма да се откажем, не се предаваме, това е ясно. Мисля, че играхме добре, създадохме положения, но не вкарахме\", добави испанският мениджър.", "date": "2019.12.01", "title": "Гуардиола: \"Сити\" не се е предал да преследва титлата"}
{"url": "https://www.dnevnik.bg/kultura/2019/12/01/3994190_otkus_ot_vlez_prez_drugata_vrata_na_vesela_ljuckanova/", "text": "                         Потопете се в новия роман на Весела Люцканова \"Влез през другата врата\", изпълнен с носталгия, любовни трепети и вдъхновение. Това е докосваща сърцето книга, историческо пътуване във времето, което стига до най-съкровените кътчета на душата. Тази книга беше написана, както се изгражда къща – върху здрави темели от вековната ни история, с тухли, всяка от тях исторически факт, и спойка от много истини, малко повече въображение и много повече любов, която я превръща от къща в дом. Влизаш в него и искаш да останеш завинаги. И не само ти, а и децата, и внуците ти. И всички след тях. Един млад човек, роден другаде, израснал другаде, но с български корен, обещал да пръсне праха на праотеца си на българска земя, се завръща след Промяната, за да изпълни обещанието си и да вложи уменията и силите си в процъфтяването й. А в миналото, в един от най-трудните периоди на страната ни – по времето на Карнегиевата анкета, пристига уважаван американски професор, за да се включи в нея и да обори нападките и клеветите за извършваните от българите зверства. Продукт на неговия неспирен труд е книгата му \"България и нейните хора\", която години по-късно е преведена и на български. Неговата правнучка след нещастен развод решава да посети страната, за която прадядо й е писал с толкова обич и възторг. Двамата млади се срещат на летището в София и се влюбват лудо един в друг. Ще съумеят ли да преодолеят различията си и да приемат страната ни като своя, за да заживеят заедно тук? А те и двамата са влезли през другата врата на познанията си единствено от книгите, като една от тях – \"България и нейните хора\" – и за двамата се е превърнала в своеобразна библия. Весела Люцканова е писател, редактор, издател и преводач. Автор на над 30 книги, от които 20 романа. Носител на наградите за разказ \"Сребърният пръстен\" и \"Голямото читателско жури\", както и на 25 първи награди за разкази публикувани в пресата. Носител е и на наградата за съвременен роман на издателство \"Хр. Г. Данов\" за романа си \"Щъркели на леда\". През 1989 г. получава престижната европейска награда \"Еврокон-89\" за цялостно научнофантастично творчество, връчена й в Сан Марино от международното писателско жури. През 1993 г. става носител на наградата \"Гравитон\" за добро въображение. През 2003 г. получава Американската международна награда за престиж и творчество \"Златна звезда\", а през 2008 г. - годишната награда на Съюза на българските писатели за 2007 г. за сборника разкази \"Бай, бай, хепинес\". Преведена е на много езици. 1992 година Вече нищо не го задържаше тук. Дори старинната къща – огромна и празна, в която бе роден и израснал. Повечето й стаи бяха заключени. Кабинетът на Пиърс О’Махони. Кабинетът на дядо му. Кабинетът на баща му. И спалнята на родителите му, изоставена след смъртта на майка му. Всичко в тях бе замръзнало във времето, такова, каквото е било. А някога във всичките тези помещения е кипял живот... Било ли е, не е ли било... Беше решил: роден в нея като Ейнджъл О’Махони, щеше да я напусне като Ангел О’Махони. Превъртя ключа и за миг се вкамени на прага. Както всеки път, щом отвореше вратата. Вече никой не го чакаше. В къщата го препъваха отсъствията на хората, които бе обичал. През целия си живот щеше да ги носи живи в сърцето си, но от години нямаше с кого да сподели нито радостта, нито болката. Нито гордостта си от току-що получената красива диплома, прибрана в чантата му. Скоро навърши двайсет и пет. Желязната завеса бе паднала преди три години. Вече всички пътища бяха отворени пред него. Време беше да изпълни даденото обещание на дядо си. Старият изскочи като жив от паметта му – толкова добре го помнеше! Приличаше повече на светец с бялата си брада и втренчения си в хората поглед, отколкото на обикновен лекар, който помагаше на всеки, позвънил на вратата им. И винаги успяваше да върне болните към живота. Само веднъж... не успя. Баща му също бе лекар, и той само веднъж... не успя. Искаха и от него да продължи традицията, но как да го направи, като не понасяше чуждата болка? От вида на кръв му призляваше и от всяко стенание можеше да загуби съзнание. А и помнеше най-важното, лекарите не са богове. Когато навърши осемнайсет, твърдо заяви и на двамата, че ще лекува единствено душите на хората, и след колежа постъпи в Кралската театрална академия в Лондон. Спря във фоайето. Погледна към закачалката с връзката ключове, които чакаха да посегне към тях. Все отлагаше мига да пристъпи в някой от кабинетите, те криеха само спомени, а той щеше да броди като призрак из тях. Болката от непрежалимите загуби можеше и да го взриви. Първа си бе отишла майка му при раждането на сестричката, която отнесе и нея със себе си. В отвъдното. А като че ли с тях – и баща му, защото той се зазида в мълчание. Години по-късно го последва и дядо му... От стария остана само урната с праха, която чакаше да бъде пръсната върху родната му земя. Него чакаше, защото точно той му обеща, не баща му. Не можеше повече да отлага. Посегна към ключовете. Дипломата вече беше в чантата му. Бе навършил двайсет и пет. Нищо повече не го задържаше тук. И баща му вече наистина го нямаше. Бяха се разминавали с него в дните и в безсънните нощи без думи на упрек или на нежност. Някак беше останал без лице, без глас – сянка в полумрака... А майка си я помнеше, въпреки че той бе едва на пет, когато я загуби. Много млада и много красива, вечно засмяна, все си тананикаше някаква песен. Преглътна мъчително. Почувства отново допира на ръцете й, устните върху страните си, думите й, ласкави и топли. Толкова му липсваше. Как да повярва, че изобщо я няма? Години я търсеше из стаите, викаше я насън, докато усещаше дланите й, устните й и чуваше гласа й, ала щом се събудеше, виждаше над себе си загриженото лице на дядо си, потъмняло от вина. Не успяха да я спасят, нито нея, нито сестричката му, а и двамата бяха признати за едни от най-добрите лекари в Лондон... Оказаха се безсилни пред смъртта, но само старият признаваше пред него своята безпомощност, докато баща му, затворил се в мълчание, направо го отбягваше. И не само него, а и собствения си баща. Почти не ги забелязваше и двамата, чужд на целия свят, потънал в скръб, измъчван вероятно и от чувство за вина, но за това не проговори никога. Дядо му, макар и вече на години, се превърна за него и в майка, и в баща. Бяха непрекъснато заедно, заобиколил го беше с много обич, за да запълни празнината и майката да не му липсва. Липсваше му. И по-късно, когато поотрасна и старият отвори още една празнина в сърцето му, той се закле, че ще изпълни обещанието, което му даде, преди да се разболее – да се върне в България, да пръсне праха му и да работи за нейното благо. Дядо му, а не баща му засади в него семето на огромната си любов към тази страна и тя пусна дълбоки корени още от детството му.", "date": "2019.12.01", "title": "Откъс от \"Влез през другата врата\" на Весела Люцканова"}
{"url": "https://www.dnevnik.bg/politika/2019/12/01/3999430_donchev_za_ostavkata_na_petkov_ochakva_se_da_e_ne_samo/", "text": "Вицепремиерът Томислав Дончев обясни оставката на социалния министър Бисер Петков, която бе  поискана от премиера Бойко Борисов в петък , с драми в обществото, на които не е било отгорено. Една от тях е истерията, че държавата ще отнема деца, макар че отговорността, че темата не е обяснена добре, била на целия кабинет. \"Бисер Петков е професионалист, но не е достатъчно. От един министър се очаква да бъде политически говорител. Да си на министерска позиция и да си само експерт, означава да не използваш целия потенциал на позицията. Едно добре скроено публично послание има по-голяма публична мощност дори от закон\", каза Дончев пред БНР. Според него този път оставката на Петков няма да бъде върната, както преди година. Вицепремиерът отрече оставката на Петков да е свързана с един случай, макар че предположенията са, че е заради  напрежение с финансовия министър Владислав Горанов покрай увеличението на възнагражденията на социалните работници .  По неофициална информация фаворит за поста е зам.-образователният министър Деница Сачева. Според Дончев темата ще бъде осъдена от коалиционните партньори идната седмица. По думите му очакванията към новия социален министър са да е професионалист, да може да прави политики и да е по-смел за реформи. Вицепремиерът каза още, че България има подкрепата на САЩ да се превърне в газов разпределителен център.", "date": "2019.12.01", "title": "Дончев за оставката на Петков: Очаква се да е не само експерт, а и политически говорител"}
{"url": "https://www.dnevnik.bg/politika/2019/12/01/3999446_iordan_conev_kum_upravliavashtite_nie_ot_vas_ne/", "text": "Вероятно натрупани проблеми в системата. Ако премиерът следва тази логика, трябва и други оставки да поиска, тъй като доста системи стоят нереформирани\", заяви зам.-председателят на ДПС Йордан Цонев пред БНР в коментар за оставката на социалния министър Бисер Петков. При работата си във финансовата комисия на НС Цонев не бил останал с впечатление за напрежение между Петков и финансовия министър Владислав Горанов, каквито твърдения се появиха. \"Оставките на министри вече не са отдушник на натрупаното напрежение\", смята Цонев. Той посочи като основна критика към управлението липсата на реформи, което се виждало и в Бюджет 2020. \"В България са правени истински реформи по времето на Костов, по времето на СДС, когато ни приемаха в Европейския съюз и НАТО, когато тези политици ги нямаше на хоризонта. Последните хора, които ще дават оценка, са тези, включително и Дончев\", каза зам.-председателят на ДПС в коментар на думите на вицепремиера Томислав Дончев. По-рано пред БНР Дончев отговори на критиките към бюджета за догодина с питане как се очаква да се предложи различна философия, като в последните години той се прави от едни и същи хора, и каза, че критиките идват от хора, които няма какво да предложат. \"Тази арогантност е много типична за Томислав Дончев. Той от вчера е политиката\", отговори на свой ред Цонев. \"Да, вие сте едни и същи, и ние от вас не очакваме реформи, но хората и системите очакват\", заяви той. Цонев даде пример със здравеопазването и заяви, че ако секторът не се реформира, няма как само с даване на пари да се очаква подобряване на дейностите в него. По думите му обществото очаква реформи в нереформираните сектори, а в момента е налице само наливане на пари в тях. Посочи, че дали ще има реформи и какви ще бъдат те се вижда през бюджета. И на второ четене в пленарната зала ДПС ще гласува против бюджета за 2020 г., каза Цонев. По отношение на номинацията на главния прокурор Сотир Цацаров за председател на антикорупционната комисия (КПКОНПИ) Цонев каза, че в ДПС още не са решили кого да подкрепят. Посочи, че не вижда проблем да подкрепят номинацията на Цацаров, когото определи като блестящ юрист с голям стаж на най-висшите. Сотир Цацаров бе предложен за шеф на антикорупционната комисия от ГЕРБ и \"патриотите\". Той вече получи  индиректна подкрепа от ДПС , откъдето казаха, че потенциалът му е богатство за всяка държава, докато от БСП по-скоро няма да подкрепят нито един от двамата предложени. Другият претендент за поста е Симеон Найденов, който беше предложен от \"Воля\". Йордан Цонев не пожела да коментира избора на Иван Гешев за главен прокурор, като посочи, че това е избор на професионалната гилдия. На въпрос за предстоящия през април догодина избор на председател на ДПС Цонев заяви, че оценката за работата на на Мустафа Карадайъ е висока. Според него има много примери, достатъчни за преизбирането на Карадайъ за лидер на ДПС.", "date": "2019.12.01", "title": "Йордан Цонев към управляващите: Ние от вас не очакваме реформи"}
{"url": "https://www.dnevnik.bg/kultura/2019/11/30/3971808_kak_dvama_muzikanti_shte_prevurnat_sofiia_v_stolica_na/", "text": "През септември следващата година София ще бъде домакин на едно от най-значимите събития в джаз музиката. По това време и в продължение на три дни столицата ще посетят над 400 души организатори, програмни директори, мениджъри и продуценти на джаз фестивали, както и културни оператори от целия свят. Европейската джаз конференция, както е името на събитието, се организира от Европейската джаз мрежа – неправителствена организация, която насърчава развитието и разпространението на този стил музика, а също така създава възможност за срещи и общуване между артисти и организатори от цяла Европа. През 2019 г. в нея вече членуват 156 организации от 35 страни. Всяка година конференцията се провежда в различен европейски град. Тази, домакин беше италианският Новара, където и беше съобщено, че седмото ѝ издание ще се проведе в София през 2020 г. \"Дневник\" разговаря с двамата млади музиканти, които седят зад инициативата и организацията на събитието - Петър Димитров и Мила Георгиева, или двама души, които превръщат мечтите си в реалност. Петър е създател на A to JazZ - един от най-успешните джаз фестивали в България. Завършва Националната музикална академия с тромпет, а след това и Журналистика в Софийския университет. Работи в БНТ и \"Дарик\" радио и осем години е част от организационния екип на медийния фестивал в Албена. A to JazZ се появява спонтанно, след като присъства на друг джаз фестивал, в който вижда неизразходван потенциал - \"След няколко месеца си разписах концепцията за тридневно джаз събитие в духа на градинско парти в Докторската градинка, защото кой щеше да дойде да слуша джаз в България\", разказва и се смее Петър. На сцената на фестивала са се изявявали световни имена като Рой Харгроув, Лейла Хатауей, Банфорд Марсалис, Джазмия Хорн, Кърт Елинг, Кени Гарет, Крисчън Скот и Джейкъб Колиър. Първото издание посещават 2 хил. души от предвидените 500. Девет години по-късно публиката на A to JazZ е вече 35 хил. През 2020г. фестивалът ще бъде юбилеен. Подготовката му вече тече, а на почитателите му обещава, че ще има много изненади. Мила и Петър се познават от Националното музикално училище \"Любомир Пипков\", където тя учи пиано. Още преди да завърши решава, че иска да се занимава с менажиране на артисти и насочва образованието си в тази посока. Завършва Комуникации, Връзки с обществеността, също и Мениджмънт и управление в музикалните изкуства. Придобива опит в голяма международна медийна компания и след това започва сама да менажира артисти, музиканти и актьори. Преди две години, когато самата тя има нужда от промяна и развитие, Петър ѝ предлага да се включи в организационния екип на A to JazZ. Оказва се, че и двамата имат обща цел, която следват до ден днешен и тя е да развиват джаза в България на международно ниво.  \"Джазът е толкова широко понятие и хората имат толкова грешна представа за него\", казва Мила и допълва, че жанрът става все по-популярен у нас.      Другата ѝ основна работа в момента е за българска звукозаписна компания, която записва основно филмова музика и саундтраци за игри. Там тя отново отговаря за международните дейности. Отделно пее в хор, който също менажира и е член на управителния съвет на Българската музикална асоциация вече 4 години. \"Занимавам се с много неща, но всички те имат най-малко общо кратно\", обяснява Мила. Петър решава да стане член на Европейската джаз мрежа преди две години. Тя е една от над 23 подобни организации, които се финансират от Европейската комисия. Мила също се присъеднява към екипа като помага за развиването на международните отношения. До този момент двамата успяват да реализират няколко проекта заедно с членовете на асоциацията. Но как всъщност работи една такава мрежа - \"Може да си намериш партньор. Това е най-базовото и стандартно нещо. Също естествено е фестивалите да си правят \"размяна\" (обмен) - ние да пращаме български артисти някъде, те да пращат техни артисти тук\", обяснява Мила и допълва, че това е най-прекият път до истински културен обмен в сферата на джаза. Европейската джаз конференция е събитие, което се организира от Европейската джаз мрежа. Нейното седмо издание ще се проведе в София в рамките на три дни, като първият обикновено е \"затворен\", т.е. не се допускат хора извън членовете на мрежата. Вторият и третият ден са изцяло отворени за присъствие на всеки, който има интерес към конференцията, като е нужно единствено плащането на акредитация.      \"Най-апетитното нещо е да имаш достъп до хората в мрежата, защото това са програматорите. Това е една от възможностите, които дава тази конференция\", казва Мила. Шансът, който конференцията дава на българските музиканти, е така нареченият \"Шоукейс\" - концерт, който се представя пред подбрана професионална аудитория в сферата на музиката. Това не е просто концерт, обяснява Мила. Той цели да доведе артистите до директни ангажименти, ако бъдат харесани. Събитието се организира във всяка страна домакин, затова и в София ще се представят само български музикални артисти. В близките месеци ще бъде обявена датата и срокът на конкурса, с който от международно жури ще бъдат избрани 6 групи или индивидуални изпълнители. Те ще имат възможността да покажат таланта си пред членовете и гостите на конференцията, като това ще им даде голям шанс за бъдещи международни проекти. \"Както всички, така и ние искаме да представим възможно най-голям брой музиканти, затова ще има и допълнителна клубна програма вечерта, в която ще се представят музиканти извън официалната програма на конференцията\", обяснява Мила.      Конференцията дава възможност не само на музикантите, но и на хората занимаващи се с менажиране на артисти и всякаква друга дейност, свързана с това, уточняват Мила и Петър. Тя е начин за общуване и нови професионални запознанства. \"Конференцията работи изцяло за средата. Тя не работи само за артистите, само за фестивалите. Тя работи за подобряването на средата генерално\", казва Петър.      С провеждането на събитието в София Мила и Петър целят да обърнат цялостния фокус на джаз общността към страната ни и по този начин да представят повече български изпълнители. Желанието им е да подобрят мястото на България в международен план, като отворят \"личните хоризонти на музикантите, защото от години имат много опции, но самите те трябва да знаят какви са\". \"Това, което ние се опитваме да направим тук в България, е именно това, което Мила каза – да създадем и да подобрим средата, така че всичките наши ние, които се занимаваме с музика, да имаме едни по-добри условия\", подчертава Петър.", "date": "2019.12.01", "title": "Как двама музиканти ще превърнат София в столица на джаза"}
{"url": "https://www.dnevnik.bg/bulgaria/2019/12/01/3999454_sakskoburggotski_za_carskite_imoti_temata_e_v_rucete/", "text": "Темата изцяло е в ръцете на Конституционния съд. Предпочитам, докато те не се произнесат, и аз да не повдигам други въпроси\", заяви бившият премиер Симеон Сакскобургготски пред Би Ти Ви. \"10 години е този въпрос, който навремето беше решен. Това с неща, които се случват понякога и човек трябва да ги приеме, но погледнато отвън и от другите европейски страни, не е от най-хубавите реклами за страната\", е неговото мнение. През пролетта  Конституционният съд допусна искане  да тълкува текст от конституцията, който има отношение към реституираното имущество на Сакскобургготски, известно като \"царските имоти\". Искането е от Върховния касационен съд, до който беше стигнало още едно дело за царските имоти, решено на първите две инстанции в полза на държавата - това за \"Царска Бистрица\". ВКС този път спря делото и поиска от конституционните съдии тълкуване какви са правните последици от отмяната на закони с еднократно действие и конкретно - на решението на КС от 1998 г., с което бе отменен Законът за одържавяване на царското имущество от 1947 г. Бъдещото произнасяне на Конституционния съд може да пререши основния въпрос на делата между семейството на бившия цар и държавата - чия е собствеността.", "date": "2019.12.01", "title": "Сакскобургготски за царските имоти: Темата е в ръцете на Конституционния съд"}
{"url": "https://www.dnevnik.bg/bulgaria/2019/12/01/3999451_akciia_skorost_nad_700_hil_sa_narusheniiata_na_putia/", "text": "Над 700 хил. нарушения на пътя са отчетени при акция \"Скорост\" от началото на годината до 25 ноември. Над 400 хил. от тях са в населени места, а 20 на сто са станали в тъмната част на деня, съобщи Би Ти Ви. Основни причини за произшествията са несъобразена скорост и неправилно изпреварване, коментира инспектор Петър Соколов от Пътна полиция. \"С падналите през седмица валежи от дъжд трябва вече водачите на мепесета да са подготвени за движение при зимни условия и да имат готовност за заледяване на някои участъци от републиканската пътна мрежа\", напомни той. През последното денонощие в страната са станали 17 произшествия, при които са ранени 27 души, а един пешеходец е загинал.", "date": "2019.12.01", "title": "Над 700 хил. са нарушения на пътя до 25 ноември, отчетени при акция \"Скорост\""}
{"url": "https://www.dnevnik.bg/video/2019/12/01/3999433_valia_ahchieva_napuska_bnt/", "text": "Валя Ахчиева напуска БНТ. Това обяви тя във видео във фейсбук в неделя, като съобщи, че е подала оставката си до генералния директор Емил Кошлуков в петък. Ахчиева ще продължи да прави разследвания и  ще ги излъчва онлайн  в YouTube. Тя уточнява, че работата й с Euroactive, където има рубрика от няколко месеца, продължава и така разкритията й за злоупотреби с европейски средства, корупция, нарушаване на човешки права ще стигат и до чужда аудитория. \"Свободната журналистика има нужда от свободни медии, аз избрах свободата\", казва във видеото Ахчиева. В началото на годината  предаването й \"Открито\" беше свалено от ефир  още от предишния директор Константин Каменаров, който обяви конкурс за разследващо предаване и използва това като повод. През март стана ясно, че има спор между ръководството и журналистката. Тя обяви, че  БНТ отказва да излъчи  втора част от нейно разследване, докато от медиата твърдяха, че не е спазила задълженията си и е имало непредвиден разход от 980 лева повече. Ахчиева заведе дело, което през септември  спечели  на първа инстанция. В неделя тя обяви, че следващата й разработка ще бъде публикувана в сряда (4 декември), а онлайн предаването й се казва \"Разследването на Валя Ахчиева\".", "date": "2019.12.01", "title": ""}
{"url": "https://www.dnevnik.bg/sviat/2019/12/01/3999457_devet_dushi_zaginaha_pri_samoletna_katastrofa_v_sasht/", "text": "Деветима души загинаха и трима бяха ранени при самолетна катастрофа в американския щат Южна Дакота, предаде БТА. Самолетът Пилатус PC-12 с 12 души на борда се е разбил вчера, малко след като е излетял от Чембърлейн за Айдахо. Местни медии съобщиха, че по времето на катастрофата в района на Чембърлейн и в централните и южните части на Южна Дакота е имало виелица. Националната служба за транспортна сигурност на САЩ разследва произшествието.", "date": "2019.12.01", "title": "Девет души загинаха при самолетна катастрофа в САЩ"}
{"url": "https://www.dnevnik.bg/sviat/2019/12/01/3999462_devetnadeset_dushi_zaginaha_sled_kato_avtobus_padna_v/", "text": "Деветнадесет души загинаха, след като автобус с 43 пътници падна от мост в замръзналата река Куенга в Забайкалския край в Сибир. Ранените са 22, сред които и деца, съобщи БТА, цитирайки ТАСС. Инцидентът е станал на 60 километра от град Сретенск, откъдето автобусът е пътувал за Чита. Спукала се е предната гума и той е излязъл от пътя и паднал по таван в реката, покрита с лед при температура в района от минус 18 градуса. Над 70 спасители от министерството на извънредните ситуации, изпратени на мястото на катастрофата, извадиха живи 26 души, блокирани в автобуса. Два хеликоптера от санитарната авиация евакуираха ранените в болници в Сретенск, Нерчинск и Чита. По последни данни шофьорът е загинал, а в болница остават 19 души, от които трима са в тежко състояние", "date": "2019.12.01", "title": "Деветнадесет души загинаха, след като автобус падна в река в Русия"}
{"url": "https://www.dnevnik.bg/bulgaria/2019/12/01/3999534_vicepremierut_karakachanov_razbral_ot_mediite_za/", "text": "Вицепремиерът Красимир Каракачанов разбрал от медиите за отстраняването на социалния министър Бисер Петков. Това разказа Каракачанов пред Нова телевизия. \"Аз също като вас научих от медиите, че е  поискана оставката на Бисер Петков \", каза вицепремиерът и определи Петков като компетентен, коректен и диалогичен министър. \"Каква е била причината да му бъде поискана оставката, аз не знам. А днес да бъде поискана  оставката на областния управител  на Перник, също не знам. Надявам се на първия коалиционен съвет да разбера\", каза Каракачанов и посочи, че ще след като разбере мотивите на министър-председателя ще реши дали да подкрепи оставката. Той добави, че е разбрал за  предложението Деница Сачева да оглави социалното министерство  \"преди 5 минути\". На въпрос за протестите на майки на деца с увреждания срещу избора на Валери Симеонов (НФСБ) за зам.-председател на Народното събрание, Каракачанов каза, че той не бива да бъде сатанизиран. Валери Симеонов подаде оставка като вицепремиер през 2018 г. след продължили 4 седмици протести, след като нарече майки на деца с увреждания, \"група кресливи жени, които спекулират с децата си\". \"В крайна сметка ние не живеем в болшевишка държава, когато един човек го гониш до гроб за нещо, което е сбъркал\", е мнението на Каракачанов. По думите му Валери Симеонов е платил цената за \"едно погрешно изказване\". Вицепремиерът и военен министър коментира и срещата в САЩ на премиера Бойко Борисов с американския президент Доналд Тръмп. По думите му на нея е заявено одобрение към политиката на България в сектора на сигурността. \"Имаше одобрение към дейността на правителството ни. Одобрението на България беше заради политиката ни в сектора на сигурността и отбраната. То беше заради това, че България е една от малкото държави в Европа, които гонят съвестно достигане на 2% средства за отбрана \", каза Каракачанов. По темата за плановете за координационен център на НАТО във Варна, той определи като несериозни твърденията, че става въпрос за разполагане на допълнително въоръжение. \"Това, че ще има база, това, че ще има ядрени подводници го пишат тролове, защото такова нещо не може да има\", посочи Каракачанов. Той изрази надежда при решението къде да се изгради бъдещият център другите страни от НАТО \"да реагират правилно\".", "date": "2019.12.01", "title": "Вицепремиерът Каракачанов разбрал от медиите за отстраняването на Бисер Петков"}
{"url": "https://www.dnevnik.bg/photos/2019/12/01/3999444_fotogaleriia_svetovnite_snimki_na_denia_-_31_noemvri_-/", "text": "Антиправителствените протести в Хонконг продължават.", "date": "2019.12.01", "title": "Фотогалерия: Световните снимки на деня - 30 ноември - 1 декември 2019 г."}
{"url": "https://www.dnevnik.bg/sport/2019/12/01/3999540_shifrin_produlji_seriiata_si_v_svetovnata_kupa_s/", "text": "Микаела Шифрин записа втора поредна победа в слаломите от  Световната купа  по ски алпийски дисциплини, след като триумфира в домашното си състезание в Килингтън. Американката разби конкурентките си, след като беше с 2.29 секунди по-бърза от втората Петра Влъхова. Шифрин имаше аванс от 1.13 секунди още след първия манш, но при второто спускане добави още, като направи блестящо каране. Американката допълни успеха си от Леви преди седмица, когато беше първият слалом за сезона. В досегашните четири старта в Световната купа - два слалома и два гигантски слалома, Шифрин постоянно завършва на подиума. Тя беше втора в  гигантския слалом в Зьолден , след това спечели в Леви, а в двата старта в Килингтън също записа подиуми. В събота Шифрин завърши трета в гигантския слалом след италианките Марта Басино и Федерика Бриньоне. За Шифрин това е четвърта поредна победа в Килингтън. В Световната купа тя вече има 62 победи, като се изравни с австрийската легенда Анемари Мозер-Прьол. Единствената жена с повече победи от нея е Линдзи Вон (82). В слаломи Шифрин вече има 42 успеха и еднолично е №1 в историята на Световната купа. Зад Шифрин и Влъхова се нареди шведката Ана Свен Ларшон, която се качи на подиума с пасив от 2.73 секунди. В топ 10 завършиха още Кристина Акерман, Нина Хавер-Льосет, Катарина Линсбергер, Рони Рем, Катарина Галхубер, Мишел Гизин и Ирене Куртони. След четири старта Шифрин има 340 точки за Големия кристален глобус, а втората Мишел Гизин е със 148. През следващата седмица дамите продължават със стартовете в Северна Америка, като между 6 и 8 декември има три състезания в канадския курорт Лейк Луис - две спускания и супер-Г.", "date": "2019.12.01", "title": "Шифрин продължи серията си в Световната купа с категорична победа в Килингтън"}
{"url": "https://www.dnevnik.bg/sviat/2019/12/01/3999554_premierut_na_malta_obiavi_che_se_otteglia_v_nachaloto/", "text": "Премиерът на Малта обяви тази вечер в телевизионно обръщение, че предсрочно ще предаде поста си в началото на 2020 г., след като управляващата Лейбъристка партия избере негов наследник. Това става под натиска на протести след поредните разкрития и повдигнати обвинения за убийството през октомври 2017 г. на разследващата журналистка Дафте Каруана Галиция. В неделя след 4-часово заседание на парламентарната група депутатите от партията единодушно подкрепиха Джоузеф Мускат \"за всички решения, които то йще вземе\". Няколко часа след това той съобщи, че на 12 януари ръководството трябва да започне процедура за избор на нов премиер. В събота за убийството бе обвинен Йорген Фенек - един от най-известните бизнесмени на страната, а врамките на няколко дни подаде оставка началникът на кабинета на Мускат и министърът на икономиката, който бе върнат в неделя на поста. Местните медии съобщиха по-рано днес това, което премиерът обави вечерта - че планира да остане на поста до избора на нов ръководител на правителството в средата на януари. Хиляди малитйци отново изпълниха в неделя центъра на столиата Ла Валета в антиправителствен протест. Шествието бе свикано от организацията Repubblika и предвождано от членове на семейството на Галиция, убита със заложена в колата ѝ бомба.     ", "date": "2019.12.01", "title": "Премиерът на Малта обяви, че се оттегля в началото на 2020 г."}
{"url": "https://www.dnevnik.bg/sport/2019/12/01/3999583_mesi_izvede_barselona_do_uspeh_v_sblusuka_s_atletiko/", "text": "С късен гол на Лионел Меси \"Барселона\" пречупи \"Атлетико\" (Мадрид) в дербито на 15-ия кръг в Ла Лига. Каталунците се наложиха с 1:0 във визитата си на \"Уанда метрополитано\", което им позволи да останат на върха в класирането. \"Барселона\" има 31 точки, с колкото е и \"Реал\" (Мадрид), като двата тима делят първата позиция. Трети е \"Севиля\" с 30, а \"Атлетико\" остана едва шести, като има шест точки по-малко от каталунците. Победата е първа за \"Барселона\" на новия стадион на \"Атлетико\", след като предишните два мача завършиха 1:1. Дербито на кръга в Испания предложи много емоции. През първата част \"Атлетико\" имаше по-чистите положения, като удари греда, а веднъж и Марк-Андре тер Стеген трябваше да се намесва решително след изстрел с глава на Алваро Мората. \"Барселона\" имаше предимство след почивката, като не позволи на \"Атлетико\" да отправи нито един точен удар за вторите 45 минути. Каталунците действаха по-агресивно, но въпреки натиска си не успяваха да стигнат до гол. Всичко се промени в 86-ата минута, когато Меси тръгна през центъра на терена, направи двойно подаване със Суарес и с красив изстрел с левия крак реализира - 0:1.     ", "date": "2019.12.01", "title": "Меси изведе \"Барселона\" до успех в сблъсъка с \"Атлетико\""}
