{"url": "http://www.dnevnik.bg/istorii_na_denia/2017/05/24/2975699_da_izlezesh_izvun_balona_si_edin_den_na_dobrovolkata/", "text": "Моника Симеонова е един от доброволците на фондация \"Подарете книга\", която беше . През седмицата Моника Симеонова работи в рекламна агенция с офис на ул. \"Шишман\", където човек може да си прекара цял живот. Разнообразява с алтернативни концерти и уроци по балет за пораснали. През почивните дни, като доброволец на , създава нови светове за деца от домове, чиито родители са се запилели. Звучи толкова добре колкото е, стига да запазиш самообладание пред всички красиви детски очи, с всичките им въпроси, и да я следваш.Моника е в екипа на NEXT-DC от шест години и като дете на тази романтична, но самоиронична, среда дефинира позицията си Strategic Account Director така: \"Вземи Чандлър от \"Приятели\", който никога не успя да обясни на останалите какво работи\". Въпреки че Моника е последният човек, който ще тръгне да си придава важност, ролята на акаунта всъщност е възлова и изисква непрекъснато присъствие в сърцераздирателната връзка между клиентите на агенцията и творческия й екип.Работната седмица този петък приключва с колеги в бара, Йегермайстер и сода с лайм, а по-късно ще продължи с концерт на гараж-рок групата The Black Needles. Междувременно Моника ще направи и сандвичи за децата от дома във Враца, с които утре ще прекара дълго време навън – трип до водопада Скакля, на около 30 км от Враца или 50 минути с влак.\"За коледните празници едно от момичетата от дома, Ивалина, ми беше на гости и й бях направила сандвич с авокадо. Тя е изключително скромна и възпитана, изяде го, но вечерта ме помоли повече да не й давам \"адвокадо\". След като я заведох в няколко ресторанта, разбрах, че няма как да продам на децата моя вкус, защото те го чоплят тоя пълнен домат с вилицата и мечтаят за кренвирш. Така че, започвам с това, което обичахме като малки – бял хляб, лютеница, сирене, нормален колбас.\"В нагласата на Моника към доброволчеството няма патос, разглежда го като приятен и за децата, и за нея ангажимент извън балона й. Не се притеснява да признае, че първоначалното й решение да се включи в мисията  е било вид бягство.\"Бях в апатия, не се чувствах добре с личния си живот и си казах, че колкото и да си блъскам главата, няма да мога да го измисля за себе си, по-добре да се ангажирам с други хора\". Така Моника се записва в пет инициативи през  и след няколко опита постепенно избира това, в което да бъде постоянна. Дори, както утре, тръгването да е в шест сутринта.Десетина доброволци са се събрали в кръг на паркинга пред БНБ и си говорят с бодростта на деца, заминаващи на зелено училище. Моника пристига с блеснала под уличната светлина медно руса коса и раница, пълна с провизии. Изобщо не й личи, че си е легнала в два. Тоест, започнала е да прави сандвичите в два. Доброволците и багажът се разпределят в три коли. Отпътуваме за Враца, където след два часа тълпа от 20 деца ще подскачат нетърпеливо., с нетипична за IT индустрията слънчева усмивка. Той и Моника са толкова добри приятели, че върху капака на колата непокътнато стои посланието \"М+Б\", изписано, естествено, с детски пръсти. Двамата са част от координаторското ядро на \"Подарете книга\" и търсят идеалния баланс в отношенията с децата. Според тях фокусът трябва да е образованието и благодарение на него да станат близки с тях.Тази концепция ражда и проекта , в рамките на който фондацията заплаща хонорар на местни учители, за да водят дневни занимални в домовете, а доброволци се включват като помощник-учители. \"Ето, сега ще се запознаете със Сашко, на 10, истински вундеркинд според мен\", казва Моника за едно от децата, за които ще отговаря днес.Със слизането от колите започва истерия от прегръдки и смях. Сред суматохата Боби трябва да отиде да купи над 30 билета за Гара Бов, откъдето тръгва пътеката за водопада Скакля, а Моника и другите доброволци да разпределят част от храната в светлоотразителните раници на децата. Всички, които са проявили желание да пътуват с доброволците и не са наказани заради сериозни гафове, са спретнати в нови спортни екипи, готови да тръгнат с решителността на маратонци.Някои се запознават с новите лица, които виждат, по правилата – с ръкостискане. Други директно се блъскат в теб и те прегръщат за секунди, а после тичат към следващия възрастен. Има и по-кротки, очакващи търпеливо внимание, но общата атмосферата е такава: на нито една от страните не й се налага да прави първата крачка, деца и доброволци се свързват един с друг по онзи естествен начин, дето просто тръгваш до някого и – бам – приятели сте.Ако някой ти каже, че едно дете се откроява в тълпата, значи или лъже, или е баба му. Ако щеш вярвай, този се откроява дори в гръб. Финтира елегантно и тихомълком останалите, за да си прокара път до Моника. Следваме го. И прегръдката им се откроява с цяла вечност.\"Закусвал ли си?\" \"Закусвал съм.\" \"Готов ли си за прехода?\" Повдига крачолите на анцуга и показва сините си футболни калци. \"Ще ти стане топло,\" започва да брои Моника фланелките под якето му. \"Няма страшно\", потупва я по рамото Сашко, роден да отвлича вниманието от грижите и само да се забавлявате. Моника ни запознава и отива да си поговори с други деца.Над града е облачно, но \"само като ги видях как са се стегнали с тия ранички, ми стана ясно, че няма как да отложим прехода\", казва Боби. \"Ако завали, ще играем карти по гарите\", добавя спокойно Моника. Времето обаче засега настоява, че е добро, и докато чакаме влака за Мездра, където ще се прикачим за Гара Бов, момчетата вече играят футбол.На Моника й личи, че това не е първото й излизане от дома с децата. Ходили са заедно до резерват за лешояди, в хижа на връх Ком, с Боби ги посещават и по време на ваканциите им на планина или море, за първия учебен ден. След толкова време прекарано с тях, е свободна да поставя граници и не се чувства длъжна да участва в състезание по прегръщане.\"Когато установиш истинска близост и уважение, разбираш, че няма нужда и не е полезно да им създаваш фалшива реалност, отвръщайки на емоциите им с техния маниер\", казва Моника и избухва в смях, когато едно от момчетата започва да джавка зад гърба й. Това е неговият номер и ще го направи още десетки пъти през деня, докато тя просто не му каже, че вече не е смешно.Моника и Боби са застанали на пост в двата края на вагона, в който децата и доброволците пеят песни и играят хоро. \"Ето това, честно, не ме въодушевява\", признава си тя, но все пак детската еуфория компенсира страховития БДЖ интериор. В едно купе са четиримата, за които Моника отговаря: Сашко; 14-годишният пъстроок Асен с изумителна баскетболна техника; Венци, който напредва с английския и ще става таен агент; и сестра му Любка, която вече дава смени като готвач.Същинската част на деня започва с изкачването по Вазовата пътека, която води до водопада. Няма изискване всички да се движим вкупом, а само всеки доброволец да следва темпото на децата, с които е. Това се оказва голямо изтезание за нашия отбор, чийто основен играч Сашко е сбърчил вежди заради това, че с Моника все още се мотаем по гарата, докато другите напредват.Когато вече сме на пътеката, запретва крачоли и започва да търчи нагоре с пружиниращите си крака, все едно се е обзаложил с някого. Няколко пъти категорично отказва да му помогнем с багажа и мъкне претъпканата си раница и голяма бутилка минерална вода с осанката на бразилски футболист, който развява тениската си след гол.На Моника непрекъснато й се налага да подвиква на Сашко да намали темпото, защото докато спазваме туристическия етикет и спираме на местата, откъдето водопадът Скакля се вижда в цялата си прелест, той вече се е измъкнал от погледа ни. И за да не попари амбицията му да стигне пръв до подножието на водопада, предстои да направим една от най-големите глупости, характерни за хора, които не си имат често работа с планината.Решаваме да си спестим част от пътеката, пресичайки я по много къс, но стръмен път, който се оказва песъчлив и нестабилен. За леко и жилаво дете това е преодолимо препятствие. Обаче за простосмъртни възрастни лазенето на четири крака изведнъж престава да бъде смешно.Моника се оказва по-добре подготвена, осигурява Сашко и се убеждава, че вече е на безопасния път. В това време половината екип на TimeHeroes бурно и гръмогласно се свлича в ухилените физиономии на спътниците ни. Абсолютно хладнокръвно Моника се връща надолу с дебел клон и спасява положението за втори път. Знаехме си, че тази Моника ще ни хареса.Вече сме на огромна поляна, на която всеки се разполага с интересите си. Спортягите играят футбол, най-малките – жуменка, най-големите се търкалят по тревата, снимат се и си говорят за гаджета, от време на време попръсква дъжд, от който никой не се крие.Моника раздава сандвич след сандвич, които изчезват за секунди, за да направят място на сладките. Носи им и любимите си бисквити от гимназията, ядки, другите доброволци са запасили децата с още сладки и с плодове, яде се както трябва да се яде – лакомо, звучно, със стърготини шоколад и кокос, заседнали на предните зъби.Въпреки че това е моментна снимка от живота на хлапетата, тя много добре отразява нагласата на Моника: След като големият дъжд ни заобикаля на няколко пъти, слизаме обратно към Гара Бов в същия превъзбуден ход. Децата са машини, движат се без залитане на къси и дълги спринтове, не мрънкат, а пеят. А ние продължаваме да си говорим с Моника:\"Това, което наистина ме тревожи, са не толкова личните им истории, а, че системата се отнася към всички еднакво и тези с повече потенциал има много голям шанс да не бъдат провокирани да го развият. Ето, гений по математика дели една стая със симпатяга, който бяга от училище, и са си приятели.\"И тук е ролята на доброволеца – добавя – да се опита да разпознае различните таланти и да ги надъха да се развиват.След тези няколко часа с децата те не те питат кой си и защо си дошъл, а директно – кога ще дойдеш пак. Спускат се покрай теб и настояват: \"Кога ще дойдеш пак?\" Бъди сигурен, когато им отговаряш.\"В начало най-голямото ми притеснение беше това – да не ги подведа, че ще ходя редовно. Оказа се, че са свикнали на промените в лицата, които виждат, но пък може би мисълта, че това не е непременно окей за тях, ме накара да продължа\".Планът до водопада и обратно се оказва неустойчив единствено на разписанието. Много поздрави от БДЖ. Влакът в посока Враца, който трябва да мине в 17:30, не съществува. Любезна служителка обаче ни инструктира да хванем влак до Лакатник, където имаме секунди да се качим на бързия за Враца, и то при условие, че Боби успее да спринтира до гишетата, за да презавери и доплати билетите. Той и Моника са възхитителни в самообладанието си и в начина, по който сдържат всяко притеснение дълбоко под лудешкия смях на децата.Tрудно e да отместиш поглед от тези деца с поруменели кожи и необикновени очи, които блестят замислено изпод белязаните им от падания по асфалта вежди. Като слети са в една сплав от проницателност, ведрост и сурова сила. Надиплят ти душата като пиратска риза и когато влакът спира във Враца, ти се иска това да не се беше случвало – спирането. Докато отпътуваме с колите, много от децата все още висят на оградата и размахват ръце. Единственото, което може да те утеши в този момент, е, че част от съзнанието на тези хора в колата продължава да е тук.На няколко километра от София Моника обещава по телефона да се присъедини към семейното българо-шотландско парти на сестра си. След това въздъхва и казва, че за съжаление прекалено много анализира и ако е усетила, че нещо е сбъркала в комуникацията си с хлапетата, се пита какво още може да направи, има нужда да поговори с някого, за да изгради по-добри механизми за ценно общуване с тях.Сега иска само да влезе под топлия душ. И утре да има енергия да не изчезне от живот, който е далеч по-хубав в твоето присъствие.", "date": "2017.05.24", "title": "Да излезеш извън балона си: Един ден на доброволката Моника"}
{"url": "http://www.dnevnik.bg/sport/2017/05/24/2976825_medalite_ot_rio_2016_rujdiasvat_i_se_razpadat/", "text": "Медалите на повече от 130 участниците в летните олимпийски игри в Рио де Жанейро през 2016 г. са започнали да ръждясват или да се олющват.\"Имаме сигнали за проблем с покритието на 6-7% от медалите. Изглежда, се дължи на разликата в температурите\", обяви говорителят на организационния комитет Марио Андрада.Той добави, че влошаването на състоянието на медалите е \"напълно нормално\" след девет месеца и само 1.34% от увредените отличия са златни, сребърните са 30%.Международният олимпийски комитет (МОК) e започнал процедура по замяни на медалите на състезатели, които не са доволни от състоянието им. Повече от 80 американски спортисти вече са върнали своите отличия от Рио 2016.Олимпийският комитет на САЩ (USOC) обяви, че е научил за проблема с медалите в края на миналата година и през януари се е свързал с всички американски спортни федерации, за да започнат процедура по замяна.\"Повечето дефекти са се появили вследствие на удар в земята. Сред най-често срещаните проблеми са падане на покритието, ръжда или появата на черни петна на места, на които медалите са претърпели удари вследствие на изпускане\", обясни Андрада. ", "date": "2017.05.24", "title": "Медалите от Рио 2016 ръждясват и се разпадат"}
{"url": "http://www.dnevnik.bg/sport/2017/05/24/2976959_manchestur_junaited_naredi_puzela_s_triumf_v_liga/", "text": "\"Манчестър юнайтед\" спечели последната ценна купа, която все още липсваше в музея на клуба - тази от Лига Европа. Англичаните спечелиха с 2:0 срещу \"Аякс\" финала в Стокхолм.Головете вкараха Пол Погба и Хенрих Мхитарян в двете полувремена.Освен престиж, успехът носи и огромни финансови ползи за \"Манчестър юнайтед\", тъй като гарантира участието на отбора в Шампионската лига през есента. Следващия сезон Висшата лига ще има пет тима в най-силния континентален турнир.В първата си година на \"Олд Трафорд\" Жозе Моуриньо изведе отбора до \"Къмюнити шийлд\", Купата на лигата и до върха в Лига Европа, което компенсира колебливото представяне и шестото място в първенството.За \"Аякс\" остава спечеленото уважение след достигането до финала във втория по сила турнир.Преди мача беше почетена паметта на загиналите при нападението в Манчестър.\"Юнайтед\" изигра много силно тактически срещата, макар да остана далеч от атрактивния футбол. Англичаните се възползваха от възможностите си и с добре организирана игра подпечатаха успеха си.Финалът на \"Френдс арена\" не предложи най-вълнуващия футбол, като головите положения бяха малко. \"Манчестър юнайтед\" поведе в 18-ата минута, когато след атака с няколко подавания топката попадна в Погба. Френският национал стреля от разстояние и след рикошет резултатът стана 1:0.Малко след това Антонио Валенсия напредна от дясно и от малък ъгъл стреля, но Андре Онана спаси. Постепенно \"Аякс\" започна да владее повече топката и да търси начин да стигне до възможности, но съперникът му беше отлично подреден и не позволи това да се случи.Развоят на мача се оказа прекрасен за \"Юнайтед\", който в началото на второто полувреме удвои. Хуан Мата центрира от ъглов удар, Крис Смолинг отклони към вратата, а два метра пред нея Мхитарян от трудна позиция с гръб вкара.\"Аякс\" продължи с опитите да вкара, но англичаните имаха по-добри възможности. Маруан Фелайни пропусна след удар с глава отблизо, а в последните секунди Матео Дармиан се откъсна напред сам срещу вратаря, но защитник на холандците го настигна и изчисти.", "date": "2017.05.24", "title": "\"Манчестър юнайтед\" нареди пъзела с триумф в Лига Европа"}
{"url": "http://www.dnevnik.bg/bulgaria/2017/05/24/2976794_mediite_nosiat_vinata_za_razprostranenieto_na_ezika_na/", "text": "Телевизиите и другите средства за информация носят вина за разпространението на езика на омразата. Това се разбра от изказване на писателя Антон Дончев в сутрешния блок на Би Ти Ви.\"Ако трябва да бъдем честни, за това, което се случва, огромна вина имат телевизиите и средствата за информация\", каза Дончев. Той посочи, че българският език не се е променил от създаването си, а \"това, че сме си изтървали юздите на устите и душите, си е наш проблем\". Писателят оприличи думите на бутилки, като \"ние избираме дали ще ги напълним с вода, отрова или хубаво вино\".Авторът на романа \"Време разделно\" говори и за проблемите на съвременната литературата и тенденцията все по-малко българи да четат. Той изрази мнение, че в България няма литературна критика, като читателите се влияят основно от рекламата. \"Младите четат, но по-малко от нас\", каза Дончев, като посочи, че основен виновник за намалелия интерес към литературата е на учителите. \"За да прочетат книги, трябва някой да им ги посочи\", каза той.", "date": "2017.05.24", "title": "Медиите носят вината за разпространението на езика на омразата, обяви Антон Дончев"}
{"url": "http://www.dnevnik.bg/biznes/2017/05/24/2976829_bnb_gotvi_merki_za_namalenie_na_loshite_krediti/", "text": "БНБ разработва комплексни мерки, които ще създадат условия да спадне делът на необслужваните кредити в банковата система. Това се разбра от изказването на управителя на централната банка Димитър Радев пред Асоциацията на банките в България, която днес отбелязва 25 години от създаването й.Радев допълва, че тези мерки включват увеличение на провизиите, повишено отписване на несъбираеми кредити, усъвършенстване оценяването на обезпеченията и по-добри практики на оповестяване и събиране на данни.По-рано днес институцията след извършения преглед на финансовата стабилност в България. Една от препоръките в него е тъкмо да се работи за свиване дела на необслужваните кредити, който в момента е около 17%. \"Имаме определен напредък, но много повече предстои да бъде направено. И това е, върху което се концентрираме в момента\", обобщи резултатите от проверката Радев. Той допълни, че другите непосредствени акценти в работата на БНБ в момента включват това да следи стриктното изпълнение на мерките, които бяха набелязани за няколко банки, след като миналото лято приключи проверката на активите и стрес тестовете им. Основно препоръките бяха към ПИБ и Инвестбанк.Радев обявява пред асоциацията, цитиран от пресцентъра си, и че се довършва планът за по-нататъшно подобряване на работата на банковия надзор. Този въпрос също е сред препоръките на МВФ.\"Това е продължение на плана, който изпълнявахме през последните близо две години, и чието изпълнение даде добри резултати. Новите акценти са: вътрешните регулации, информационните системи и увеличение на ресурсите, включително назначаване на предвидените в оригиналния план допълнително хора, което за съжаление става по-бавно, отколкото очаквахме\", обяснява управителят на централната банка. Той посочва и че продължава привеждането на регулаторната рамка в пълно съответствие с европейското законодателство. Това включва изцяло нов закон за платежните услуги и платежните системи, с който наред с другото се повишават изискванията по отношение на сигурността на плащанията по електронен път и в интернет.Радев допълва, че разбира колко усилия са нужни на банките в момента да работят ефективно при намаленото търсене на кредити на фона на ниските лихви. Подчертава, че управлението на кредитния риск и разходните политики ще бъде все по-актуална тема и поради перспективата да станем свидетели на нов възходящ лихвен цикъл, следвайки глобалните тенденции и очаквайки рано или късно такъв процес в еврозоната.В коментар след изводите на МВФ финансовият министър Владислав Горанов, отново пред Асоциацията на банките, подчерта, че споделя мнението на фонда, че има още какво да се направи по отношение на подобряването на доверието към финансовата система. \"Но сме удовлетворени от извода, че имаме стабилна и добре капитализирана банкова система\", посочи той.", "date": "2017.05.24", "title": "БНБ готви мерки за намаление на лошите кредити"}
{"url": "http://www.dnevnik.bg/bulgaria/2017/05/24/2976823_buchvarova_triabvat_oshte_podobreniia_za_da_moje/", "text": "България се нуждае от повече експерти, аналитични изследвания,  прецизиране на оперативната и издирвателната дейност, за да може да е по-подготвена за евентуални терористични атаки. Това обяви бившият министър на вътрешните работи Румяна Бъчварова в публикация във \"Фейсбук\".Повод за това е , който отне живота на 22 души, рани 64, като 20 от тях са в критично състояние. Заради нападението степента на терористична заплаха във Великобритания бе вдигната до , което значи, че има сериозни възможност от втори акт на насилие над цивилни. Във Великобритания степента на заплаха от терор се определя от независимата комисия в МИ5.Бъчварова посочва, че системата, прилагана от британските служби за сигурност, е \"уникално добър пример за съвременна организация на информационно-аналитична дейност\".Според бившия вътрешен министър в България може да има \"относително вътрешно спокойствие\" заради приетия през декември 2016 г. , както и постигнатата добра координация между институциите и МВР. Бъчварова отбелязва и необходимостта всяка институция да има свой антитерористичен план и да познава отговорностите си в случай на терористична заплаха.\"България не е остров на спокойствието\", каза по-рано главният секретар на МВР Младен Маринов в ефира на \"Нова телевизия\". Той припомни, че веднага след атентата в Манчестър , където е било решено нивото на заплаха за България да остане на най-ниското възможно - трета степен.Службите за сигурност пък са в постоянна готовност, код \"жълто\". По думите на Маринов това значи, че има засилено присъствие на органите на реда, засилена бдителност и повишаване на контрола на места от транспортната инфраструктура - определени гари, летища, метростанции. Според Маринов няма възможност на всички места да бъдат поставени рамки с детектори за метал, \"но това дори не е необходимо\".\"Могат да се вземат всички необходими мерки, но виждате, че в страна като Англия, където сигурността е на много високо ниво, също се случват такива неща\", каза Маринов.", "date": "2017.05.24", "title": "Бъчварова: Трябват още подобрения, за да може България да се противопостави на тероризма"}
{"url": "http://www.dnevnik.bg/sviat/2017/05/24/2976815_sreshtata_na_trump_s_papata_mina_izcialo_po_protokol/", "text": "Американският президент Доналд Тръмп пристигна за ранна сутрешна аудиенция при папа Франциск във Ватикана, която продължи само 30 минути, както бе предвидено по програмата, предадоха \"Асошиейтед прес\" и ДПА.Протоколът строго се спазваше, с което бе подчертан строго формалният и официален характер на срещата на двамата на фона на острите задочни реплики, които си размениха по време на кандидатпрезидентската кампания в САЩ м.г.Преди да седнат на разговор в Папската библиотека в 8.33 ч., двамата се снимаха заедно и си стиснаха ръцете. ДПА отбеляза, че за разлика от непрекъснато усмихващия се за пред камерите Тръмп папата е имал по-сериозно изражение и дори не се усмихна, посрещайки госта си.След като телевизионните оператори и фоторепортерите напуснаха стаята, двамата имаха кратък разговор, чието съдържание засега не се оповестява. Той продължи само няколко минути, след което при тях са влезли останалите членове на американската делегация.Заедно с тях са били първата дама Мелания Тръмп и дъщерята на президента Иванка. Те също са били облечени в строго официални черни тоалети с воали, както повелява протоколът на Ватикана. Тук е бил и съпругът на Иванка - Джаред Къшнър, който е сред главните съветници на президента, както и съветникът на Тръмп по въпросите на националната сигурност Хърбърт Макмастър.Преди срещата почести на Тръмп отдаде швейцарската гвардия на папата, строена на двора пред входа на Апостолическия дворец. Там президентът на САЩ бе посрещнат от архиепископ Георг Гансфайн, оглавяващ папското домакинство. Той поведе високия гост през изписаните с фрески коридори към личния кабинет на Светия отец.След разговора си и след като към двамата се присъединиха и останалите членове на американската делегация, папа Франциск и Доналд Тръмп си размениха подаръци.Франциск подари на президента медальон с изобразено маслиново дръвче и му каза, че той символизира мир. \"Моето желание е да бъдете маслиново дърво, което гради мир\", каза папата на испански. \"Би било хубаво да има мир\", отговори Тръмп. Папата даде на събеседника си подписано копие от тазгодишното му послание за мир, озаглавено \"Ненасилието - стил политика за мир\" и копие от енцикликата си, посветена на нуждата за опазване на околната среда от ефектите на климатичните промени. \"Ами, ще ги прочета\", обеща Тръмп.Възгледите на Тръмп, който наричаше глобалното затопляне \"измислица\", са в ярък контраст с мнението на Франциск, че климатичните промени са причинени главно от човешката дейност.Американският президент подари на папата колекция от пет книги първо издание на убития американски правозащитник Мартин Лутър Кинг. Той му каза на сбогуване \"Благодаря Ви, благодаря Ви. Няма да забравя казаното от вас\".Веднага след срещата Франциск отиде за традиционната си обща аудиенция, която дава всяка сряда пред хиляди вярващи на площад \"Свети Петър\", но на нея не спомена нищо за срещата си по-рано сутринта.С визитите си в Саудитска Арабия, Израел и Ватикана Тръмп завърши обиколката в \"столиците\" на трите монотеистични религии, които казва, че иска да обедини срещу заплахата от радикалните ислямисти.Папата бе силно критичен към предизборните обещания на Тръмп да издигне стена по границата с Мексико и да не позволява на имигранти и бежанци мюсюлмани да влизат на територията на САЩ. \"Човек, който мисли само как да издига стени, а не да изгражда мостове, не е християнин\", каза тогава Франциск. Тръмп го нарече \"позорни\" думите на папата. \"Ако и когато ИДИЛ нападне Ватикана, а всеки знае, че това е най-ценният трофей за ИДИЛ, на папата ще му се иска да се е молел Доналд Тръмп да бъде президент\", каза милиардерът магнат по време на предизборната си кампания./Любомир Мартинов", "date": "2017.05.24", "title": "Срещата на Тръмп с папата мина изцяло по протокол"}
{"url": "http://www.dnevnik.bg/video/novinite_na_bnt/2017/05/24/2976895_video_drugite_novini/", "text": "\"Другите новини\" е рубрика за уеб новини на БНТ.\"Върви, народе възродени\" ни води от 116 г.Ретротрамвай-библиотека потегли на празникаКолин Фърт иска италианско гражданствоЛетящ автомобил ще запали олимпийски огън в ТокиоПредпремиера в театър \"Азарян\" - основна територия на БГ председателствотоЦеремонията за наградите \"Аскеер\" започва", "date": "2017.05.24", "title": "Видео: Другите новини"}
{"url": "http://www.dnevnik.bg/sport/2017/05/24/2976848_chelsi_otmeni_shampionskiia_si_parad_zaradi_atentata_v/", "text": "Футболният шампион на Англия \"Челси\" отмени традиционния парад с трофея заради , при която загинаха 22 души, а десетки бяха ранени.След взрива по време на концерта на Ариана Гранде в \"Манчестър арена\" премиерът на Великобритания \"Челси\" беше планирал шампионски парад по улиците на Лондон в неделя, като се надяваше място в открития автобус да намери още един трофей - ФА къп, за който сините ще се борят с \"Арсенал\" в събота на \"Уембли\".\"Всички, свързани с \"Челси\", изпращат най-сърдечни съболезнования на засегнатите от терористичната атака. След тези трагични събития намираме за неуместно да правим парад на победата по улиците на Лондон\", се казва в изявлението на клуба.\"Предвид засилената заплаха за сигурността, обявена от правителството, и осъзнавайки, че това е ситуация в развитие, твърдо вярваме, че това е най-правилният ход на действие. Сигурни сме, че нашите фенове ще разберат решението ни.\"\"След като се консултирахме с лондонската полиция и останалите власти, бяхме уверени, че службите за спешна помощ ще подходят също толкова професионално, колкото досега, но ние не бихме искали по никакъв начин да отклоним важни ресурси, като проведем допълнително събитие по улиците на Лондон\", допълват от \"Челси\".От клуба заявиха още, че във финал за ФА къп отборът ще играе с черни ленти в знак на почит към загиналите при атентата.", "date": "2017.05.24", "title": "\"Челси\" отмени шампионския си парад заради атентата в Манчестър"}
{"url": "http://www.dnevnik.bg/kultura/2017/05/24/2970000_otkus_ot_dzen_v_izkustvoto_da_pishesh_na_rei_bredburi/", "text": "Рей Бредбъри разкрива тайните на истинското писане.За пътя на един писател, навиците и вдъхновението разказва големият американски ерудит Рей Бредбъри в книгата си \"Дзен в изкуството да пишеш\". Авторът на \"Вино от глухарчета\" и \"Смъртта е занимание самотно\" обяснява защо писането според него е оцеляване, на какво учи то и как опиянението от акта на творчество спасява пишещия от погубващата го реалност.Сборник с есета на Рей Бредбъри, посветени на творческия път на пишещия, излиза за първи път на български. \"Дзен в изкуството да пишеш\" съдържа 12 текста на американския майстор на перото, писани през последните 40 години от живота му.Изтъкнатият автор излага пространно разсъжденията си по екзистенциални въпроси, които вълнуват всеки добър писател: какво е писането, на какво учи то пишещия, защо опиянението е жизненоважно за твореца, и др.Освен за увлечението към писането, в \"Дзен в изкуството да пишеш\" Бредбъри разисква темите за музата – къде и какво може да послужи за вдъхновение на пишещия, за редактирането и съкращаването – колко е важно човек да има мярка и усет за дължината на текста, за писането на филмови сценарии и др.Цели есета са посветени на емблематични творби на автора – \"451 градуса по Фаренхайт\", \"Вино от глухарчета\" и първата му книга \"Марсиански хроники\".Сборникът съдържа и стихове на самия Бредбъри. В предговора на \"Дзен в изкуството да пишеш\" той обобщава в типичния си стил: \"Пътуванията ми ме научиха, че ако не пиша един ден, ставам неспокоен. Два дни ми докарват треперене. На третия започвам да се съмнявам в здравия си разум, а на четвъртия се превръщам в шопар, затънал в собствената си диария. Един час писане тонизира. На крака съм, бягам в кръг и викам да ми дадат чисти гети. Та в тази книга става дума за това, по един или друг начин.\"Преводът е на Христо Димитров, художник на корицата е Дамян ДамяновОткъс от \"Дзен в изкуството да пишеш\", Рей БредбъриИз есето \"Хайку на филмова лента\"Всичко започна с \"Черното виенско колело\", разказ от 3000 думи, публикуван в \"Уиърд Тейлс\" през 1948 г. В него става дума за две момчета, които подозират, че в панаира, който идва в града им, има нещо необичайно. През 1958 г. разказът се превърна в подготовка за сценарий от седемдесет страници за \"Мрачен карнавал\", написан за режисьора Джийн Кели. Проектът остана нереализиран, но от тази чернова се появи романът \"Нещо зло се задава\" от 1962 г. През 1971 г. романът стана сценарий, пет години по-късно го преработих във втори сценарий, а сега най-после е филм. Разбира се, авторът на разказа, на черновата за сценарий и на самия сценарий е Рей Бредбъри. За късмет, Бредбъри твърди, че винаги е бил добър редактор на собствената си работа.\"Опитвал съм се да науча пишещите си приятели, че има две изкуства – пише Бредбъри. – Първото е да завършиш нещо, но второто велико изкуство е да се научиш как да го съкратиш, така че да не го убиеш или нараниш. Когато започнеш живот на писател, ще ненавиждаш тази работа, но след определена възраст за мен това се превърна в прекрасна игра, която обичам не по-малко от писането на оригинала, понеже е предизвикателство. Интелектуално предизвикателство е – хващаш скалпела и режеш пациента, като целта е да не го убиеш.\"Ако редактирането е прекрасна игра, то \"Нещо зло се задава\" е раят на възможностите. Бредбъри преработва пак и пак история та за Уил Холоуей и Джим Найтшейд и демоничната въртележка, на която ездачите остаряват с по една година на обиколка. Той е доволен, че версията на Джак Клейтън, която \"Дисни\" ще пусне през февруари, е \"най-близкият филмиран вариант на нещо мое\". Явно това сътрудничество го удовлетворява, защото казва: \"Цели шест месеца правех напълно нов сценарий за Джак, а това бе страхотно изживяване, тъй като Джак е чудесна компания за всеки следобед\".МИЧ ТЪЧМАННаписах сценарий от 260 страници. Това са шест часа филм. Джак каза:– Добре, сега трябва да съкратиш четиресет страници.– Господи, не мога – отвърнах.– Давай, знам, че можеш. С теб съм.Съкратих четиресет страници.– Добре, сега изрежи още толкова – продължи той.Намалих сценария до 180 страници, но Джак пак не беше доволен.– Още трийсет – настоя.– Това е невъзможно, напълно невъзможно! – възмутих се и свих сценария до 150 страници.– Още трийсет – нареди Джак.Продължи да ме насърчава и – о, Боже! – минах през текста още веднъж и той стана 120 страници. Получи се по-добре.Когато даде на Клейтън 260 страници, нима смяташе, че ще снима по тях? Като опитен сценарист би трябвало да знаеш, чеЕстествено, знаех, че сценарият е прекалено дълъг. Бях наясно, че бих могъл да направя първото съкращение След това обаче става по-трудно. Първо, вече си уморен и не виждаш нещата ясно. Режисьорът или продуцентът са по-свежи и те трябва да ти помогнат да намериш начин да режеш още и още.Какви идеи ти даде Клейтън?Не се отлепяше от мен и само повтаряше: \"Ето тук имаш шест реда диалог. Не може ли да го свиеш в два?\". Предизвикваше ме да открия по-сбит начин на изразяване, и аз го откривах. Може да не изглежда така, но на практика ме подкрепяше психологически, което си беше важно.Какво би съкратил – диалог или действие?Всичко. Основното е свиването, компресията. Не става дума толкова за съкращаване, колкото да се научиш да работиш с метафори, ето тук ми помага познаването на поезията. Между великите стихотворения и сценариите има връзка – и двете се занимават с компактни образи.Ако откриеш точната метафора, точния образ и ги вкараш в сцена, те могат да заместят четири страници диалог.", "date": "2017.05.24", "title": "Откъс от \"Дзен в изкуството да пишеш\" на Рей Бредбъри"}
{"url": "http://www.dnevnik.bg/sport/2017/05/24/2976904_vurhovniiat_sud_v_ispaniia_potvurdi_prisudata_na_mesi/", "text": "Върховният съд в Испания отхвърли жалбата на Лионел Меси срещу присъдата от 21 месеца затвор за данъчни измами. Въпреки че  беше потвърдено на най-висока инстанция, звездата на \"Барселона\" не би трябвало да попадне в затвора.Същото важи и за неговия баща Хорхе Меси, чиято присъда беше намалена от 21 на 15 месеца, тъй като той е платил част от задълженията си към испанската хазна. Законът в Испания позволява при по-леки престъпления присъди до два години затвор да бъдат заменяни с пробация.Двамата аржентинци бяха обвинени в укриване на данъци в размер на 4.1 млн. евро. Сумата е дължима върху имиджовите права на футболиста на \"Барселона\" през периода 2007 - 2009 г.Тогава петкратният носител на \"Златната топка\" е имал договори с няколко големи компании, сред които \"Адидас\", \"Пепси\", \"Данон\", \"Проктър и Гембъл\" и др. Правата му са били продадени от неговия баща и агент Хорхе чрез фиктивни фирми в Белиз и Уругвай, за да се избегнат испанските данъчни задължения.Голмайсторът на \"Барселона\" заяви няколко пъти пред съда, че не се занимава с финансовите си въпроси и не знае нищо за тях, а просто \"играе футбол\". Първоначално се предполагаше, че само баща му ще бъде осъден, но в крайна сметка и двамата бяха признати за виновни. Освен че бяха задължени да платят сумата, двамата аржентинци бяха глобени с 2 млн. евро в допълнение. ", "date": "2017.05.24", "title": "Върховният съд в Испания потвърди присъдата на Меси от 21 месеца затвор"}
{"url": "http://www.dnevnik.bg/sviat/2017/05/24/2976556_london_povishi_do_maksimalno_nivo_zaplahata_ot_teror_i/", "text": "Премиерът на Великобритания повиши степента на терористична заплаха до \"критична\" - , което означава, че има вероятност от непосредствено предстоящо нападение.За последен път на това ниво заплахата е била през юни 2007г., когато имаше заплахи за взривяване на коли бомби в Лондон, последвани от инцидент на летището в Глазгоу, когато джип се вряза в сградата и предизвика пожар.", "date": "2017.05.24", "title": "Лондон повиши до максимално ниво заплахата от терор и изкарва армията"}
{"url": "http://www.dnevnik.bg/analizi/2017/05/24/2976326_bukvite_bukvarut_i_komunisticheskiiat_sviat/", "text": "За какво служи азбуката? Отговорите са като че ли три. Първият е, че благодарение на буквите можем да фиксираме и запазим онова, което казваме – буквите са инструмент на паметта. Вторият е, че буквите са знак за национална култура и идентичност. Има обаче и трети отговор, който се дава рядко. Той е, че всяка азбука освен система за означаване на звуци, представлява и система от асоциации на определени звукове и знаци с предмети и идеи, нещо като сбита картина на най-важното от света, в който живеем.Някои от тези асоциации са естествени – в \"з\" сякаш има нещо от зимата, а в \"с\" нещо от извивките на смока. Повечето от тях обаче са конвенционални – те се уговарят, налагат, възпитават. Поради което и могат да се променят. В повечето буквари преди 1944 г. и след 1989 г. \"с\" се асоциира със \"смок\", но между това се асоциира основно със \"сърп\". Същото е и с \"а\": навсякъде преди и след комунистическия режим асоциирана с \"агне\", в буквара от 1982 г. буквата вече се свързва с \"Аспарух\".Давам тези примери, за да кажа, че ако искаме да видим как се е променяла нашата представа за света, спокойно можем да се обърнем към букварите. Защото букварът, освен да ограмотява, има и тази функция – да изгражда светоглед. Именно в буквара детето за пръв път вижда една по-цялостна картина за света извън дома му. Учейки буквите, то заучава не само тях, но и асоциациите, към които те насочват. Букварът е и нашият пръв учебник по мислене.Това е и хипотезата, с която пиша този текст – че в букварите е уловен не само развоят на образователната система на една страна, но и развоят на нейния светоглед, на нейното въображение и, в крайна сметка, на нейната утопия. По-долу ще разгледам пет български буквара, издадени в епохата на т.нар. комунизъм. В тях, струва ми се, са и част от отговорите, свързани с днешното ни отношение към българския свят, в който живеем. В началото на 1945 г. новата комунистическа власт провежда правописна реформа, в следствие на която от езика са \"изхвърлени\" краесловните ерове, голямата носовка и знакът \"ят\". Тази промяна обаче цели не само облекчаване на правописа. Тя цели и друго, а именно да превърне азбуката от символ, асоцииран по традиция с религиозната книжнина, в нещо изцяло светско. С един удар са отсечени връзките между съвременната и средновековната култура на България.Промяната личи добре в образите на Св. св. Кирил и Методий, отпечатани в новите буквари. Все още силно тачени в България – денят на славянската писменост се празнува като най-големия български празник още от Възраждането, – те присъстват върху страниците на буквара, но вече в самия му край. Думата \"свети\" присъства само веднъж в текста, а всички християнски символи са премахнати. Единственото, напомнящо за религията, е кръстът върху гърдите на Кирил, който обаче е толкова стилизиран, че прилича повече на декоративно бижу.Въпреки тези промени обаче, това не е желаният работнически свят на комунизма. Светът в първия комунистически буквар е все още предимно селски: свят на традиционните дейности, свързани със земята; свят на домашните животни; свят на традиционните за селото забавления – седянката, ръченицата, хорото; свят на детето, облечено в народна дреха, което, когато играе, тича босо. Под буквата \"Ц\" четем писмо до баба Цена, в което детето разказва не за друго, а за това кои ниви са засели родителите му.Свят на селото обаче не означава, както можем да си помислим, свят на изобилие и радост. Напротив, това е може би най-тъжният, минорен буквар в историята на българското образование. Проливен дъжд или продължителна суша – времето в този свят е лошо. Лошо е обаче и социалното време – оскъдицата, която селяните реално преживяват поради държавните наряди, се усеща и върху страниците на първолака. Филка Карамфилка, усмихваща се под буквата \"Ф\", е красива \"кат фиданка във градинка\", защото яде само \"от фасул чорбица, от картоф яхнийка\". Единственото число на \"картоф\" не е само заради ритъма.Причината е, разбира се, войната. Тя присъства като ехо – над нивата прелита самолет, някой се връща от фронта, дете е останало сираче. В тези истории все още се усеща реалността на страха и страданието. Те все още са умилителни. Около тях обаче вече покълват първите зърна на типичния за комунизма епос: образите на герои-партизани, славната Червена армия. Усеща се вълната от идеология, която ще залее следващия български буквар.Това вече изглежда като друг свят. По-дидактичен, по-строг. Когато играе, детето е сериозно. То стои мирно, мие си ръцете, храни се на маса. Вече не е облечено в селска носия, а в градски дрешки. То е пионер, \"отговорник за стенното табло\"; то е малък възрастен. И като малък възрастен се радва не на пакости, а на това, на което и възрастните – социални придобивки. Под буквата \"Ж\" Жеко Желев облича новото си кожено палто, защото баща му Желязко Желев, който е кожар, е станал кооператор.Изобщо, това е светът, в който селото трябва да се превърне във фабрика, а селският човек – в гражданин. Мотивите от селския бит постепенно изчезват или се трансформират. Образите на телета и волове са заменени от тези на камиони и трактори. Появява се телефон, пакетирана в кутии сол (върху кутията се вижда димящ завод), водопровод. Появят се знаците на ускорената индустриализация – под \"Я\" се налага думата \"язовир\", а в края на буквара цяла страница разказва за строежа на Димитровград.Трансформират се и образите на самото общество. Жената вече не е само майка, но и работничка – под \"К\" Куна кара камион с лук. Съответно бащата е и някакъв партиен функционер – трудът вече се обвързва тясно с администрирането на комунистическата идеология. От жена, която преде и наглежда животните, бабата се е превърнала в заместител на майката – тя е тази, която гледа най-малките деца. Сцена на този нов семеен бит е малката стая в града, в която семейството се е преселило.Този свят, също като онзи в буквара от 1945 г., е минорен, подтиснат. Което и прави политическата идеология в него още по-натраплива. А тя е навсякъде. Между упражненията по ръкопис, между \"Юлка глади\" и \"Щурецът свири\", четем: \"Ние обичаме Сталин\" и \"Фабриките на народа\". Между кротките изображения на бита виждаме и откровена пропаганда – димящи заводи, тичащи под червеното знаме войници, огромни дини, отгледани в новото ТКЗС.Нормалността на живота е примесена безразборно с утопия, българското е станало част от съветското. Там, където са били портретите на светите братя, сега са отпечатани портретите на Ленин, Сталин, Димитров и Червенков. Празникът на буквите е премахнат, заменен с празнуването на Нова година – край елха, от върха на която грее петолъчка. И навсякъде червени знамена. На едно българско в буквара се падат точно 10 червени.Прокламираното през 1956 г. т.нар. развенчаване на култа докосва и букварите – Сталин и Червенков отпадат. Букварът, отпечатан през 1957 г., завършва с Ленин, Димитров и елха. Отстранени са и откровените лозунги, както и повечето знамена. Децата са отново повече деца – по-често ритат топка, играят. Усещането е за облекчение, за една картина на света, която е по-близо до живота.И все пак променена е само фасадата. Отново строеж на язовир, отново Димитровград, отново ударничка. И като стил, и като съдържание след-култовският буквар всъщност повтаря този от времената на култа. Или по-точно казано, култът е някак олекотен, прикрит, насилието е софистицирано. Образите на маршируващи войници липсва, но редът е същият: под \"У\" децата викат \"Ура\", марширувайки пред мавзолея на Димитров в София.Пет години по-рано, през 1971 г., е приета нова конституция, Тодор Живков е достигнал пенсионна възраст, на сцената излиза неговата дъщеря Людмила.Старостта се е превърнала в детство и мрачният, уморен свят на 50-те и 60-те е като че ли забравен. Букварът блести в жълто, навсякъде греят слънца и летят гълъби. Всички са усмихнати. Всичко \"скача\" и \"припка\". Всичко е в светлина – като \"новия светъл вагон\", с който под буквата \"Г\" от гарата \"мама, татко и аз заминаваме за Москва\". Или като милиционера чичо Цветан, който под \"Ц\" \"приветливо се усмихва на децата\".Ясно е откъде идва това усещане за радост – мъчителната трансформация на селото в град изглежда приключена. Животните в буквара вече не са домашни животни, от които зависи прехраната. Няма волове, телета, прасета и кокошки. Тук са животните от зоопарка, от научнопопулярното четиво и приказката. Детето е жител на град. Онази стая, в която неговото семейство се е настанило след преселването в града, вече е апартамент в блок.Сега пътуването извън познатото не събужда тревога, а точно обратното – радост. Навсякъде символи на пътуването – автобуси, влакове, кораби, ракети. Новата голяма тема е космосът, Юрий Гагарин се появява под буквата \"Ю\", детето пътува във въображението си до луната. Изобщо – знаци за отваряне навън, към другото, към различното. Българското дете вече се рисува хванато за ръка с негърче и китайче. Това е символиката на бъдещата \"Асамблея на мира\", която ще кулминира в буквара от 1982 г.И все пак това отваряне е по-скоро пожелано, отколкото реално. Границите на света, в който може да се движи българчето, са си все същите – тези на славните строежи и Митко Палаузов.\"Най-често българските кораби са гости на великата Съветска страна\", четем под буквата \"Ф\". Е, поне флагът, под който плава изобразеният до \"Ф\" кораб, е български, а не съветски.През 1976 г. Кирил и Методий са се завърнали в българския буквар, при това на първа страница. Причината обаче не е някакво отваряне към религията, а опитът на късния социализъм да конструира нова историческа идентичност на българския народ. Двамата братя са върнати в буквара не толкова като създатели на славянската писменост, колкото като важни персонажи в разказа за 1300 годишната история на българската държава.И изобщо, новият буквар, който излиза след шумната годишнина, чествана през 1981 г., е колкото учебник по писане, толкова и учебник по история. \"А\" става Аспарух и за пръв път \"М\" и \"мама\" са изместени от челното място в детския свят. \"О\" вече не е \"око\", а \"Орфей\". \"Ш\" става Шипка, а \"Ч\" – Чавдар войвода. Вниманието на детето е привлечено от гатанки и игрословици, но и от малки табла, представящи историята на българското оръжие (от копието до автомат \"Калашников\") или българския флаг (до конската опашка и знамето на Райна Княгиня се мъдри и съветското).Та това е едната тенденция – към историзиране. Тя обаче се свързва с друга – в буквара вече навлиза светът на телевизията и развлекателните програми. Педя Човек е на всяка страница, задаващ загадки. Навсякъде – ребуси, картинки за оцветяване, снимки на марки. Самите исторически герои са като герои на комикси – представени са с някакъв подвиг, както и с различителните им белези. За разлика от всички предишни буквари, които се стремят, така да се каже, към едно чисто възпитаване, този иска и да забавлява.На фона на тази тенденция към забавление, чистите образи на господстващата идеология стават все по-декоративни. Те вече не говорят, не призовават. Те просто присъстват върху страницата – Ленин, заедно с гербовете на НРБ и СССР, Живков и Брежнев на цяла страница, отпечатана в жълто, стихотворения за Димитър Благоев и партията. Ако някой ги изреже от буквара, това вече няма да бъде комунистическият свят.Или по-точно, това ще бъде новият комунистически свят – този на пост-комунизма и прехода. На трансформацията на чистата комунистическа утопия в исторически кич и ретроутопия на миналото; на строгостта и сериозността в забавление, развлекателна индустрия и чалга. Възрастните, които ще се сблъскат реално с този свят през 90-те, вече са подготвяни за него от букварите, отпечатани в средата на 70-те и началото на 80-те.", "date": "2017.05.24", "title": "Буквите, букварът и комунистическият свят"}
{"url": "http://www.dnevnik.bg/sport/2017/05/24/2976547_trenirai_s_nai-dobrite_-_v_jujniia_park_shte_se/", "text": "Чудили ли сте се какво е спортното ориентиране и как, докато бягаш, успяваш да разчиташ карта и да вървиш в правилната посока? Ако сте или пък любопитството ви току-що е било събудено, то имате възможност да научите отговорите.Днес в 15.00 часа в Южния парк в София (на поляната до входа откъм бул. \"Витоша\") ще се проведе открит урок. В ролята на учители ще влязат  и четирикратният световен шампион по лятно ориентиране за ветерани д-р Цветан Тодоров.Своеобразната тренировка, посветена на международния ден на ориентирането, ще запознае желаещите с това как да намерят правилния път в непозната местност по топографска карта. \"Подготвени са маршрути за всяка възраст\", заяви генералният секретар на Българската федерация по ориентиране Константин Койнов.През 2016 г. международната федерация отчете на този ден близо половин милион участници в 80 страни. Очаква се сега постижението да бъде надминато. Очаква се клубове от Плевен, Попово, Русе, Ямбол, Хасково и Габрово също да се включат в честването на спортния празник.\"Ориентирането е забавен, интелигентен спорт. Концентрацията е най-важното, за да четеш по картата\", каза Беломъжев. Сребърният медалист от европейско първенство по ориентиране и екстремен бегач Кирил Николов-Дизела също призова желаещите да се включат в събитието.Организаторите посочиха, че един от най-големите плюсове на ориентирането е в това, че се практикува сред природата.", "date": "2017.05.24", "title": "Тренирай с най-добрите - в Южния парк ще се проведе урок по спортно ориентиране"}
{"url": "http://www.dnevnik.bg/sviat/2017/05/24/2976355_papa_francisk_i_donald_trump_-_sreshtata_koiato_shte/", "text": "Няколко дни след като папа Франциск беше избран преди четири години, той бе разкритикуван от Доналд Тръмп, че се върнал да си плати лично сметката в резиденция на Църквата в Рим, в която бил отседнал.\"Не ми харесва да гледам папата да стои на рецепцията на хотел, за да си плати сметката. Това не е присъщо за папа!\", написа той в \"Туитър\" на 19 март 2014 г.Днес Тръмп ще се увери лично дали папата е достатъчно папа, когато влезе в украсените с фрески зали на Апостолическия дворец. Мястото на срещата с папа Франциск (който се отказа от двореца и живее в къща за гости на Ватикана) ще бъде работният кабинет, който той използва за официални случаи.\"Смятам, че това ще бъде мигът на истината. Тези разногласия са действителни и не са , както твърдят някои привърженици на Тръмп\", каза Масимо Фагиоли, преподавател по теология и религиозни изследвания в Университета \"Виланова\".Миналата година в отговор на въпрос за възгледите на  и намерението му да построи стена по американско-мексиканската граница, папа Франциск заяви, че човек, който мисли за построяване на стени, а не на мостове, \"не е християнин\". Тръмп, който е израснал в презвитарианско семейство, но не ходи редовно на църква, отвърна, че е \"срамно\" папата да поставя под въпрос вярата му.\"Ако и когато бъде нападнат от ИДИЛ Ватикана, който както всички знаят е върховният трофей за ИДИЛ, мога да ви уверя, че папата само ще иска и ще се моли Доналд Тръмп да бъде президент\", заяви той в предизборната кампания. След избирането на Тръмп острите реплики от негова страна спряха, а хора, близки до Франциск заявиха, че той не таи никаква злоба и иска да затвори страницата.\"Трябва да се прави разлика между кандидата Тръмп и президента Тръмп\", каза отец Антонио Спадаро, който е от обкръжението на папата и е главен редактор на престижното йезуитско списание \"Цивилита католика\". \"Папа  не дели света на добро и лошо, той няма тази холивудска представа за света\", заяви той в интервю. \"Смятам, че това ще бъде среща, на която ще бъде проявена искреност и реализъм, а не такава, която ще се върти около предразсъдъци. Целта на тази среща не е да се превръща в двубой. Става дума за среща, която ще се състои въпреки всичко, което я предшестваше\", каза Спадаро.По-рано този месец заяви пред репортери, че ще бъде \"искрен\" с Тръмп въпреки различията им. \"Винаги има врати, които остават отворени. Трябва да открием онези врати, които са поне открехнати, да влезем през тях и да обсъдим това, което ни обединява, и да продължим нататък, стъпка по стъпка\", каза той.Една от вратите, за които Ватикана се надява все още да е отворена, е темата за климатичните промени. През март Тръмп подписа указ, премахващ , въведени при предшественика му Барак Обама.  обаче се надява Вашингтон да не се отказва от Парижкото споразумение за климата от 2015 г., чиято цел е световната икономика постепенно да замени изкопаемите горива.Папа Франциск превърна защитата на околната среда във важен елемент от понтификата си, подкрепяйки мнението на учените, че глобалното затопляне до голяма степен се дължи на човешката дейност.Според ватикански източници вътрешният кръг около папата изпитва задоволство, че при посещението си в  в края на миналата седмица Тръмп е смекчил острата реторика към мюсюлманите. Като кандидат той беше предложил временно да им се забрани да влизат в САЩ. После като президент разпореди да се въведат временни забрани за влизане в САЩ на хора от няколко преобладаващо мюсюлмански страни. Тази забрана обаче беше блокирана от различни съдилища.Тръмп първоначално не смяташе да спира в Рим при визитата си в Европа, което някои във Ватикана възприеха като проява на високомерно отношение. Когато обаче размисли, ватиканската страна го вмъкна в графика, насрочвайки срещата с него за сутринта в 8.30 ч - необичаен ден и необичайно ранен час.Папа Франциск има редовна седмична обща аудиенция всяка сряда от 10 ч. на площад \"Свети Петър\". Според ватикански източници има важно значение фактът, че папата не е отменил или отложил срещата.\"Неговите отговорности към хората са на първо място\", заяви високопоставен източник, отбелязвайки, че понеже площадът ще бъде изпълнен с хора, Тръмп вероятно ще влезе във Ватикана през малък страничен портал за служители, а не през обичайния вход за държавни глави. \"Няма да е онова официално, триумфално влизане, което е искал\", заяви източникът. /БТА", "date": "2017.05.24", "title": "Папа Франциск и Доналд Тръмп - срещата, която ще се състои въпреки всичко"}
{"url": "http://www.dnevnik.bg/bulgaria/2017/05/24/2976483_bulgariia_chestva_denia_na_slavianskata_pismenost/", "text": "На днешния 24 май в България се чества Денят на българската просвета и култура и на славянската писменост, като се отбелязва и Денят на братята \"Св. Св. Кирил и Методий\", създатели на глаголицата. което ще започне в 10:30 от Археологическия музей и до 11 часа ще стигне до Националната библиотека \"Св.св. Кирил и Методий\". В него ще се включат президентът на България Румен Радев, който ще произнесе слово, председателят на Народното събрание Димитър Главчев и депутати. за благопреуспяване на учащите се и всички деятели на просветата, науката и културата, . Служението ще започне в 10 часа, като след това патриархът ще се включи в честването на Деня на българската просвета и култура и на славянската писменост пред Националната библиотека.От 11:45 часа председателят на Народното събрание ще присъства на тържеството, с което Софийският университет \"Св. Климент Охридски\" ще отбележи националния празник. В 17.00 часа, Димитър Главчев ще бъде на площад \"Тодор Кирков\" в Ловеч, където ще връчи годишната персонална награда в областта на културата \"Ловешки меч\". Наградата цели да стимулира изявите на творците в сферата на изкуството и културата, като днес ще бъде връчена за 65-ти път.От 18:30 президентът Румен Радев ще бъде домакин на традиционния прием по случай Деня на славянската просвета и култура и на славянската писменост в Националния исторически музей.", "date": "2017.05.24", "title": "България чества Деня на славянската писменост"}
{"url": "http://www.dnevnik.bg/sport/2017/05/24/2976550_botev_zastava_na_putia_na_ludogorec_kum_treti_dubul/", "text": "Купата на България се оказва по-трудно постижима цел за \"Лудогорец\" след влизането му в елита на българския футбол преди шест години. Разградчани спечелиха шеста поредна титла, но само два пъти досега направиха дубъл - през 2012 и 2014 г.Независимо колко добре се представя в първенството, \"Ботев\" (Пловдив) е сред най-честите претенденти за купата и тази година се класираха на финал за 12-и път. \"Канарчетата\" обаче имат само два трофея - през 1962 и 1981 г., а от последния си триумф загубиха пет поредни финала.Двата отбора ще се изправят днес от 18.30 ч. на Националния стадион \"Васил Левски\" в повторение на битката за купата от 2014 г., когато тимът от Разград победи с 1:0 в нервен мач на стадион \"Лазур\" в Бургас.\"Лудогорец\" ще преследва 11-и трофей в българския футбол. За \"Ботев\" освен възможност за първо отличие от 36 години насам това е един от двата шанса да се класира за европейските турнири.Пловдивчани ще играят плейоф с \"Верея\" за седмото място в Първа лига, а победителят от него ще играе бараж за участие в квалификациите на Лига Европа с някой измежду \"Локомотив\" (Пловдив), \"Дунав\" и \"Черно море\".Старши треньорът на шампионите Георги Дерменджиев заяви, че неговият отбор не се определя като фаворит в мача. Той неколкократно изтъкна, че играчите му са уморени от дългия сезон, но е сигурен, че ще подходят изключително сериозно.\"Започваме мача от равен старт. Този мач е важен за нас, защото можем да направим дубъл. Излизаме максимално концентрирани и ще го изиграем така, че да се хареса на феновете. Футболистите искат да починат, защото годината беше тежка, но ще играят концентрирани\", каза Дерменджиев на пресконференцията. \"Разбираме важността на срещата, а футболистите също го разбират. Мотивацията ни е на много високо ниво, макар че е ясно - искат да си починат вече, защото беше много тежка година за нас\", допълните треньорът на \"Лудогорец\".Кадровите проблеми в състава му са свързани с контузиите на Йордан Минев, Джоди Лукоки и Витиня.Дерменджиев очаква играта във финала да бъде по-предпазлива. \"Знаем, че финалът на един турнир си има свои закони. Ние сме готови за всичко - и за продължения, и за дузпи.\"Треньорът добави, че отборът ще разчита и на подкрепата на своята публика. \"Тя може би ще бъде по-малко от тази на \"Ботев\", но е високо интелектуална. С организацията, която правят клубът и феновете, мисля, че ще имаме доста фенове\", каза Дерменджиев. \"Имаме два шанса да играем в Европа, но това е мачът на сезона за нас, защото най-старият клуб в България не е печелил трофей от доста време\", заяви старши треньорът на \"Ботев\" Николай Киров преди срещата.Според него \"Лудогорец\" е най-добрият отбор в България, но пловдивчани имат шанс да победят. По думите му рецептата за успех срещу разградчани е максимална концентрация и дисциплина от първата до последната минута.\"Не трябва да допускаме елементарни грешки пред нашата врата и да се възползваме от всеки шанс, който ни се открие\", каза още Киров. Единствените му притеснения преди финала са свързани с травмата на Фернандо Виана.\"Смятам, че съперниците във финала играят приятен и атакуващ футбол, и не очаквам нещо различно да се случи на терена. Искрено се надявам още в този мач да решим казуса \"Лига Европа\", но сме готови и на двата варианта\", завърши треньорът на \"Ботев\".Към 17.00 ч. вчера са били продадени 6500 билета. Прогнозите на организатора на турнира - Професионалната футбола лига (ПФЛ), са за 10-11 хиляди души на стадиона.Сектор Б е запазен за привържениците на \"Ботев\" (Пловдив), а при нужда ще се отвори и част от сектор В. В сектор Г откъм А ще бъдат настанени привържениците на \"Лудогорец\", а на централната трибуна ще се настаняват неутралните фенове, обясни мениджърът на ПФЛ Атанас Караиванов.За секторите Б и Г билетите са по 10 лева, за В са по 15, а за сектор А - по 20 и 30 лева. ", "date": "2017.05.24", "title": "\"Ботев\" застава на пътя на \"Лудогорец\" към трети дубъл"}
{"url": "http://www.dnevnik.bg/kultura/2017/05/24/2976391_spektakul_razglejda_nevrozite_na_suvremieto_klasirani/", "text": "Четирисет ключови думи и словосъчетания, които отключват болезнени съвременни теми, стоят в основата на новата постановка на Младен Алексиев HYSTER с първи представления в ДНК в петък и събота. Актуалният им рейтинг в новинарския алгоритъм на \"Гугъл\" (Google News) ще пренарежда епизодите всеки път, създавайки неповторим спектакъл.\"Това е нещо като списък на тревогите, на актуални, будещи безпокойство и опасения явления\", разказа пред \"Дневник\" Алексиев, който е и автор на драматургията, почиваща на интереса и изследванията му върху истерията. Ключовите думи около сцените са групирани по теми, започващи с различните букви на заглавието, които съответно също менят мястото си всеки път.\"Това е отворен процес, който се пренарежда непрестанно. Наборът от сцени е по-голям от това, което може да се покаже за час и половина, като всеки път алгоритъмът ще избира и подрежда 20 от най-малко 60 епизода. Шансът те да се повторят е минимален. \"Да, има паралел с информационното претоварване... Сещам се за цитат от една песен на Moloko - Just Cannot Contain This...\" (букв. - не мога да поема всичко това).В епизодите, в които преплитат аудио, видео и текст, участват Ана Табакова, Анна Манолова и Васил Читанов. Сценограф е Златна Михайлова, а авторската музика е на Калин Николов. Събота и неделя, 26 и 27 май ще са първите проигравания на HYSTER, който ще еволюира с времето и актуалните му теми.", "date": "2017.05.24", "title": "Спектакъл разглежда неврозите на съвремието, класирани от новинарския алгоритъм на Google"}
{"url": "http://www.dnevnik.bg/sport/2017/05/24/2976664_klivland_otgovori_na_obrata_s_obrat_i_povede_s_31_na/", "text": "След като допусна да , \"Кливланд кавалиърс\" на свой ред направи голям обрат и спечели четвъртия мач срещу \"Бостън селтикс\" във финала на Източната конференция в Националната баскетболна асоциация (НБА).Шампионите наваксаха пасив от 16 точки и спечелиха със 112:99 у дома, за да поведат с 3:1 в серията. Те записаха 11-и успех в 12-ия си двубой в тазгодишните плейофи и се доближиха на една победа от трети пореден финал с \"Голдън стейт уориърс\".Кайри Ървинг беше най-резултатен за победителите с рекордните в плейофната си кариера 42 точки. Той вкара четири тройки от седем опита и общо 15 от 22-те си стрелби от игра, а от наказателната линия сбърка само веднъж при девет заставания.Пойнт гардът на \"Кливланд\" пое лидерската роля, след като Леброн Джеймс натрупа четири лични нарушения още в средата на втората четвърт и трябваше да седне на пейката.Ървинг вкара 11 точки в оставащата част от полувремето, за да помогне на своя отбор да съкрати изоставането си от върховите 16 точки до десет разлика. В третата част той отбеляза още 22 точки, които изведоха домакините на позиция за победа.\"Кливланд\" спечели тази трета четвърт с 40:23 и взе аванс от четири точки преди заключителните 12 минути. В тях Леброн Джеймс намери своя ритъм и довърши съперника с обичайната си агресивна игра.Звездата на \"кавалерите\" вкара 17 от 34-те си точки в последната четвърт. Той нямаше добра успеваемост от тройката (1 от 6), но вкара 14 от 21 стрелби за две точки, а към точковия си актив добави шест асистенции и пет борби.Кевин Лав също имаше важен принос за успеха с дабъл-дабъл от 17 точки и 17 борби, а въпреки че започнаха лошо мача, шампионите завършиха с много висок процент в стрелбата от игра - 59.5% срещу едва 44.3% за \"Бостън\".В отсъствието на контузения Айзея Томас Ейвъри Брадли беше най-резултатен за \"келтите\" с 19 точки. Джей Краудър добави 18 точки, Ал Хорфорд се отчете с 16, а Кели Олиник приключи с 15.Петият двубой от финала на Източната конференция e в Бостън на 26 май от 3.30 ч. българско време. При необходимост от шести мач двата отбора ще се върнат в Кливланд на 28 май.Финалът в Западната конференция приключи максимално бързо, след като \"Голдън стейт уориърс\" не остави никакви шансове на \"Сан Антонио спърс\" след контузията на Кауай Ленард в първия мач и ", "date": "2017.05.24", "title": "\"Кливланд\" отговори на обрата с обрат и поведе с 3:1 на \"Бостън\""}
{"url": "http://www.dnevnik.bg/gradska_sreda/2017/05/24/2976397_poveche_ot_godina_ministerstvoto_na_kulturata_ne_e/", "text": "\"Явно никой не иска да вземе къщата музей на Пейо Яворов.\" Това каза пред \"Дневник\" управителят на дружеството собственик на имота на столичната ул. \"Г. С. Раковски\" Васил Панчев. , че ще предприеме действия, за да получи къщата чрез замяна с друг имот в София. Повече от година по-късно обаче сградата, в която се помещава музеят на поета продължава да бъде частна собственост. Същевременно тя е затворена от май 2016 г., защото има опасност да се срути.Собственик на къщата музей е дружеството \"Дом Яворов\", управлявано от Панчев. В средата на април 2016 г. той се срещна с тогавашния министър на културата Вежди Рашидов и бе решено да се направи козметичен ремонт на фасадата, двора и покрива на къщата. Едновременно с това трябваше да започне и процедура по замяна на имота, която Васил Пачев описа тогава като \"кон за кокошка\".Година по-късно управителят на \"Дом Яворов\" има чувството, че от Министерството на културата \"нарочно не искат да вземат къщата\". По думите му в средата на 2016 г. са провеждани разговори между негови представители и служители във ведомството. Панчев каза, че в началото му предложили имот в замяна на къщата,но впоследствие той се оказал собственост на Столичната община. Оттогава той все още чака да му бъде предложен държавен имот за замяна.От министерството са поискали оценка на къщата от вещи лица, която да бъде платена от собственика. Панчев обясни, че оценката е изпратена в министерството, но \"няма никаква обратна връзка\". \"Те дори не са направили предложение да им подаря къщата\", каза още управителят на \"Дом Яворов\". Той заяви, че има готовност да се срещне представители на Министерството на културата, когато и да бъде поканен.От пресцентъра на министерството казаха за \"Дневник\", че идеята за замяната е дадена от бившия министър на културата Вежди Рашидов, но към момента по процедурата няма движение. Козметичният ремонт започна в края на април и приключи през май,  и директора на Националния литературен музей Пламен Георгиев - Крайски. Тогава Панчев подчерта, че \"къщата е крайно нестабилна, а козметичният ремонт е една украса на нещо, което го няма\". Директорът на литературния музей заяви, че има готов проект за този ремонт, но средства за изпълнението му ще се търсят от държавата, когато Министерството на културата стане собственик на сградата.Къщата музей на Пейо Яворов беше отворена за посетители за Нощта на музеите на 21 май 2016 г. Ден по-късно. Тогава уредникът на музея Иво Милтенов каза, че сградата е била опасна още при отварянето ѝ, но е заслужавала \"своя празник, своята реабилитация и своето тържество\".", "date": "2017.05.24", "title": "Повече от година Министерството на културата не е поискало къщата на Яворов в София"}
{"url": "http://www.dnevnik.bg/gradska_sreda/2017/05/24/2976548_zapadnata_porta_na_serdika_shte_bude_otkrita_dnes/", "text": "След продължила почти година реставрация, Западната порта на Антична Сердика ще бъде официално открита днес. Дейностите за опазването на античното културно наследство и приключиха в началото на май тази година. Откриването на комплекса за посетители ще се състои днес от 12:30. Сред античните останки, най-късните от които са датирани от VI век пр. Хр,, ще бъде направена демонстрация на антична екипировка, съобщават от Столичната община.Реставрацията на портата струваше над 1 млн. лв., като изпълнител на дейностите бе . Реставрацията., но по настояване на . След приключването на реставрацията Илиана Борисова-Кацарова, която бе част от археологическия екип за реставрацията, изрази мнение пред \"Дневник\", че Западната порта е \"изпълнена по-добре от други подобни обекти в София, като автентичният й вид е запазен максимално\".Западната порта на Сердика е част от археологическия резерват \"Антична Сердика – Средновековен Средец\"., в който влиза и комплексът известен като \"Ларго\" - пространството между пл. \"Независимост\", бул. \"Княгиня Мария Луиза\" и метростанция \"Сердика\". В средата на февруари Столичният общински съвет прие предложение . Предстои предаването на грижата за обекта да бъде одобрено с решение на Министерски съвет.", "date": "2017.05.24", "title": "Западната порта на Сердика ще бъде открита днес"}
{"url": "http://www.dnevnik.bg/sport/2017/05/24/2976551_vsichko_ili_nishto_za_manchestur_junaited_v/", "text": "Един-единствен мач ще определи дали първият сезон на Жозе Моуриньо като мениджър на \"Манчестър юнайтед\" е успех или провал. Това е тазвечершният финал на Лига Европа срещу \"Аякс\", в който залогът ще бъде много повече от един второстепенен трофей.Освен възможност за първо европейско отличие от 2008 г. двубоят на стадион \"Френдс арена\" в Стокхолм ще даде шанс на \"червените дяволи\" да хванат последния влак за Шампионската лига - най-голямата цел пред отбора през този сезон.Моуриньо получи много критики за решението да се откаже от битката във Висшата лига и да концентрира всички усилия в Лига Европа. Множеството кадрови проблеми и лошата позиция в битката за топ 4 обаче предизвикаха португалеца да действа рационално.\"Манчестър юнайтед\" никога не беше завършвал извън първата тройка на Висшата лига под ръководството на сър Алекс Фъргюсън, но го направи във всеки един от четирите сезона след оттеглянето на легендарния шотландец.Дебютен сезон с два трофея, директна квота за Шампионската лига и серия от 25 поредни шампионатни мача без загуба обаче със сигурност ще бъде отлично начало за Моуриньо в ситуацията, в която пое \"червените дяволи\". Загуба днес обаче ще означава точно обратното. Тази ситуация поставя английския отбор под много по-голямо напрежение, отколкото \"Аякс\", който вече си осигури участие в квалификациите на Шампионската лига с второто място в Холандия и ще играе много доста по-освободено.Днешният финал се явява бонус за изключително младия състав на амстердамци, които на хартия влизат като аутсайдер в мача. Те обаче вече взеха няколко елитни скалпа в турнира и са устремени към първия си европейски трофей от 22 години насам. Централният защитник Ерик Бейли е наказан за двубоя, а Златан Ибрахимович, Маркос Рохо, Ашли Йънг са аут заради контузии. До последно под въпрос заради травми ще бъдат Крис Смолинг и Маруан Фелайни. Полузащитникът Дарил Синкгравен не успя да се възстанови навреме за двубоя, а левият бек Ник Виргевер е наказан и вместо него се очаква да стартира Жайро Ридевалд. Това са единствените кадрови проблеми в състава на Петер Бос.Мачът в Стокхолм ще премине под сянката на терористичната атака в \"Манчестър арена\", при която загинаха 22 души, а десетки бяха ранени. Двубоят ще започне с едноминутно мълчание в памет на жертвите от атентата.Заради трагедията в Манчестър УЕФА обяви засилени мерки за сигурност. Европейската футболна централа не изключи възможността мачът в Стокхолм да бъде цел на терористична атака, но заяви, че до момента няма такива данни и увери в безопасността на всички участници.За пръв път от 2002 г., когато \"Фейенорд\" спечели Купата на УЕФА, отбор от Холандия достига до финал в европейските турнири. \"Манчестър юнайтед\" пък е третият английски представител в последните пет сезона, който ще играе финал в Лига Европа, след \"Челси\" през 2013 г. и \"Ливърпул\" през 2016 г.\"Аякс\" и \"Манчестър юнайтед\" са изиграли четири мача помежду си в евротурнирите, като са разменили по две победи. \"Червените дяволи\" обаче излизат краен победител в двата случая, в които се изправя срещу тима от Амстердам - в първия кръг на Купата на УЕФА през 1976 г. (0:1 в Холандия и 2:0 в Англия) и 1/16-финалите на Лига Европа през 2012 г. (2:0 в Холандия и 1:2 в Англия).Предстоящата среща ще бъде третият европейски финал между холандски и английски отбор. Предишните два са в Купата на УЕФА - \"Фейенорд\" срещу \"Аякс\" (4:2 общ резултат) през 1974 г. и \"Ипсуич\" срещу АЗ (Алкмаар) (5:4 общ резултат).На днешния ден преди 22 години \"Аякс\" печели последния си европейски трофей. Амстердамци побеждават \"Милан\" с 1:0 във финала на Шампионската лига, за да стъпят за четвърти път в историята си на европейския футболен връх.Жозе Моуриньо никога не е губил европейски финал в треньорската си кариера. С \"Порто\" той спечели Купата на УЕФА през 2003 г. и Шампионската лига през 2004 г., а през 2010 г. повтори триумфа си в най-силния клубен турнир с \"Интер\".\"Червените дяволи\" се намират в серия от десет поредни мача без загуба в Лига Европа, като в тези срещу допуснаха само четири гола. Трофеят в Лига Европа е единственото значимо отличие, което липсва във витрината на \"Манчестър юнайтед\".", "date": "2017.05.24", "title": "Всичко или нищо за \"Манчестър юнайтед\" в най-важния мач от първия сезон на Моуриньо"}
{"url": "http://www.dnevnik.bg/intervju/2017/05/24/2976659_anna_colova_i_viktor_nikolaev_polagat_se_neprekusnati/", "text": "В годината на постистината и в свят, в който фалшивите новини имат все по-голямо влияние, в обърканата българска медийна среда, сред скандали и атаки срещу журналисти, медии, собственици, говорим с автори и водещи доколко свободни са българските медии, какво е цензура, има ли автоцензура, прави ли опити властта да упражнява контрол над работата им, как, какво ги мотивира да продължат. Говорим за смисъла на журналистиката.Започваме с водещите на сутрешния блок на \"Нова телевизия\", още интервюта от серията четете през следващите седмици.  Да си запази имиджа, да не бъде окаляна и принизена на принципа всички в блатото. Малко островчета, бели петънца са останали, където се прави журналистика по етичните стандарти, не се подменя истината всекидневно с директни лъжи. За жалост виждам, че има опити отвън и телевизиите да бъдат превърнати в това, в което се превърна печатът. Да няма авторитет, да се използват за омаскаряване на хора и за създаване на фалшив имидж на други. Полагат се ежедневни усилия журналистиката днес да е мръсна и непрестижна професия. Има хора, които се наричат журналисти, но всъщност са слуги на пропагандата. Има журналисти в кавички, които са на повикване на силните на деня, подменят истината и с лекота наричат черното бяло и обратното. Това се случва всеки ден. Питам се буквално как заспиват вечер, когато са изрекли една лъжа и им личи, че са изпратени, за да бъдат бухалка в нечии ръце. Това са зависими хора и аз самата няма да ги наричам журналисти. Тези хора и техните поръчители ежедневно работят, за да оцапат нашите лица, т.е. на останалите, които се опитваме да бъдем журналисти. С измислици, лъжи, пропаганда. И тогава започват да използват името ти в публикации в стил крадецът вика дръжте крадеца. Омаскаряването на професията журналист е една от целите на тази пропаганда. Важно е публиката да не вярва на никого, защото когато всички сме оцапани, и истината, която казваш, може да бъде оспорена. Дълго време смятах, че такива хора трябва да бъдат оставени да плуват, както е изразът в един виц, но вече смятам да ги съдя.През последните години е имало моменти, в които съм се чувствала задушена от многото нежурналистика около нас. Според мен това не е точно принципът с казана, всички да сме вътре и да сме оцапани. , т.е. авторитет, светли петънца или островчета няма и именно когато количествено превъзхождаш с една камара сайтове, много по-лесно можеш да събориш останалите, като през тях пускаш лъжи. Това като на принципа на тролските атаки.Тези, които напазаруваха медиите, за да ги ползват не за журналистика, а като средство за разчистване на бизнес територията си. Там целта не е била да се печели от качествен медиен бизнес, а от друг бизнес. Медиите или са пречка да се случат дадени неща, или ако бъдат контролирани, първо, премахваш пречката, второ, имаш възможност да ги използваш за други цели. : Ако си позволиш да питаш и да задаваш въпроси за корупция малко по-високо от средното местно ниво, да излезеш от дребните кметства и общински съветници с техните дребни малки корупционни схеми и се опиташ да се качиш на едно ниво нагоре, лекичко да се опиташ, не много, не да правиш разследвания за \"Пулицър\" (престижната американска награда за журналистика - бел. ред.). Корупцията по високите етажи не е любима тема на властта и присъдружните й т.нар. медии. И това не е посичане срещу Анна Цолова или Виктор Николаев, това е посичане срещу истината. Прави се всичко възможно да се унищожи желанието да се практикува нормално журналистическата професия.  Да й се покаже, че има теми, по които може да се пише и говори, и такива, по които не може. Че има хора, които могат да бъдат сочени с пръст, и такива, които не бива да бъдат закачани и не трябва да бъдат питани. Първо ние губим като журналисти, след това губи и обществото. Пряка цензура няма как да ни наложат. Ако трябва да сме конкретни, цензура според мен се налага по следния начин. При подбора на конкретни теми, събеседници ни се е налагал тотален бойкот, и то не вътре в медията, а отвън. И това не е някакъв нов метод. При репортерите е по-различно. При нас имаме събеседници, говорим си с хора. Тази великолепна конкуренция, която на пръв поглед се разгръща на пазара, в крайна сметка може да ни изиграе лоша шега. В ситуации, в които един събеседник му се предложи по дружелюбна и по-комфортна среда за разговор, той има възможност да я предпочете, т.е. може да си избере къде да отиде. Това е метод да се манипулират не само наши предавания, но и други. От големите медии обаче може временно да се бяга. Този метод се прилага особено когато трябва да се чуят всички гледни точки и в студиото да присъстват повече хора. Смята се, че като не се изпрати даден събеседник в студиото, това ще ти попречи да направиш темата. Идеята е да изглеждаш необективен и да се удари по твоя авторитет. Трик. Евтин, но се използва, защото работи. .: Да и в такива случаи ние не приемаме участие. Съответно човекът не идва и си избира да отиде в конкурентна медия. По време на управлението на Пламен Орешарски бяхме почти напълно оставени без събеседници. Имало е и други такива периоди. Мисля, че по тази тема се преувеличава. Защо се кани този, а не онзи. Често се стига до ситуация, в която по дадена тема, която няма как да оформиш като в списание, защото си притиснат от време и формат, и заради това на нас много по-често ни се налага да избираме разпознаваеми лица. Очевидно имате предвид случаи, в които възниква въпросът морално ли точно този да коментира даденият въпрос. Много пъти сме изпадали в колебания по различни теми. Но пазарът е такъв, за много теми нямаш съвсем независими експерти. И наистина има компромисни участия. Често обаче има хора, които са много интересни, но тях пък не искат да ги пращат в студиото. Действително има компромисни участия. При всекидневно тричасово предаване става и това. А всъщност едва ли си давате сметка, но публиката слуша разпознаваемите лица. И дали някой е разпознаваем от повече хора често също е критерий да е в студиото. Аз избягвам да вземам страна. При мен промяната последните години е тази. Правя го по професионални причини. Въпреки че някой може да ме обвини, че правя компромис с журналистическото си его. Мога да си го позволя вече. Не ми е толкова важно да наложа моя си извод и моето конкретно мнение по дадена тема. Особено по изострени теми, искам да имаме всички гледни точки, дори и тези, за които има съмнение, че не са особено автентични, и в моите очи не са справедливи. : Даваме си сметка, че работим в медия, която е за широка аудитория. Не сме тясно специализирано предаване, което има точно определен тип потребители, които трябва да бъдат информирани по това, от което конкретно имат нужда и очакват. Работим за много голяма аудитория и една от думите, която е много важно да прилагаме, е баланс. Нашата обществена и медийна действителност много често обаче сътворява измислен баланс. Има една теза, която започва много усилено да не се харесва на определени силни на деня.  Какво прави медията в такъв случай? Слагаш на масата двете гледни точки, отразяваш и протеста и контрапротеста. Дори и да виждаш, че там няма автентично алтернативно мнение, че хората не знаят за какво точно са на т.нар. протест. И задаваш честно и критично въпросите и към двете страни.  Номерът е не да го казваш през директен коментар, да сочиш с пръст кое е истинско и неистинско. Това не е красиво чисто естетически, като вземаш страна. Другото е, че в една страна, пропукана от съмнения, всичко изглежда съмнително, дори ако посочваш кое е черно, кое е бяло.  Даваш ли думата на измислената друга страна, неавтентичната, защото много други медии са я наложили като автентична/истинска. Много често съм се питала и съм имала моите вътрешни противоречия. Хубаво е да има баланс, но този баланс да е между две реални мнения. Какво да правя?: А ако институция стои зад това. Ти си задължен да отразиш институцията. Ето проблем.  Другият голям проблем в контекста на подмяната на реалностите. Случвало се е, когато има голяма обществена тема, която трябва да бъде замъглена и затъмнена, да се измисли създаването на събитие, което често е облечено в думичката патриотизъм. Няма да използвам думата патриотизъм в случая. Ще я нарека патриотарство, кух патриотизъм. Той е изключително вреден. Освен че подменя, замъглява, освен че дава хляб в ръцете на хора, които са освирепели да мразят, да търсят вината в другия, да са агресивни вербално и невербално. Фалшивите новини влияят най-много на хора, които се чувстват изолирани, нереализирани и нещастни. Лесно могат да бъдат манипулирани.Аз емоционално се обирам.  Той го умее по-добре. Аз не.  Наистина мога да си позволя като психика и търпение да изслушам нещо, в което не вярвам. Приемам го. Отразява позиция. Не бива да подценяваме аудиторията си. Хората разбират кое е лъжа, кое е истина. Автентично и неавтентично. . Има журналисти, на които много им личи кой е собственикът, за когото работят. С кой бизнесмен и политик са приятели. Непрестанно сме свидетели на такива неща.  Равна отдалеченост от всяко мнение. Почтеност към работата, към истината и способност да осигуриш всички позиции (опитвам се, но невинаги става) по равен начин.  Няма как човек да се отнася равно и без емоция, без конкретни въпроси към лъжата. Една от функциите на журналиста е да бъде коректив на лъжата. Затова сме четвъртата власт, която е коректив на първите три, за които се предполага, че имат причини и основания да не казват цялата истина.  Можем в процеса на разговор с въпроси да дадем възможност на зрителя да прецени кое е лъжа и кое е истина.  Мълчание и мигане пред някакви откровени лъжи аз няма как да смятам, че е работата на журналиста. Само и само в студиото да е спокойно и на събеседника да му е уютно и комфортно. По повод моите правила имам едно изключително важно, което знам, че и Виктор споделя, и затова мисля, че няма да говоря само от свое име. Не приемам лични срещи с политици и бизнесмени извън студиото. Прекратявам веднага отношения, ако ме поставят в конфликт на интереси. Искам да заспивам спокойно вечер, да не дължа на никого нищо. Виждам политиците и бизнесмените в студиото и на публични събития. В редки случаи ги чувам по телефона, за да се опитам да го поканя в студиото. Много рядко с Виктор искаме да влизаме в личен контакт с човек, когото ще интервюираме, защото рискуваме да влезем в разговор от рода \"ама не ме питай това, не ме питай онова\". Има опасност да развиеш симпатия, която да ти се отрази на работата. Ние сме хора, човешки същества, не сме роботи с етикет политик, журналист. Това ми е категорично правило, което спазвам, откакто съм в професията и се изявявам като водещ. Не се виждам и общувам с хора, на които би трябвало да съм коректив. Да се гордееш, че си приятел с политиците, на които би трябвало да бъдеш коректив, те прави единствено и само приятел на политиците, но не и журналист. Един сайт преди време дори обяви официални тарифи за журналистически публикации: платено интервю, анализ, стигнахме дотам, че вече го обявяваме официално до степен, че забравихме за какво точно работи журналистиката. Не мога да си представя какво се случва неофициално. Във вестници и сайтове е пълно с платено съдържание, което не е отбелязано като реклама, а като журналистика. И сега мога да отворя 5-6 сайта и да ви дам десет примера. Журналисти галят с перце една институция, а тази институция после им дава грамота за обективно отразяване. Още една тъжна констатация от нашата така наречена журналистика. Другото важно нещо е да не дължиш на никого нищо. На вратата са ми чукали хора. Дойде в къщи пратеник на един кандидат, няма да казвам за какво, да ми предложи 5 хил. лв. за интервю. Ако взема тези пари и после отново го направя, ще мога ли да спя спокойно или ще се налага да се движа с охрана, защото заради тази зависимост аз ще стана абсолютен роб на хората, които са ми дали пари. Да не говоря, че за съжаление в нашата журналистическа действителност има зависимости с 5-6-цифрени суми. Сбъркана работа. Не може да има такова общуване.  Може да няма нужда. И ние, журналистите, да си внушаваме, че сме толкова важни за хората. Да смятаме, че всички се вълнуват на кое място сме по свобода на словото, това може пък това да не е върховната ценност за аудиторията.Може пък на хората да им е по-приятно да знаят, че им поднасят невярна информация, и това да е новият вид хамбургер. Казвам го с ирония, но напоследък се замислям и върху това. Общият фон е наистина песимистичен. И се работи трудно. Но лесно няма. Аз не се отказвам, защото професията толкова е станала част от мен и аз съм станал част от нея, мога все още да плувам в това блато, в което се оказва, че се е превърнала нашата професия. Мога да си върша работата въпреки всичко. Въпросът е да имаме сила и спокойствие да виждаме светлинката. Вършим си работата, както смятаме за правилно. Големият проблем е, че и на поръчителите на пропагандата, и на консуматорите им е трудно да повярват, че има хора, които правят нещо ей така, в името на правилата и справедливостта. Без пари! И с чиста съвест. Затова продължавам - защото няма от какво да се срамувам.  Като хванем темата на деня и сме адекватни по нея. Дребните победи ме радват. Имаме една рубрика - \"Моята новина\", през която се решават ефективно макар и дребни проблеми. От нея има видими резултати. И в това намирам удовлетворение, че нещо благодарение на нас се е променило.  Приятно ми става, когато се запълни дупка на улицата след рубриката \"Моята новина\", но мен само това не ме удовлетворява. Работя на един чист остров, който ми позволява да говоря за корупцията, защото забелязвам, че на много медии не им е позволено. Не ме спират да го правя. Съзнавам, че човек трябва да се радва и на малките победи. Но и да не забравяме каква точно е функцията на журналистиката – четвърта власт, критик и коректив на първите три. Коректив, а не слуга. . Светът променя нас, а не ние него. Журналистиката не може да си въобразява, че ще промени света. Аз не приемам журналистиката като война. ", "date": "2017.05.24", "title": "Анна Цолова и Виктор Николаев: Полагат се непрекъснати усилия журналистиката да е мръсна и непрестижна професия"}
{"url": "http://www.dnevnik.bg/sviat/2017/05/24/2976709_sherpi_otkriha_oshte_chetirima_zaginali_katerachi_v/", "text": "Непалски шерпи са открили четири тела на алпинисти в палатков лагер в подножието на Еверест (8848 м), съобщава \"Ройтерс\". Така броят на загиналите по склоновете на най-високия връх на света за последния месец достигна 10.Самоличността на загиналите, както и причината за смъртта им все още не са известни. Телата на четиримата катерачи са открити в палатките им в последния височинен лагер под върха на височина от 8000 хиляди метра. Шерпите са открили труповете на път към друг лагер, за да приберат тялото на Владимир Щърба,.Малко по-късно агенцията съобщи, че според местните медии двамата алпинисти са чужденци и са били част от експедицията на  Seven Summit Treks group. Според нейния служител Мингма шерпа алпинистите най-вероятно са се задушили с въглероден двуокис. \"Много е вероятно те да са жертва на отравяне с въглероден двуокис след като са използвали неправилно примусите в палатките си без да осигурят проветрение\", коментира в своя блог американският катерач Алън Арнет.", "date": "2017.05.24", "title": "Шерпи откриха още четирима загинали катерачи в подножието на Еверест (допълнена)"}
{"url": "http://www.dnevnik.bg/sviat/2017/05/24/2976571_sasht_otkazaha_da_pregovariat_s_orban_za/", "text": "\"Правителството на Съединените щати няма власт и намерение да влиза в преговори за работата на Централноевропейския или който и да било друг университет в Унгария.\"Това се казва в , разпространено във вторник.В него се заявява още, че Вашингтон призовава правителството на премиера Виктор Орбан \"да прекрати прилагането на поправките в закона за висше образование, поставящи дискриминиращи и силно затормозяващи изисквания към институции в Унгария, които са акредитирани от САЩ, и заплашващи академичната свобода и независимост.\"На Будапеща се препоръчва \"да разговаря директно със засегнатите институции за намиране на решение, което ще им позволи да функционират свободно и да предоставят големи образователни възможности на гражданите на Унгария и страните от региона\".Орбан предложи да се позволи на университета да работи, но след разговори с американската администрация и получаване на гаранции или двустранно споразумение от Вашингтон. Декларацията на Държавния департамент от вторник попарва тези надежди за компромис.Поредната и още по-категорична позиция на Вашингтон по повод прогонването от страна на Орбан над университет, основан и частично финансиран от Джордж Сорос, идва броени дни след като унгарското правителство отказа да променя спорни законови промени.Заради тях срещу него бе започната наказателна процедура и от Европейската комисия, а след дебат в Европарламента депутатите препоръчаха на Брюксел да направи оценка на състоянието на демокрацията в Унгария и дали действията на Орбан са заплаха за европейските ценности. Комисия подготвя декларация, с която Европарламентът да призове за временно замразяване правата на Унгария във взимането на решения в ЕС и външен контрол над изразходването на еврофондовете.Но ЦЕУ попадна в центъра на политическата буря и се превърна в постоянен повод за протестни шествия в унгарската столица.В понеделник външният министър Петер Сиярто с остър тон заяви: \"Тези закони са от национална компетентност, така че институциите на ЕС трябва да се въздържат от опити да се месят във вътрешните работи и трябва да избягват да оказват натиск над страните членки по въпроси, които са във властта на националните правителства и парламенти.\"Запитан дали Будапеща ще оттегли спорните закони, той отвърна: \"Не, защо? Защо?\"Сиярто изтъкна, че разчита на Полша да подкрепи унгарската позиция, защото и Варшава била \"заплашвана по същия въпрос\". \"Тогава и ние много ясно заявихме, че никога няма да подкрепим какъвто и да е опит за налагане на санкции срещу Полша. След вота [в Европарламента] разговарях с полския ми колега, който ясно даде да се разбере, че няма да подкрепи никакви политически мотивирани действия и не подкрепят процеса на заплашване на която и да е страна с активиране на член 7. Така че нямам никакви съмнения, че Полша ще действа в подобна ситуация, както ние действахме спрямо Полша.\"", "date": "2017.05.24", "title": "САЩ отказаха да преговарят с Орбан за Централноевропейския университет"}
{"url": "http://www.dnevnik.bg/sviat/2017/05/24/2976532_v_germaniia_e_razbita_500-chlenna_banda_za_obiri/", "text": "Полицията в германския град Мюнхен съобщи, че е разбила голяма банда, занимаваща се с взломни кражби, която може да се окаже отговорна за една пета от извършените в страната обири. Полицията оприличи престъпната група на октопод, чиито пипала се простират из Европа и чиито членове са свързани по кръвна линия или чрез бракове, пише Би Би Си.Разследването на групата е започнало още през 2016 г., след като три млади жени били заловени в опит да оберат имот в Мюнхен. След разследването са извършени арести не само в Германия, но също в Хърватия и Испания. Бандата може да има десетки други разклонения, които действат в други държави, например Белгия, Франция и Италия, каза пред журналисти комисар Рейнхолд Бергман.,обясняват разследващите. При първоначалния арест на трите млади жени в Мюнхен полицията е била впечатлена от бързината и ловкостта, с която те са извършили взлома. При ареста трите жени заявили, че са тийнейджърки. Полицията обаче установила, че документите им за самоличност са подправени и те били свързани с по-голяма престъпна група, действаща в Хърватия.Впоследствие полицията арестувала още 20 млади жени, които разследващите наричат \"пчели работнички\", заедно с двама мъже, смятани за \"мениджъри\" средно ниво в Германия. Двама предполагаеми лидери са били задържани в Хърватия, в луксозните им вили в Загреб, а други двама се издирват. Арести са извършени и в Испания.Според комисар Бергман групата е използвала жени за обирите, тъй като те били по-дискретни и е било по-малко вероятно да бъдат вкарани в затвора. Смята се, че жените дори са били търгувани сред различните среди на престъпната група, която според полицията наброява 500 души и е със строга йерархия. \"Те не са имали друг избор, освен да участват\", обясни полицаят.евро, макар полицията да посочва, че на този етап не е възможно те да бъдат напълно изчислени.Хърватската полиция е конфискувала бижута и други ценности, стотици хиляди евро в брой и се опитва да открие собствениците им, посочва Би Би Си.", "date": "2017.05.24", "title": "В Германия е разбита 500-членна банда за обири, оплетена в роднински връзки из Европа"}
{"url": "http://www.dnevnik.bg/citat_na_deniia/2017/05/24/2976729_citat_na_denia_bulgariia_dnes_se_prostira_na_5/", "text": "Това каза президентът на България Румен Радев в тържественото си обръщение пред Националната библиотека \"Св. св. Кирил и Методий\", по време на .В слово си държавният глава описа българския език като \"незрима родина\", която всеки отнася със себе си\", \"щастлива орис\" и \"червената нишка към свободата\". ", "date": "2017.05.24", "title": "Цитат на деня: България днес се простира на 5 континента"}
{"url": "http://www.dnevnik.bg/biznes/2017/05/24/2976706_mvf_preporucha_na_bulgariia_oshte_ukrepvane_na/", "text": "Банковата система на България се стабилизира след затварянето на КТБ през 2014 г. благодарение на започнатите реформи и наличието на значителни капиталови и ликвидни буфери. Това се казва в съобщение на Международния валутен фонд след приключилата оценка на стабилността на финансовата система в България. Институцията все пак препоръчва допълнително укрепване на банковия надзор и мерки за намаление на необслужваните заеми на банките.Според международната институция  осигури задълбочена оценка на практиките на банките за определяне на обезценките, качеството на кредитните данни и процесите за оценка на обезпеченията, се посочва в оценката.В нея се препоръчва и да бъдат намалени необслужваните кредити, а някои банки, за които прегледът установи необходимост, следва да изпълнят съответните капиталови планове. След приключването на стрес тестовете и прегледа на активите на банките през миналото лято БНБ откри най-много проблеми в Първа инвестиционна банка и Инвестбанк, на които и отправи препоръки.Наскоро и Брюксел в традиционния си преглед на икономиките на страните членки  на банките. Към края на февруари по данни на БНБ необслужваните и реструктурирани бизнес кредити представляват по-малко от 17% от общия обем на одобрените. Преди 1 година делът им бе 19%. Общият обем на \"лошите\" заеми в бизнес кредитирането намалява с около 10% през последната година, но продължава да представлява крупна сума и възлиза на близо 5.3 млрд. лв.Според МВФ е постигнат напредък в укрепването на банковия надзор след оценката през 2015 г. на съответствието на надзорните практики на БНБ с Базелските основни принципи, но са необходими още действия и ресурси.Рамката за управление на кризи в банковия сектор е изградена на здрава основа, но предстоят още важни стъпки, включително одобряването на плановете за преструктуриране на системно важни местни банки и разработването на инструменти за осигуряване на възможност за ликвидна подкрепа от страна на централната банка, се казва още в прессъобщението на МВФ.От институцията припомнят, че казусът с фалита на КТБ е повдигнал въпроса за жизнеспособността и на други банки, \"някои от които претърпяха отлив на депозити, и порoди опасения във връзка с упражнявания от БНБ надзор\".В началото на кризата с КТБ Първа инвестиционна банка бе подложена на натиск за изтегляне на депозити. Тогава държавата помогна на институцията, като й срещу план за преструктуриране. Впоследствие институцията възстанови парите от подкрепата. Освен това през лятото на 2014 г. след затварянето на КТБ само за месец от банковата система бяха изтеглени депозити на обща стойност 1 млрд. лв.Направеният преглед сега отчита направеното след фалита на КТБ и по-конкретно след смяната на управителя на централната банка - направените реформи в банковия надзор и въведената функция функция по преструктуриране на кредитни институции.", "date": "2017.05.24", "title": "МВФ препоръча на България още укрепване на банковия надзор и намаление на необслужваните заеми"}
{"url": "http://www.dnevnik.bg/skorost/2017/05/24/2976158_prejiviavaneto_formula_e_video/", "text": "Има един моторен спорт, който не спира да трупа популярност от година на година. Въпреки липсата на рев на мотори и мирис на бензин феновете на \"Формула Е\" не са разочаровани, дори напротив.Тайната се крие в това, че почитатели, пилоти и машини са близо едни до други, без елитарността, която отблъсква все повече почитатели от \"Формула 1\". \"Формула Е\" е проект на Международната автомобилна федерация (FIA) за състезания между електрически болиди. Той се развива от септември 2014 година, а в актуалния му, трети, сезон участват десет отбора и двадесет пилоти.Първата си среща с електрическите формули имах миналия уикенд в Париж и вече мога да кажа, че и аз съм от феновете на шампионата. За разлика от \"Формула 1\" при \"Формула Е\", всички важни неща се случват в рамките на един ден – обиколките за запознаване с пистата, квалификациите и самото състезание. Друга важна подробност е, че всеки може да надникне в боксовете и да следи какво става там преди и по време на квалификациите, както и на фона на самото състезание.По правило екологичните надпревари се провеждат на временни писти в централните части на градове като Хонконг, Маракеш, Беунос Айрес, Монако, Париж, Ню Йорк и Монреал. Това превръща състезанията в лесно достъпен купон на открито, в истинско забавление за цялото семейство.Трасето за последния кръг, който се преведе в Париж на 20 май, например беше в идеалния център, в непосредствена близост до Дома на инвалидите и Айфеловата кула. Бях на мястото още около 11 часа, или цели пет часа преди старта.Изобщо не скучах обаче. В т.нар. Електрическо градче, достъпът до което е безплатен, можех да видя щандове, на които бяха показани електрически автомобили и мотопеди, да пробвам уменията си в пилотирането на рали симулатор или да си направя смути в шейкър, задвижван от енергията, произведена от мен, с въртенето на педали на велосипед.Разбира се, не липсваха сергийки със скара, морски дарове, сладоледени деликатеси и т.н. Не бяха и малко хората, които просто се излежаваха на тревата и се наслаждаваха на майското слънце и изпълненията на живо на неизвестна за мен, но доста талантлива музикална група.Известно раздвижване наставаше в периодите, в които младежи на електрически мотоциклет и колело, демонстрираха опасни каскади на метална рампа. Разбира се, най-сериозни размествания сред публиката имаше при появата на болидите на трасето.Квалификациите, както и самото състезание, могат да се наблюдават от специални трибуни, поставени на най-атрактивните места около пистата, срещу билет от 50 евро. Освен че пропуските са в пъти по-евтини от тези на \"Формула 1\", изграждането на временно трасе в градска среда дава и възможност състезанието да се гледа безплатно, като просто застанеш на някои от местата, където имаш поглед към части от пистата.На всички ключови места са разположени огромни екрани, на които човек може да следи случващото се и в другите зони на трасето. Аз избрах безплатното гледане на \"Формула Е\" и изобщо не съжалявам, тъй като така усетих много по-добре цялата атмосфера.Наблюдавах самото състезание в компанията на семейство с четири деца, на видима възраст от 2 до 12 години, и останах с усещането, че всички се забавляваха. Тук е моментът да отбележа, че интересът към електрическата формула сред французите е голям, защото тимът на \"Рено\" е лидер при отборите с голяма преднина.Това не е изненада предвид факта, че алиансът \"Рено Нисан\" предлага и най-широка гама електромобили и инвестира сериозни суми в разработки в тази сфера.Пилотът на \"Рено\" Себастиен Буеми, познат и като участник във Формула 1 за \"Торо Росо\", е сред фаворитите за титлата тази година. Интересът към \"Формула Е\" се подсилва и от присъствието в надпреварата на фамилии като Прост, Пике и Андрети.Ален Прост е шеф на тима на Renault e.dams, а синът му Нико е един от пилотите в него. Нелсън Пике младши кара за китайците от NextEv Nio. Що се отнася до Марио Андрети, той е собственик на отбора \"Андрети Формула Е\".Почитателите на моторните спортове могат да открият сред пилотите в електрическата надпревара и още имена на свои любимци от \"Формула 1\", като Ник Хайфелд и Жан-Ерик Верн. Почитателите на Лукас де Граси пък могат да бъдат горди, че през септември 2014 година той влезе в историята като първият победител в състезание с електрически болиди.Самите коли, които участват във \"Формула Е\", също са много интересни. Правилникът, регламентиращ техните характеристики, се променя и ще се променя всяка година, което превръща надпреварата и в поле за развиване на нови технологии, свързани с електрическата мобилност.Към днешна дата електрическите болиди на всички отбора са изградени с абсолютно идентични носове и аеродинамични елементи отпред и отзад. Идентични са и гумите.Мощността също е еднаква – 200 киловата за квалификацията (малко над 280 конски сили) и 170 киловата за състезанието (почти 228 к.с). Интересна подробност е, че тримата състезатели с най-голяма популярност в специална платформа получават възможността еднократно да прибавят 100 килоджаула към мощността на своята кола. Активирането на т.нар. \"фенбууст\" функция е достатъчно за едно изпреварване, ако се задейства в подходящия момент. Болидите имат максимална скорост 225 км/чПри изравнените технически показатели на колите разликата между тимовете идва от настройките на аеродинамичните елементи и окачването, както и от решенията, свързани с мотора и трансмисията. Към момента например има болиди с трансмисии с три скорости, такива с две предавки и дори коли без класическа скоростна кутия. Естествено и ролята на пилота е ключова.В състезанията от \"Формула\" Е няма смяна на гуми в хода на надпреварата, но пък пилотите минават през бокса, за да вземат втория си автомобил, тъй като батериите на първия не могат да изкарат цялата надпревара. Тази особеност позволява на отборите да правят различни стратегии за надпреварата.Според организаторите състезанието от \"Формула Е\" в Париж е било посетено от 46 000 души, но реалната бройка на гледащите отвъд оградата, качено по балкони и прозорци на околните сгради, със сигурност е доста по-сериозна.За радост на домакините колата на \"Рено\" с пилот Себастиен Буеми финишира на първо място. Втори стана Хосе Мария Лопес от британският отбор DS Automobile Virgin Racing.Трети стана Ник Хайфелд, каращ за индийците от \"Махиндра\". Буеми събра 182 точки и натрупа 43 точки преднина пред втория Лукас де Граси от германският ABT Schaeffler Audi Sport, който след три катастрофи в събота отпадна.Трети е Нико Прост с 58, завършил шести с второто \"Рено\". Титлата обаче още не е решена, тъй като сезонът е в средата си, а до края остават още шест старта.За победа в сериите \"Формула\" Е се дават 25 точки, но има и вариант те да станат 29 с допълнителните три, присъждани за победа в квалификацията и едната за пилота, направил най-бърза обиколка.При конструкторите \"Рено\" има 190 точки, докато вторият – германският ABT Schaeffler Audi Sport, е с едва 115. Третата позиция е за индийците от \"Махиндра\". Освен вече споменатите отбори в състезанието участват още китайските NextEv Nio и TECHEETAH, американският Faraday Future Dragon Racing, британците от Panasonic Jaguar Racing и тимът от Монако Venturi.Ако казаното дотук вие е заинтригувало, спокойно можете да планирате следващата си визита в Берлин, Ню Йорк или Монреал съгласно календара на \"Формула Е\", за да видите на живо моторния спорт на бъдещето.Емоцията от стартовете може да се съпреживее и от дистанция, като следите състезанията на живо на сайта на сериите. В България \"Формула Е\" се излъчва и от БНТ HD.", "date": "2017.05.24", "title": "Преживяването \"Формула Е\" (видео)"}
{"url": "http://www.dnevnik.bg/sport/2017/05/24/2976676_citat_na_denia_ako_ima_oshte_prezidenti_kato/", "text": "Той няма да поднови договора си с турския \"Мерсин\". Вратарят има предложения от три клуба, два от които са от Холандия и Турция. \"Вече търся стабилен клуб, скоро навършвам 29 години. Не мога обаче да кажа, че финансовите параметри са без значение. В \"Твенте\" например бях най-високоплатеният вратар в Холандия.\"По думите му няма вариант да се върне в България. \"Търсили са ме два-три клуба - изслушвам ги уважително и дотам. Разликата в парите е от земята до небето. Ако в моя любим \"Левски\" мога да получавам заплата като в Турция, подписвам 15-годишен договор и оставам в родния си град София. Затова и всички национали отиваме навън. Само \"Лудогорец\" може да задоволи моите финансови претенции. Но те имат прекрасни вратари - желая бързо възстановяване на моя приятел Владо Стоянов, купиха и бразилец. Затова и никога \"Лудогорец\" не е бил опция за мен, въпреки че се появиха такива спекулации.\"По темата за националния отбор и работата със селекционера Петър Хубчев вратарят заяви: \"Той има добра комуникация с футболистите, влиза в нашия тон. Ние самите вече пораснахме, не сме на по 22 години и знаем какво значи да бъдеш пълен професионалист. Всеки се успокои и е наясно кое е правилно и кое - не. Всички сме заедно и се борим да постигнем онова, което ни убягва толкова години.\"", "date": "2017.05.24", "title": "Цитат на деня: Ако има още президенти като Домусчиев, футболът ни ще отиде на много високо ниво"}
{"url": "http://www.dnevnik.bg/sviat/2017/05/24/2976754_atentatorut_ot_manchestur_veroiatno_ne_e_deistval_sam/", "text": "Атентаторът самоубиец, който атакува зала в Манчестър, вероятно не е действал сам, заяви вътрешният министър на Великобритания Амбър Ръд. Пред радио Би Би Си тя заяви, че, изглежда, напоследък той е пътувал до Либия, а френският ѝ колега Жерар Колон каза, че британското следствие е споделило с френските си колеги, че не е изключено 22-годишният Салман Абеди, познат на службите, да е бил и в Сирия.Роден в Манчестър в семейство на либийски имигранти, той предизвика най-смъртоносния атентат в страната от нападенията в Лондон, когато загинаха 52 души. Жертвите от Манчестър досега са 22, но броят на ранените в болниците се увеличи на 64, като 20 от тях са в критично състояние.\"Ислямска държава\" определи Абеди като \"един от нашите воини\", но не предостави характерни доказателства като мястото на атаката, използваното оръжие или дори снимка на атентатора. В сряда Ръд каза, че засега не са открити връзки между британеца и терористичната организация.Днес във връзка с атентата в южните части на Манчестър са арестувани още трима души, съобщи британската телевизия Channel 4.След снощното решение да се повиши опасността от тероризъм до максималното ниво въоръжени военни поемат контрола над ключови обекти в страната, включително на Бъкингамския дворец и на резиденцията на премиера на \"Даунинг стрийт\" 10.Според Ръд ще бъдат използвани до 3800 военни по преценка на полицията и местните власти, за да се освободи въоръжената полиция за патрулиране по улици и обществени места, където се събират много хора. Това означава не само гари и транспортни центрове, но и спортни събития и концерти.Комплексът на британския парламент в Лондон бе затворен в сряда за посетители. Депутатите не заседават, защото парламентът е разпуснат преди извънредните избори н 8 юни. Но в съобщението на сайта на институцията се казва, че незабавно се отменят всички туристически обиколки, събитията и банкетите \"до второ нареждане\".Малко по малко стават известни и имената на загиналите, сред които има 8-годишно момиче, две тийнейджърки и 28-годишен мъж. Полският външен министър потвърди, че семейство поляци са убити - Ангелика и Марчин Клис, докато са чакали дъщерите им да излязат от концерта на Ариана Гранде.Джон Рус, директор на здравните и социалните служби в района на Манчестър, каза за \"Скай нюз, че \"20 души получават неотложна помощ заради наранявания на органите, тежки травми по крайниците... някои от тях ще се нуждаят от много продължителна грижа и подкрепа, това са много сериозни наранявания\".", "date": "2017.05.24", "title": "Атентаторът от Манчестър вероятно не е действал сам"}
{"url": "http://www.dnevnik.bg/sport/2017/05/24/2976699_sam_alurdais_napusna_kristul_palas_i_dade_znak_che/", "text": "Мениджърът на \"Кристъл палас\" Сам Алърдайс напусна клуба. Специалистът даде знак, че прекратява кариерата си.Той  със задачата да го спаси от изпадане. Тогава съставът беше 17-и на точка от опасната зона. Алърдайс, чийто договор беше за две години и половина, изпълни целта и през следващия сезон \"Кристъл палас\" отново ще е във Висшата лига.\"За мен беше привилегия да работя тук през миналите пет месеца. Но идва време, в което трябва да решиш в каква посока трябва да поеме животът ти\", посочи 62-годишният специалист в обръщение.\"Това е подходящото време за мен. Нямам амбициите да започвам нова работа, просто искам да мога да се наслаждавам на нещата, на които човек не може да се наслади напълно, когато е на непрестанно разположение като мениджър на футболен клуб\", допълни Алърдайс.В кариерата си той е бил начело на \"Болтън\", \"Нюкасъл\", \"Блекбърн\", Уест хем\" и \"Съндърланд\". Миналата есен за кратко той беше селекционер на Англия, но остана на поста само 67 дни, като води отбора в един мач. Той  като селекционер .", "date": "2017.05.24", "title": "Сам Алърдайс напусна \"Кристъл палас\" и даде знак, че прекратява кариерата си"}
{"url": "http://www.dnevnik.bg/bulgaria/2017/05/24/2976753_rumen_radev_v_ierarhiiata_na_duha_purvenci_ne_sa/", "text": "В йерархията на духа и културата първенци не са политиците, а рицарите на буквите. Това заяви в словото си държавният глава Румен Радев. Той поведе в София от Археологическия музей до Националната библиотека, където се състоя и тържество. \"Скъпи сънародници, прескачам традиционните протоколни обръщения, защото днес всички сме само българи\", започна . Той обърна внимание на проблема с грамотността. Според него езикът на Вазов и Михайловски, на Алеко и Гео Милев, на Вапцаров и Валери Петров няма да загине. \"Той ще надживее невежеството и експериментите на неразумните юроди, които не умеят да боравят с думите му\", заяви държавният глава.\"Езикът ни вдъхновява и езикът ни утешава. Когато духът линее, езикът страда с нас. Страда от правописа ни. Губят се от речника му важните думи. Страда граматиката. Като в запустял дом в него се заселват неканени чуждици\", каза той.Всички българи имат отговорност към езика и всички ние сме учители. Това каза в словото си детският писател Петя Кокудева, която бе поканена за това от Столичната община.\"Когато говорим за грамотност и култура, родители, учители и министерство на образованието се делим и после изследваме кой за какво е виновен. Аз не вярвам в това деление\", каза Кокудева. По думите й доброто отношение на децата към езика ще се появи, ако те го виждат навсякъде, а не само в училище. \"Не са ли учители по ораторско майсторство президентът и телевизионните водещи?\", попита риторично Кокудева.Министър-председателят Бойко Борисов избра да честити празника с публикация в социалната мрежа \"Фейсбук\". В нея той поздравява всички учители, образователни, културни и духовни дейци, пожелава им здраве и посочва, че \"техният принос за образованието и израстването на българските деца е от огромно значение\". До 8 години половината от българските учителите ще се пенсионират. Това пък съобщи в пряко включване пред националната библиотека в ефира на \"Нова телевизия\" министърът на образованието Красимир Вълчев. По думите му министерството търси начин да осигури повече млади учители. Един от основните начини, по които това трябва да бъде постигнато, е почти двойното увеличение на заплатите за следващите 4 години, което е заложено в програмата на правителството, обясни той.В тържеството тази сутрин в София участваха и кметът на София Йорданка Фандъкова, председателят на Народното събрание Димитър Главчев, патриарх Неофит, депутати и съветници от Столичния общински съвет.", "date": "2017.05.24", "title": "Румен Радев: В йерархията на духа първенци не са политиците, а рицарите на буквите"}
{"url": "http://www.dnevnik.bg/sviat/2017/05/24/2976758_london_e_iadosan_che_ot_sasht_izticha_informaciia_za/", "text": "Вътрешният министър на Великобритания Амбър Ръд критикува американските си колеги за това, че споделят с медиите част от информацията от разследването, преди това да са направили британците. Според британски журналисти гневът в Лондон преминал в обезсърчение, когато и френският вътрешен министър разказа в Париж какви данни им подават британците.\"Бяхме много ясни, че искаме британската полиция да контролира потока от информация с цел да се защитят оперативната работа и елементът на изненадата, така че сме много ядосани, когато други източници пускат подробности, и много ясно заявих на нашите приятели, че това не бива да се повтаря\", каза Ръд пред Би Би Си.Запитана дали американците са попречили на разследването, вътрешният министър заяви, че \"не бих отишла чак толкова далеч в оценките, но те са напълно наясно със ситуацията и това не бива да се случва повече\".Американски медии бяха първите, които съобщиха в понеделник през нощта, че взривът в Манчестър е атентат. После се добави информацията, че става дума за един атентатор самоубиец, в момент, когато британската полиция дори не бе потвърдила какво е естеството на експлозията.Името на атентатора Салман Абеди се появи отново в американски телевизии, а след това и в новина на агенция \"Ройтерс\", въпреки че британски журналисти го знаеха и чакаха потвърждение от разследването 2 часа след като то бе разкрито с позоваване на \"американски служители\". Правителството в Лондон дори бе заявило, че може и да не потвърди името във вторник, за да не се пречи на разследването.Случващото се повдига въпросителни за партньорските отношения и вероятността да се споделя по-малко информация, за да не се губи контролът над нея.Томас Сандерсън от Центъра за стратегически и международни изследвания във Вашингтон коментира, че в момента от службите и администрацията в САЩ изтича информация в безпрецедентно количество, включително заради лоша преценка или слаба дисциплина в Белия дом. Британците сигурно са бесни, допълва той, защото \"изведнъж 10 000 журналисти се изсипват пред къщата на атентатора, когато полицията иска да пристигне незабелязано\".Традиционно службите си разменят данни и ги държат в тайна, но сега необичайно бързо те стигат до политически лица - президенти, премиери, министри.Недоволството и недоверието в отношенията най-вероятно ще е краткотрайно, тъй като британците са печелившата страна в обмяната на информация със САЩ и при размяната на антитерористични данни със службите в Европа, особено с тези във Франция и Германия.", "date": "2017.05.24", "title": "Лондон е ядосан, че от САЩ изтича информация за атентата"}
{"url": "http://www.dnevnik.bg/zdrave/2017/05/24/2976774_lekarskiiat_sujuz_podkrepi_cialostna_reforma_v_telk/", "text": "Българският лекарски съюз подкрепя исканията на медиците, работещи в трудовоекспертните лекарски комисии (ТЕЛК), да се направи цялостна реформа в действащата за тях нормативна уредба. Това се казва в позиция на съюза, след като преди ден се разбра, че от текста на наредбата за медицинската експертиза.Според ръководството на съюза са необходими спешни мерки за промени в законодателството за медицинската експертиза.Възникналият казус след отмяната на част от текстовете на наредбата от ВАС затруднява работата на лекарите в ТЕЛК и усложнява достъпа на пациенти до адекватно определяне степента на увреждане, посочват от организацията, въпреки че от здравното министерство уверяват, че неотменените текстове остават в сила.\"От три години поставяме въпроса за работата на ТЕЛК и усложнената административна уредба, с която се работи там. Правните недомислици създават напрежение сред лекарите, недоволство сред пациентите и са основа за негативното отношение на обществото към хората с телкови решения\", аргументират позицията си от лекарския съюз.Те напомнят, че многократно са изпращали писма до здравното министерство с искане представители на лекарския съюз да бъдат включени в работни групи, които детайлно да разгледат постъпилите предложения за промени в наредбата.Освен това от съюза са обобщили предложенията на медици за промени в уредбата и са представили концепция за цялостна промяна, с която да се улесни работата на лекарите и да бъдат премахнати административните пречки пред пациентите.Лекарският съюз посочва, че ощетени от неработещата административна уредба на ТЕЛК са не само пациентите, които регулярно се сблъскват с необясними и нелогични казуси. Специалистите, работещи в териториалните комисии, също срещат трудности да извършват адекватно дейностите си. \"Това са административни проблеми, чието съществуване е известно от години, които освен това не са нерешими. Решението на ВАС е добър повод да се обърне внимание на цялата нормативна уредба на ТЕЛК и в спешен порядък да бъде напълно променена\", коментира председателят на съюза Венцислав Грозев. ", "date": "2017.05.24", "title": "Лекарският съюз подкрепи цялостна реформа в ТЕЛК"}
{"url": "http://www.dnevnik.bg/sport/2017/05/24/2976759_valverde_napusna_atletik_bilbao_i_se_nasochva_kum/", "text": "Ернесто Валверде се раздели с \"Атлетик\" (Билбао) и се насочи към треньорския пост в \"Барселона\", който беше овакантен от Луис Енрике. Договорът на 53-годишния испанец с баските изтича през юни и няма да бъде подновен, съобщи клубът.Валверде е фаворит да наследи Енрике, още откакто  след края на сезона. Очаква се президентът на \"Барселона\" Хосеп Мария Бартомеу да обяви финалното решение на борда на директорите на 29 май.Енрике пое каталунците на 19 май 2014 г. и за три сезона изведе отбора до осем трофея, включително две титли в Примера дивисион и Шампионската лига през 2015 г. Той спечели требъл още в дебютния си сезон и записа общо 137 победи, 22 равенства и 21 загуби в 180 мача начело на \"Барселона\".Валверде също е бивш играч на каталунците. Той има два сезона в тима между 1988 и 1990 г., в които печели Купата на краля и Купата на носителите на купи.Бившият нападател остави много добри впечатления по време на втория си период като треньор на \"Атлетик\". За четири сезона той класира баските четири пъти в топ 7 и изведе тима до Суперкупата на Испания, финал за Купата на краля и четвъртфинал в Лига Европа.Той има и два периода като старши треньор на \"Олимпиакос\", с който печели общо пет трофея. През 2007 г. достига до финала в Купата на УЕФА с \"Еспаньол\", а освен това е бил треньор на \"Валенсия\" и \"Виляреал\".", "date": "2017.05.24", "title": "Валверде напусна \"Атлетик\" (Билбао) и се насочва към \"Барселона\""}
{"url": "http://www.dnevnik.bg/sport/2017/05/24/2976797_levski_niama_namerenie_da_smenia_nikolai_mitov_prez/", "text": "Спортният директор на \"Левски\" Даниел Боримиров обяви, че постът на старши треньора Николай Митов през следващия сезон не е под въпрос. По думите му в тази посока не е мислено и наставникът на сините участва в лятната селекция \"на 100%\".Боримиров отрече \"Левски\" да има споразумение с бившия нападател на ЦСКА Серджиу Буш. \"Предпочитам да говоря за неща, когато станат факт. За момента имаме подписан договор само с Жуниор Мапуку\", каза спортният директор днес при поднасянето на венци по случай 103-годишнината на клуба.\"Не искам да коментирам спекулации в медиите. Говорим с няколко състезатели, но няма нищо сигурно\", допълни Боримиров, който за празника си пожелава \"повече юноши, внедрени в първия отбор\",Спортният директор изрази увереност, че отборът ще излезе много мотивиран в предстоящото дерби с ЦСКА. \"Вечният съперник е достатъчен дразнител. Надявам се да победим с добра игра\", завърши той.", "date": "2017.05.24", "title": "\"Левски\" няма намерение да сменя Николай Митов през лятото"}
{"url": "http://www.dnevnik.bg/sport/2017/05/24/2976913_viktoriia_tomova_otpadna_v_kvalifikaciite_na_rolan/", "text": "Българката Виктория Томова отпадна в първия кръг на квалификациите за \"Ролан Гарос\" след много драматична загуба от холандката Аранча Рус. 22-годишната тенисистка спечели първия сет, но изпусна пробив аванс във втория и третия и отстъпи с 6:4, 6:7 (5), 6:7 (5) в оспорвана битка, която продължи два часа и 58 минути.Томова изигра много солиден първи сет, в който вкара 81% първи сервис и спечели 20 от 32-те точки разиграни в нейните подавания. Тя проби за 4:2 и въпреки че се пропука, сервирайки за сета при 5:3, приключи първата част с втори пробив от осмата си брейк точка.Българката стартира отлично и втория сет, като проби рано и поведе с 2:0. Достигалата до №61 Рус отговори със серия от пет последователни гейма, но обратите продължиха с три последователни гейма в сметката на 22-годишната софиянка за 5:5. Стигна се до тайбрек, който 26-годишната холандка спечели със 7:5, за да прати двубоя в трети сет.Той също започна много добре за Томова, която два пъти повеждаше с пробив, но и двата пъти не успя да задържи аванса си. След това тя на свой ред трябваше да навакса пробив пасив, за да се стигне до още един тайбрек. В него българката спаси два мачбола, но отново загуби битката след 5:7.Така само една от трите българки, които се включиха в квалификациите, прескочи първия кръг. Това е Елица Костова, която победи китайката Кайлин Джан с 6:3, 6:3 и във втория кръг ще срещне корейката Су Джон Джан.Изабелла Шиникова отстъпи с 2:6, 4:6 на рускинята Вероника Кудерметова при дебютната си изява на червените кортове в Париж.България има сигурен представител в основната схема в лицето на Цветана Пиронкова, която се готви за 12-o поредно участие на \"Ролан Гарос\".", "date": "2017.05.24", "title": "Виктория Томова отпадна в квалификациите на \"Ролан Гарос\" след тричасова битка"}
{"url": "http://www.dnevnik.bg/sport/2017/05/24/2976916_zashtitnik_na_aintraht_shte_propusne_finala_za_kupata/", "text": "Футболистът на \"Айнтрахт\" (Франкфурт) Гилермо Варела ще пропусне финала за Купата на Германия, защото е нарушил вътрешния правилник на клуба и си е направил татуировка няколко дни преди двубоя с \"Борусия\" (Дортмунд).24-годишният защитник, който играе в Бундеслигата под наем от \"Манчестър юнайтед\", е нарушил инструкциите на треньора Нико Ковач и доктора на отбора и си е направил голяма татуировка на ръката.Докторът посочи, че професионалните футболисти могат да се татуират, но само след сезона заради необходимото време за възстановяване.\"Това поведение е крайно нехайно и вреди на целия отбор. Клубът не може да толерира футболист, който не спазва инструкциите на треньорското ръководство и лекарския екип преди такъв важен мач\", каза спортният директор Фреди Бобич.Той добави, че от клуба са искали да удължат наема на Варела, но след действията на играча, това няма да се случи.\"Той е отстранен и ще получи сериозно наказание. Неговото егоистично поведение ни принуди, за нещастие, да предприемем такива мерки\", добави Бобич.Варела взе участие в десет мача през този сезон в първенството, като през по-голямата част от кампанията не беше на разположение на Ковач заради контузия.Финалът за Купата на Германия ще се проведе на 27 май на \"Олимпиащадион\".", "date": "2017.05.24", "title": "Защитник на \"Айнтрахт\" ще пропусне финала за Купата на Германия заради татуировка"}
{"url": "http://www.dnevnik.bg/bulgaria/2017/05/24/2976791_po-malko_pokloni_i_ikoni_ili_za_kakvo_si_mislia_na_24/", "text": "Mисля си как странно и хубаво е да празнуваш букви и книги! И как лесно забравяме, че сме направени от книгите, които четем, и от думите, които изричаме. Тръгнали сме за нещастие да се трепем с думи, да се мразим с думи. Този словесен бабаитлък тук много се тачи. Дума дупка не прави, знаем ние. И затова целите сме нарешетени. А с думи могат да се правят и други неща. Нека си припомним.24 май трепти в съзнанието ми с блясъка на изпраните бели ризи, които родителите ни обличаха. Събирахме се пред Седмо училище - възбудени, шумни, неутешимо млади и отрупани с цветя. Строявахме се. Тогава гръмваше духовата музика, тръпки на преклонение пролазваха по гърба ми, запявахме \"Върви, народе възродени...\". И ние тръгвахме, но не след Партията и нейните ръководители, а след Буквите!На 24 май си мисля, че няма нищо по-непреходно от словото. Следите остават през вековете благодарение на писмения текст. Мисля, че няма нищо по-вдъхновяващо от хубавата книга и удоволствието от четенето, затова трябва да ги съхраняваме, насърчаваме, развиваме. Прекрасно е, че имаме празник, при това национален, на словото и писмеността и това е поредното доказателство за тяхната важност.На 24 май мисля за милиони компютри, лаптопи, таблети и смартфони навсякъде по земното кълбо, където живеят българи; за милиони светещи екрани, които по всяко време на денонощието излъчват и приемат български букви, думи, изречения. \"Светлата бъднина\", за която мечтаеше Стоян Михайловски, е вече тук, българското слово има своето достойно място в света. А ние достойно ли го използваме?24 май е химнът на нашата духовност, празникът, който ни издига над нас самите. Струва ми се, че само в този едничък ден ние, българите, излъчваме общност, единение, сияние дори. И понесени от една величествена песен, вървим в една и съща посока: след обкичения с цветя портрет на светите братя Кирил и Методий. 24 май е и денят на книгите, последната наша утопична родина.На 24 май мисля за Йорданка Дървенова, моята първа учителка. Беше красива, взискателна и достолепна жена. Заради нея в представите ми образованието е досег до красотата, самата възможност за красота. Мисля за пътя на моето училище, някогашната Първа мъжка гимназия под Царевец. И, разбира се, мисля си за тетрадката по краснопис, която незабелязано съм изгубил през годините...Мисля си за българите в чужбина, за които безумните ни политици отсякоха: \"Ако ги беше грижа за България, нямаше да я напуснат.\" Все си спомням за разговора между един приятел, живеещ в САЩ, и някакъв турчин някъде из Америка: \"Ти за постоянно ли си?\", \"Приятелю, добре знаеш, че никой от нас не иска да бъде погребан тук.\" Пия за тях: най-добрите от моето поколение, чиито сърца останаха в България.На 24 май си мисля за връзката между \"светла бъднина\", \"книжовност\" и \"сила\", която химнът на Михайловски е вдълбал в начина ни на мислене. И всичко това като призив да се \"върви\", призив да се мисли \"напред\". Това днес означава по-малко поклони и икони и повече усилие да се предвиждат пътищата за книжовността и човешкото многоезичие в един радикално променен от новите технологии свят.Мисля си за \"Хождение по буквите\" от Валери Петров. Една малка част гласи: \"Таз буква \"Аз\" - не знам според вас, - но за мен е такваз - някак сякаш избива - против колектива. - Според мен тя не бива - во очах да бие, - сиреч по ще отива - не \"Аз\", а \"Ние\". - А туй \"Буки\", туй \"Буки\" - кому нужно е туки...\" Цялото стихотворение можете да намерите в цикъла \"На Смях\" от великия Валери.На 24 май си мисля за моите учители - и добрите, и не чак толкова добрите, за всички. Винаги на този ден си спомням за тях, моите учители.Мисля си за кирилицата: тя не е просто сбор от графични знаци, а символ на т.нар. България на духа. 24 май е празник именно на тази България на духа, често нападана и мачкана от арогантността и невежеството. Тази България е навсякъде, където някой говори български. Затова 24 май не е ден, изпълнен с фалшив патос и тесногръд национализъм, а ден на словото, на мисълта, на любопитството към света.", "date": "2017.05.24", "title": "По-малко поклони и икони, или за какво си мисля на 24 май"}
{"url": "http://www.dnevnik.bg/ot_vas/novini_ot_vas/2017/05/24/2976764_i_na_peshehodna_puteka_i_na_invalidno_miasto/", "text": ",", "date": "2017.05.24", "title": "И на пешеходна пътека, и на инвалидно място"}
{"url": "http://www.dnevnik.bg/sport/2017/05/24/2976927_botev_preseche_putia_na_ludogorec_kum_treti_dubul_i/", "text": "\"Ботев\" спечели Купата на България, след като победи с 2:1 \"Лудогорец\" на Националния стадион \"Васил Левски\". \"Канарчетата\" вдигнаха трофея за трети път в историята си и ще играят в Лига Европа. Те триумфираха за последно през 1981 г. Първата купа е от 1962 г.Голмайстори за отбора на Никола Киров станаха Омар Косоко и Антонио Вутов. За шампионите, които се разминаха с трети дубъл, се разписа нападателят Клаудиу Кешеру.Пловдивчани завършиха двубоя с 10 души, след като Фернандо Вияна, който влезе в игра през второто полувреме, получи два жълти картона.При този развой, \"Ботев\" и \"Верея\" няма да играят плейоф за седмото място. Отборът от Стара Загора ще играе с третия от първата шестица за място в Европа.През първото полувреме \"Ботев\" игра по-добре и създаде по-опасните положения. Пловдивчани можеха да открият още в третата минута, когато Косоко проби в наказателното поле и от малък ъгъл отправи удар, но прати над вратата.В 17-ата минута пред Вутов се откри нова възможност, когато беше изведен от Лъчезар Балтанов в наказателното поле, и бившият футболист на \"Левски\" отправи добре премерен удар покрай вратата.Атакуващата и настоятелна игра на \"канарчетата\" продължи и в 36-ата минута капитанът Балтанов удари дясната греда. Тодор Неделев се пребори за топката с Паломино и подаде към съотборника си, който без да се колебае опита късмета си.Усилията на \"Ботев\" дадоха резултат минута преди края на редовното време на първата част. Жълто-черните проведоха добра атака, като се възползваха от лошо подредената защита на разградчани. Неделев подаде към Вутов, който добре видя Балтанов, а той веднага намери непокрития Косоко и нападателят с техничен удар прати в долния ляв ъгъл.Радостта след попадението беше огромна. Част от привържениците на \"канарчетата\", които бяха заели местата си в сектор Б, стигнаха до терена, за да се радват с футболистите.\"Лудогорец\" започна агресивно второто полувреме и още в 49-ата минута Върджил Мисиджан можеше да изравни. Той получи на границата на наказателното поле и след техничен удар насочи топката точно под гредата, но вратарят Иван Чворович се намеси решаващо и с една ръка изби в ъглов.\"Ботев\" обаче стигна до втория си гол три минути след това. Отборът на Киров отново проведе много добра атака, при която защитата пред Ренан нямаше как да противодейства. Косоко получи вдясно и отправи хубаво центриране към Вутов, който с удар от движение преодоля бразилския страж.Десет минути преди края на редовното време Кешеру намали изоставането на шампионите. Румънецът влезе в игра през втората част и след атрактивен удар от няколко метра не остави шансове на Чворович.До края \"Ботев\" защитаваше преднината си, докато отборът от Разград направи няколко сериозни пропуска чрез Кешеру, Кишада и Вандерсон. Вратарят на \"канарчетата\" се намесваше стабилно, въпреки натиска на зелените и численото им преимущество.", "date": "2017.05.24", "title": "\"Ботев\" пресече пътя на \"Лудогорец\" към трети дубъл и вдигна купата"}
{"url": "http://www.dnevnik.bg/bulgaria/2017/05/24/2976919_borisov_uveril_rompoi_che_obrazovanieto_e_prioritet_na/", "text": "Образованието е приоритет и категоричен ангажимент на правителството. Това заяви министър-председателят Бойко Борисов по време на срещата си с първия председател на Европейския съвет Херман ван Ромпой, съобщиха от правителствената пресслужба.Премиерът изтъкнал, че се радва, че двамата имат възможност да се срещнат в Министерския съвет на един от най-българските празници, какъвто безспорно е Денят на българската просвета и култура и на славянката писменост 24 май.По-рано Борисов поздрави българите за празника с пост във \"Фейсбук\" профила си. Самият той не участва в традиционното шествие.Борисов приел поздравите на Ромпой за третия си мандат и го запознал с основните приоритети в работата на новото правителство. Обърнал специално внимание на финансовата дисциплина на страната и на стремежа да се развива икономиката.По време на срещата беше обсъдена ситуацията на Балканите. Тема на разговор било и предстоящото българско председателство на Съвета на ЕС през 2018 година. Херман ван Ромпой отбелязал, че България е постигнала много добри резултати. В съобщението не се посочва какво е имал предвид. Подчертал, че с удоволствие ще помага на страната за председателството.Едва през тази седмица ресорният по темата министър Лиляна Павлова съобщи какви ще са приоритетите на българското председателство.", "date": "2017.05.24", "title": "Борисов уверил Ромпой, че образованието е приоритет на кабинета"}
{"url": "http://www.dnevnik.bg/sviat/2017/05/24/2976925_putin_azbukata_ni_idva_ot_makedonskata_zemia_dopulnena/", "text": "Днес е специален ден и за Русия - Денят на славянската писменост, а славянската азбука и литература са дошли до нас от Македонска земя.Това казва днес президентът на Русия Владимир Путни на среща с македонския си колега Георги Иванов, който е на работно посещение в Москва. Думите му са цитирани в съобщение на интернет страницата на Кремъл, което може да се прочете и на английски език.Путин допълва, че това е илюстрация за връзките между Русия и Македония.Македонския президент, отново цитиран в съобщението на Кремъл, отговаря на свой ред, че е символично, че посещинието му е тъкмо на 24 май, когато се отдават почести на панславянските учители и светци братята Кирил и Методий, които са \"наши духовни учители\".По този повод външният министър Екатерина Захариева публикува коментар във \"Фейсбук\" профила си.\"Създаването на писмеността е станало по волята и с участието на българската държава и неслучайно българският владетел Борис Първи присъства във всички старославянски книги като цар Борис Михаил - Покръстител, въвеждащ вярата и писмеността\", пише Захариева.По-късно и премиерът Бойко Борисов коментира случая с думите: \"Не е важно кой откъде е минал, това не е европейски подход. Важното е, че 300 милиона пишат и четат на кирилица и в края на краищата обогатяват европейската култура. Какво значение има откъде са минали?\". Борисов получи тази вечер наградата за проевропейска политика на телевизия \"Европа\".", "date": "2017.05.24", "title": "Путин: Азбуката ни идва от македонската земя (допълнена)"}
{"url": "http://www.dnevnik.bg/bulgaria/2017/05/24/2976932_borisov_pokani_makron_da_vidi_merkite_sreshtu/", "text": "Премиерът Бойко Борисов покани и новия френски президент Еманюел Макрон да посети България и да се увери какви меки са взети срещу мигрантския поток. Това е станало в телефонен разговор между двамата, съобщават от правителствената информационна служба.Борисов обяснил, че през последните шест месеца натискът по границата на България е почти нулев. Това по думите му се дължи на предприетите мерки и охранителното съоръжение.Двамата обсъдили и подготовката на България за председателството на Съвета на ЕС през следващата година. Френският президент изтъкнал, че страната му е готова да окаже подкрепа включително и за приоритетите на самото председателство.На свой ред е поканил Борисов да посети Париж в най-скоро време.Двамата взаимно си честитили изборните победи.", "date": "2017.05.24", "title": "Борисов покани Макрон да види мерките срещу мигрантите"}
{"url": "http://www.dnevnik.bg/bulgaria/2017/05/24/2976922_vupros_na_razchet_e_dali_da_se_kupuvat_voenni_samoleti/", "text": "Въпрос на разчет на бюджета е дали сега трябва да се купуват военни самолети или парите да се използват за кораби или сухопътните войски. Това коментира пред журналисти премиерът Бойко Борисов.Той припомня, че след като \"Авионамс\" е отново държавна собственост, това дава възможност в следващите години до 2028 да се ремонтира наличната летателна техника и затова трябва заедно с министъра на отбраната и държавния главя да се прецени нужна ли е в момента покупката точно на самолети. Това се разбира от негово изказване, разпространено в звуков файл от правителствената пресслужба.В едно от последните си заседания на шведската компания \"СААБ\" за изтребителите \"Грипен\" като най-изгодна от предложенията за нов тип изтребител за нуждите на армията.Борисов припомня, че на само секторът на отбраната иска увеличение на бюджета. Без да бъде питан за съдбата на проекта за АЕЦ \"Белене\" премиерът изрази учудване, че никоя медиа не прави репортаж от площадката на централата, в която вече са инвестирани 3 млрд. лв. в годините, и никой експерт не се изказва за бъдещето на централата. Тази ситуация той изтълкува, че \"сме толкова евтини на брашното\", а никой не се впечатлява от инвестираната вече сума. Той потвърди, че решението на правителството в момента е да търси частен инвеститор за проекта.В коментар за терористичния акт в Манчестър Борисов коментира, че много трябва да се внимава с изказванията, които внимателно се следят от терористите. Според него актът в Манчестър е станал след деня, в който президентът на САЩ Доналд Тръмп обявила, че ще води война с тероризма. \"Така че като кажем, че няма рискове и не ни е страх, е силно преувеличено\", обяви той.Нито рисковете са минали за България, нито опасността е малка, защото терористите удрят навсякъде, допълни той.Притеснен съм, защото колкото и да са силни службите виждате, че вече терористите така действат, че на практика няма как да се предпазиш, допълни премиерът.Според него световната дипломация е в голям дълг, защото не спира войните в Сирия, Ирак, Афганистан, където всеки ден умират хора, което води до радикализацията на други. Той призова българските медии да не подминават съобщенията за десетки загинали в някоя от тези държави като нещо рутинно, както правели в момента.", "date": "2017.05.24", "title": "Въпрос на разчет е дали да се купуват военни самолети сега, обяви Борисов"}
{"url": "http://www.dnevnik.bg/biznes/2017/05/24/2976928_komisiiata_po_konkurenciia_ustanovi_che_lukoil_ne/", "text": "Петролната рафинерия \"Лукойл Нефтохим Бургас\" има господстващо положение на пазара на производство и внос на бензин и дизелово гориво в България, но не злоупотребява с него. Единственият клиент на рафинерията в страната е \"Лукойл България\", която пък не е монополист в бранша, като дори среща \"конкурентен натиск\" от другите вносители на горива, някои от които са клиенти на дружеството.Това е установила проверка на Комисията за защита на конкуренцията, като решението й е публикувано вчера. Проверката на регулатора е започнала през 2016 г. с цел да установи дали дружествата \"Лукойл Нефтохим Бургас\" и \"Лукойл България\" злоупотребяват с монополно положение на пазара на горива. Зад тези съмнения стои сигнал от 2015 г., подаден от \"Трейднет Варна\" ЕООД - дружеството собственик на бензиностанциите на Веселин Марешки. Освен по този сигнал, Комисията се е самосезирала и дали цените, на които \"Лукойл Нефтохим Бургас\" продава бензин в България са по-високи от тези, на които го изнася.В сигнала от \"Трейднет Варна\" се посочва, че цените, по които \"Лукойл България\" е продавала бензин на едро, са по-високи от тези за продажби на дребно. Според жалбоподателите това \"не позволява на търговците на дребно да се конкурират с господстващото предприятие\", както и че по този начин \"Лукойл България\" цели изтласка конкурентите на пазара във Варна. ", "date": "2017.05.24", "title": "Комисията по конкуренция установи, че \"Лукойл\" не злоупотребява с монопола си"}
{"url": "http://www.dnevnik.bg/sport/2017/05/24/2976940_dermendjiev_ludogorec_izigra_znachitelno_slab_mach/", "text": "Треньорът на \"Лудогорец\" Георги Дерменджиев изрази разочарованието си след загубата във финала на Купата на България и обяви, че неговият отбор е изиграл \"значително слаб мач\". \"Може да съжаляваме само, но аз поздравявам \"Ботев\". Ние изиграхме значително слаб мач. Но в крайна сметка има и такива мачове. Искам да поздравя и футболистите на \"Лудогорец\" за цялостната година. Доста хора сега ще излязат в почивка. Може само да съжаляваме, но във футбола е така - няма връщане назад\", каза наставникът на разградчани.Той посочи, че неговият отбор е имал възможности да отбележи повече от едно попадения, но подчерта, че футболистите са допуснали много грешки в защита.\"Целият отбор направи грешки в защита. \"Ботев\" имаха няколко ситуации, от които трябваше да ни светне лампичката. Отборът можеше да направи дубъл. Само може да се съжалява\", добави Дерменджиев.\"Доста от футболистите ще бъдат в почивка. Ние програмата я имаме от много рано. Имаме готови контроли. Чакаме футболистите да си почиват колкото могат за тези две седмици. Знаете, че те са отдалеч и имат много пътуване\", допълни треньорът на \"Лудогорец\" и каза още, че мисълта на всички в клуба ще бъде насочена към влизане в груповата фаза на Шампионската лига.", "date": "2017.05.24", "title": "Дерменджиев: \"Лудогорец\" изигра значително слаб мач"}
{"url": "http://www.dnevnik.bg/sport/2017/05/24/2976946_lukoil_akademik_otnovo_specheli_sreshtu_beroe_i_se/", "text": "\"Лукойл Академик\" се доближи на победа от 14-ата си шампионска титла в последните 15 сезона от баскетболното първенство. Домакините победиха с 82:73 \"Берое\" и във втория мач от финалната серия.Старозагорци, които правят исторически сезон и вече спечелиха купата и Балканската лига, отново се представяха добре през първото полувреме. След него те водеха с точка при 37:36.След почивката шампионите излязоха напред и постепенно натрупаха преднина. Баскетболистите, водени от Тони Дечев, се възползваха от грешките на съперника и в края на третата част дръпнаха с девет точки. В последната четвърт \"Лукойл Академик\" не позволи да се получи обрат.Най-резултатен за домакините с 16 точки стана центърът Стийв Зак. Дани Гибсън и Максим Корниенко завършиха с по 14 точки, а Божидар Аврамов - с 11. За \"Берое\" Брандис Райли-Рос записа 27 точки, Омари Гудул - 11, а Тихомир Желев десет.Третият мач от серията е в събота в Стара Загора.", "date": "2017.05.24", "title": "\"Лукойл Академик\" отново спечели срещу \"Берое\" и се доближи на крачка от титлата"}
{"url": "http://www.dnevnik.bg/kultura/2017/05/24/2976942_postanovkata_vulci_vze_3_nagradi_askeer/", "text": ". Актрисата Ивана Папазова, която участва в представлението, взе наградата в категория \"Поддържаща женска роля\". За работата си по музиката за \"Вълци\" Петя Диманова пък получи \"Аскеер\" в категория \"Театрална музика\".Театралните награди на фондация \"Аскеер\" бяха връчени за 12-и път тази вечер на церемония в Театър \"Българска Армия\". Те се връчват по повод Деня на българската просвета и култура и на славянската писменост. по текст на покойния Питър Шафър и поставена на сцената на Младежкия театър \"Николай Бинев\" от Стайко Мурджев.Актрисата  за изпълнението си в \"Разговори с мама\" по Сантяго Овес от Жорди Галсеран. Пиесата бе поставена на сцената на \"Театър 199\" от Венцислав Кулев.Наградата в категория  за пиесата \"Пробен срок\", режисирана от Тея Сугарева, също поставена на сцената на в \"Театър 199\".. Тя получи призовете си в категории \"Костюмография\" и \"Сценография\" за \"Малката морска сирена\" от Катрин Ан по приказката \"Малката русалка\" от Ханс К. Андерсен, постановена от Василена Радева.Наградата в категорията  за изпълненията си в спектакъла \"Това НЕ Е Хамлет\", поставян на сцената на театрална работилница \"Сфумато\"Актьорът за образа си на поп Кръстьо в спектакъла \"Великденско вино\" по текст на Константин Илиев, поставена в театър \"Възраждане\" . Илиев получи наградата за цялостен принос към театралното изкуство.", "date": "2017.05.24", "title": "Постановката \"Вълци\" взе 3 награди \"Аскеер\""}
{"url": "http://www.dnevnik.bg/sport/2017/05/24/2976923_iaia_ture_i_agentut_mu_shte_dariat_100_000_paunda_na/", "text": "Полузащитникът на \"Манчестър сити\" Яя Туре и неговият агент Димитри Селюк ще дарят 100 000 паунда в помощ на пострадалите от \"Искаме да помогне на всички пострадали - на семействата на загиналите и тези, които в момента са в болница\", каза агентът пред Би Би Би.Селюк добави, че предложението е дошло от Туре, който е останал \"дълбоко шокиран\" от случилото се. Той каза още, че дарението ще бъде осъществено с помощта на местното издание \"Манчестър ивнинг нюз\".\"Не искаме да изпратим парите просто някъде и никой да не разбере къде са отишли. Искаме да сме сигурно, че средствата ще стигнат до хората в нужда. В момента те се нуждаят от всяко едно пени\", заяви агентът.\"Яя обича Манчестър и има силна връзка с града и хората там. Той поиска да помогнем на хората. Това е много важно за него. След като за него е, значи е и за мен. Това е най-малкото, което можем да направим\", допълни Селюк.Шампионът във Висшата лига . От клуба обявиха, че предвид засилената заплаха за сигурността, обявена от правителството, това е най-правилният ход на действие.\"Всички, свързани с \"Челси\", изпращат най-сърдечни съболезнования на засегнатите от терористичната атака. След тези трагични събития намираме за неуместно да правим парад на победата по улиците на Лондон\", гласи позицията на сините. ", "date": "2017.05.24", "title": "Яя Туре и агентът му ще дарят 100 000 паунда на пострадалите от атентата в Манчестър"}
{"url": "http://www.dnevnik.bg/sport/2017/05/24/2976937_botev_absoljutno_zaslujeno_specheli_kupata_obiavi/", "text": "Треньорът на \"Ботев\" Николай Киров обяви, че неговият отбор \"абсолютно заслужено\" е спечелил Купата на България. \"Канарчетата\" се наложиха с 2:1 над \"Лудогорец\" и вдигна трофея за трети път в историята си.\"В края на мача изпитахме много трудности, особено когато Моци мина като централен нападател. Чисто спортно-технически абсолютно заслужена победа за нас. Вкарахме два гола, имахме още доста положения. Абсолютно заслужена купа\", каза наставникът.Той добави, че успехът се дължи на дисциплината на неговите футболисти и концентрацията, която са имали през целия двубой.\"Имахме изключителна дисциплина във фаза защита и, естествено, се възползвахме от откритите пространства\", коментира Киров.\"Най-важното за нас е, че зарадвахме много хора на стадиона и още хиляди пред телевизорите. Нашият клуб заслужаваше тази купа и този трофей след доста години, в които не сме имали такива трофеи. Посвещаваме го изцяло на хората и на града\", допълни Киров.", "date": "2017.05.24", "title": "\"Ботев\" абсолютно заслужено спечели купата, обяви треньорът на \"канарчетата\""}
