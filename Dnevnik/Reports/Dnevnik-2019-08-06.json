{"url": "https://www.dnevnik.bg/zdrave/2019/08/06/3948000_niama_sluchai_na_zapadnonilska_treska_v_ruse/", "text": "Детето от Русе, за което имаше съмнения, че е болно от западнонилска треска, не страда от тази болест, показаха изследванията, предаде Би Ти Ви. Днес сутринта директорът на Националния център по заразни и паразитни болести  Тодор Кантарджиев съобщи , че има съмнение за първи случай на болестта в България. Той не даде повече подробности за случая, като уточни само, че детето е малко. Имаше подозрения, че се е заразило след ухапване от комар. Детето вече е здраво, следващата седмица ще е ясно окончателно дали е било болно от западнонилска треска. То е развило едно от типичните усложнения на вируса - мозъчно възпаление. Пикът на болестта, от която вече има случаи в Гърция и Сърбия, предстой в края на август и септември, казват специалистите. Симптомите при западнонилската треска са като при летните вируси. Болестта започва с температура, главоболие, отпадналост, подуване на лимфните възли, често болестта минава без симптоматика. 1% от заразените обаче развиват опасни усложнения. Кантарджиев припомни, че миналата година имаше 15 случаи на заразени със западнонилска треска, като дори имаше и два смъртни случая.", "date": "2019.08.06", "title": "Няма случай на западнонилска треска в Русе"}
{"url": "https://www.dnevnik.bg/sviat/2019/08/06/3947998_poslanikut_na_sasht_v_rusiia_podade_ostavka/", "text": "След по-малко от 2 години на поста посланикът на САЩ в Москва е уведомил президента Доналд Тръмп, че иска да подаде оставка от 3 октомври, съобщи изданието \"Колт Лейк трибюн\". То публикува и факсимиле от писмото на Джон Хънтсман, в което той заявява, че възнамерява да се кандидатира за губернатор на щата Юта. Той оглави посолството в Русия през октомври 2017 г. , а в събота Си Ен Ен съобщи, че в телефонния разговор от миналата сряда между Тръмп и президента Владимир Путин е ставало дума и за бъдещия посланик на САЩ. Източници на телевизията от Белия дом посочили, че Хънтсман ще си тръгне до края на годината, както и че в разговора не е споменавано име на евентуални негови наследници на поста. Сигнали, че семейство Хънтсман се кани да се прибере в САЩ, има поне от юни, когато изданието \"Алнаттик\" написа, че до декември той може да се оттегли и да се състезава за губернатор на Юта. След това медиите в САЩ обърнаха внимание на профила в \"Интаграм\" на съпругата му Мери Кей, в който тя публикува снимки от своеобразна \"прощална обиколка\" из Русия и вечери в дипломати, сякаш се подготвят за напуснат страната.", "date": "2019.08.06", "title": "Посланикът на САЩ в Русия подаде оставка"}
{"url": "https://www.dnevnik.bg/gradska_sreda/2019/08/06/3947992_stolichnata_obshtina_obiavi_poruchka_za_filtri_za/", "text": "Столичната община обяви поръчка за доставка и монтаж на филтри за комини на домакинства, които използват за отопление дърва и въглища,  съобщи \"Капитал\" . Предвиденият бюджет е 6.6 млн. лв. без ДДС или 7.92 млн. лв. с ДДС, като планът е първоначално да се закупят първоначално до 1000 броя, а впоследствие евентуално и още толкова. Поръчката е продължение на пилотен проект за 25 филтъра, за който бяха отделени 65 хил. лв. без ДДС. Той беше проведен в кварталите \"Факултета\" и \"Христо Ботев\", в домакинства, където се отопляват с въглища и дърва. Кметът Йорданка Фандъкова обяви резултатите от пилотния проект като обнадеждаващи, тъй като филтрите уловили до 80% от вредните вещества в дима от комините. На последната си сесия на 25 юли Столичният общински съвет гласува нов механизъм от мерки за обособяване на зони с ниски емисии на вредни вещества на територията на Столичната община. В него е включена и подмяната на филтри за комини. Количеството от общо 2000 филтъра, което Столичната община ще поръча, е индикативно - в обявлението е посочено, че \"възложителят не се задължава да заяви доставката в прогнозните количества\".", "date": "2019.08.06", "title": "Столичната община обяви поръчка за филтри за комини за почти 8 млн. лева"}
{"url": "https://www.dnevnik.bg/photos/2019/08/06/3947742_fotogaleriia_svetovnite_snimki_na_denia_-_6_avgust/", "text": "Момент от състезание по фехтовка по време на осемнадесетите Панамерикански игри в Лима, Перу.", "date": "2019.08.06", "title": "Фотогалерия: Световните снимки на деня - 6 август"}
{"url": "https://www.dnevnik.bg/sviat/2019/08/06/3947798_homoseksualnata_obshtnost_v_rusiia_jivee_v_strah_zarad/", "text": "Когато Елена Григориева открила името си в публикуван на хомофобски сайт списък с хомосексуалисти, които да бъдат убити, тя не приела заплахата сериозно. Три седмици по-късно била убита. Групата \"Пила\" (\"Трион\"), кръстена на холивудската поредица  \"Тексаско клане\"  (в оригинал - \"Saw\"/\"Трион\"), в която сериен убиец играе с жертвите си, обещава в интернет сайта си \"малки, много опасни и жестоки подаръци\" на много ЛГБТ активисти. \"Това са само заплахи. Престъпления не се извършват така\", пише 41-годишната активистка във \"Фейсбук\" , качвайки скрийншот на сайта на \"Пила\". На 21 юли тялото на Елена Григориева беше открито в храстите в близост до жилището й в Санкт Петербург, надупчено от осем удара с нож в лицето и в гърба. Смъртта й ужаси  хомосексуалната общност в Русия , въпреки че дори близките й признават, че в момента, при сегашното състояние на разследването, нищо не позволява да се свърже убийството с получените смъртни заплахи. Руската полиция, изглежда, не смята  хомофобията  за възможна причина за убийството и намеква, че тя е била убита от приятел по чашка. Веднага след убийството полицията задържа заподозрян и спомена в комюникето си \"личен конфликт\" и \"асоциалният\" начин на живот на Елена Григориева, която \"често пиела\". След това задържаният беше освободен, а друг заподозрян беше арестуван. Бездействие на властите Сайтът на \"Пила\" остана онлайн около година, публикувайки имена и снимки на мишените си и обещавайки \"възнаграждение\" на тези, които ги атакуват, преди да бъде блокиран през юли по искане на активистка от Екатеринбург. Закрити бяха и страниците му в месинджъра \"Телеграм\". Активистите за правата на  хомосексуалните в Русия  са свикнали да се сблъскват с враждебност, насилие и понякога убийства, но дори за тях призивите за убийство и \"лова на гейове\" от група, останала ненаказана, е нова проява на заобикалящата ги омраза. \"Не знам кои са тези хора, но за мен е от значение, че хора с такива идеи в главата живеят сред нас\", обяснява пред АФП Михаил Тумасов, чието име също беше в списъка на \"Пила\". \"Много хора биха искали наистина да направят това, с което \"Пила\" ни заплашва. Сред тях е популярна идеята, че да се убиват хора заради тяхната сексуална ориентация не само е нормално, а и благородно.\" Властите не правят почти нищо, за да се противопоставят на тази идея, заявява със съжаление руският активист Игор Кочетков, който се обърна пряко към полицията в публикувано в интернет съобщение: \"Ако смятате, че хора като нас не заслужават защита, намерете си друга работа.\" Най-големият парадокс: полицейските служби за борба с екстремизма заявиха, че не могат да започнат разследване, защото интернет сайтът на \"Пила\" е бил блокиран. Активистите виждат в това симптом на по-дълбока криза. \"Пила\" е опасна, защото пропагандира омраза. Тя вдъхновява хора да извършват истински престъпления\", твърди Алла Чикинда, говорителка на центъра за  помощ на хората с ЛГБТ  ориентация в Екатеринбург. Този център е получавал заплахи, подобно на други организации. Също като други активисти Алла Чикинда предпочита да омаловажава заплахите на \"Пила\", но нейната организация въпреки това е инсталирала камери за видеонаблюдение в околността. Чувство за безнаказаност До 1993 г. хомосексуалността беше смятана за престъпление в Русия, а до 1999 г. - за психично заболяване. Макар че в големите градове има активни гей общности, атмосферата е по-напрегната, откакто през 2013 г. Русия прие закон, забраняващ  \"гей пропагандата \" пред непълнолетни. На срещата на Г-20 в японския град Осака през юни руският президент Владимир Путин, който постави защитата на семейството и на  \"традиционните ценности\"  в центъра на своята политика, увери, че в Русия правата на хомосексуалните се спазват, но също така се изказа иронично за западните страни, в които \"изобретиха пет или шест пола\". Виталий Беспалов, редактор на интернет гей портал, насочен към гей общността, също не смята, че \"Пила\" е група на \"истински убийци\", но смята, че нейните призиви за убийство може да бъдат чути от \"откачалки\". \"Те изпитват истинско чувство за безнаказаност. Знаят, че с това не рискуват нищо.\" /БТА", "date": "2019.08.06", "title": "Хомосексуалната общност в Русия живее в страх заради призиви за \"лов на гейове\""}
{"url": "https://www.dnevnik.bg/sport/2019/08/06/3947876_ot_burgas_kum_istoriiata_ili_kak_germanka_specheli/", "text": "Точно 10 дни, 2 часа и 48 минути бяха необходими на Фиона Колбингер, за да премине с велосипед около 4000 км през Европа. 24-годишната германка сътвори история, като се превърна в първата жена, която печели престижното състезание Transcontinental Race. Колбингер се пребори с конкуренцията на 264 състезатели, 225 от които са мъже. Впечатляващото в постижението на Колбингер е, че тя триумфира в надпреварата като новобранец, като досега германката не е участвала в продължителни състезания по издръжливост. \"Толкова съм изненадана, че победих. Когато идвах за състезанието, си мислех, че може би мога да се преборя за подиума при жените, но никога не съм мислила, че мога да спечеля цялото състезание\", каза Колбингер след финала. Пътят на германката започва от Бургас, за да финишира във френския град Брест. По време на изпитанието Колбингер е спала по около 4 часа на денонощие, а най-голяма дистанция покрива в четвъртия ден, когато изминава 475 км със средна скорост 26.9 км/ч.      Състезанието се провежда от 2013 г., като то тества издръжливостта и силата на духа на участниците, които разчитат единствено на собствените си умения по време на изпитанието. Външната помощ е забранена, а теренът е насечен и с голяма денивелация, като се достига до 2500 м надморска височина. Състезателите сами избират маршрута си, като трябва да преминат през четири контролни точки. Храненето и настаняването по пътя също е индивидуално, като повечето участници спят в палатки. Колбингер е никому непозната в света на ултра състезанията. Тя е от Хайделберг и следва медицина, като се специализира в проучвания за лечение на рак. Още от началото на състезанието обаче германката даде заявка, че е готова да изненада големите имена. Тя водеше през голямата част от времето и успя да задържи уверено преднината си пред британеца Бен Дейвис. \"Фиона не е първата жена с постижение в света на ултра колоезденето, и макар че да стане първата жена победител е значителен момент за Transcontinental Race, той не е забележителна част от тази история. Забележителното е, че тя спечели състезанието като новобранец, в първата й надпревара с велосипеди и го направи без дори да се изпоти\", обобщиха организаторите представянето на Колбингер.", "date": "2019.08.06", "title": "От Бургас към историята, или как германка спечели трансконтинентален ултрамаратон"}
{"url": "https://www.dnevnik.bg/analizi/2019/08/06/3948009_borisov_opitva_da_mine_tunko/", "text": "                         Това лято на министър-председателя му се струпаха много главоболия, с които вече явно хич не му се занимава. За известно време даже изглеждаше, че се е укрил. Но няма как - накрая всичко опира до него. Та се наложи да иде лично в Пазарджик, за да увещава собствениците на прасета да си ги изколят. И докато се опитваше да се измъкне \"тънко\" (с по 300 лева и едно живо прасе) от кризата с надигащите се протести по селата заради африканската чума по свинете, реши да отхвърли още една досадна неприятност – кризата около т. нар. избор на главен прокурор и набиращите сила протести по градовете. Както се казва - да мине с един масраф. Повод му даде Корнелия Нинова, която го упрекна, че не е наредил на министъра на правосъдието да упражни законовото си правомощие и да внесе втора кандидатура и така не е осигурил състезание за поста. Всъщност, така самата лидерка на БСП се опита да се измъкне \"тънко\" от темата, след като дни наред бе упреквана, че си мълчи. Защото проблемът е не толкова в липсата на състезание, колкото в набиващата се на очи непригодност на единствения кандидат, за когото тя не смее да каже нищо. На това поле управляващи и опозиция от години играят в един отбор, тъй че казаното от лидерката на БСП е не упрек, а удобно подадена топка. Която премиерът пое и отигра. \"Тя каза, че аз съм виновен, че не съм издигнал втори кандидат. Що за глупост? Например да издигна Емил Радев. Предлагам го него. Ами ако го изберат? Какво щеше да се каже след това? Евродепутат от ГЕРБ стана главен прокурор\", обясни премиерът. Както бе казал героят в един телевизионен репортаж: \"Исках да гласувам, обаче нямах желание\". Даденият пример не е резултат от спонтанно моментно хрумване - дълго време се говореше, че въпросният евродепутат е сред обсъжданите кандидатури. Но това е подробност. Важното е, че поставянето на партийно ангажирани лица на такива постове наистина е грозно и вредно. Тъй че - по принцип премиерът е напълно прав. На практика обаче той пак се опитва да се измъкне \"тънко\" от темата. Обяснението му не е нищо повече от дребна манипулация, която разчита на по-неосведомените и невнимателни слушатели. Защото в България има много юристи, които не са членове, депутати и каквото и да било друго на ГЕРБ (или на друга партия) и никога няма да бъдат. И мнозина от тях със сигурност са подходящи за този пост. Което означава: да не са безропотни и безскрупулни изпълнители на поръчки; да не плещят каквото им падне по телевизията и да не ползват похватите и езика на \"кафявите\" медии; да не сочат престъпници и врагове на народа и да не заплашват всички, които не ги харесват (или не харесват господарите им); да не се занимават с политика, пропаганда и пи ар; да зачитат достойнството на хората, дори когато са заподозрени за престъпление, и да не държат беззащитни жени по пет часа на улицата, за да ги снимат телевизиите; да не са скарани с фундаментални принципи на правото и демокрацията, като презумпцията за невиновност и разделението на властите. Както и да са: прилични, възпитани, почтени, ерудирани, културни, отлично образовани и професионално подготвени, авторитетни и уважавани, безпристрастни, независими, смели и решителни. В България обаче сега е невъзможно издигането на такава кандидатура. Още по-малко - избирането ѝ. Системата не би го допуснала в никакъв случай. \"Прокуратурата е независима власт. Аз нямам общо с прокуратурата\", оправдава се премиерът. Той говореше същото и за избора на сегашния главен прокурор. Но ние помним: \"Не ми се подсмихвай, ти си го избра\". Вярно, може моментното съотношение на силите зад кулисите да е друго. И не е ясно кой избира днес и чия воля се слуша във ВСС. Както и кой от кого зависи и дали в тази комбинация не е заложена и съдбата на правителството. Но за обществото това няма особено значение, защото крайният резултат ще е един и същ. И част от отговорността при всички случаи ще е на премиера - най-малкото заради провала на съдебната реформа, бетонирал днешната система. Тъй че няма как да се измъкне лесно от досадните неприятности около \"избора\" на главен прокурор. Също както и от кризата с чумата по свинете, проспана ловко от подчинените му институции.", "date": "2019.08.06", "title": "Борисов се опитва да мине \"тънко\""}
{"url": "https://www.dnevnik.bg/sviat/2019/08/06/3948012_izborite_v_polsha_shte_sa_na_13_oktomvri/", "text": "Канцеларията на президента на Полша съобщи, че парламентарните избори в страната ще са 13 октомври, предадоха \"Ройтерс\" и ТАСС, цитирани от БТА. Повечето социологически агенции прогнозират победа на управляващата партия \"Право и справедливост\" благодарение на щедрите социални разходи и силния икономически растеж. \"Президентът току-що подписа постановление за произвеждането на избори за двете камари на парламента на 13 октомври\", заяви говорител на президента Анджей Дуда, потвърждавайки датата, която Дуда предложи миналата седмица. Според допитване от миналата седмица на института ИБРИС \"Право и справедливост\" получава 41.7%, главната опозиционна партия \"Гражданска платформа\" е с 25%, а коалиция на леви сили е с 10.2 процента. От идването си на власт през 2015 г. \"Право и справедливост\" е в конфликт с Европейския съюз заради реформите си на съдебната система, както и за политиката си в областта на миграцията и околната среда. Според нейни критици тези спорове може да се изострят при повторна победа на сегашните управляващи, отбелязва Ройтерс.", "date": "2019.08.06", "title": "Изборите в Полша ще са на 13 октомври"}
{"url": "https://www.dnevnik.bg/sviat/2019/08/06/3948018_velikobritaniia_iska_podobriavane_na_turgovskite/", "text": "Великобритания иска търговските й отношения с Канада да преминат \"на по-висока степен\" след Брекзит, заяви в Торонто британският външен министър Доминик Рааб, цитиран от \"Франс прес\", предаде БТА. \"Искаме да разширим хоризонтите си и да издигнем нивото на амбицията си в света\", заяви Рааб на съвместна пресконференция с канадската си колежка Кристия Фрийланд. \"В този контекст искаме приятелството ни с Канада и канадския народ да премине на по-висока степен\", особено в търговията, сътрудничеството в сигурността и борбата с климатичните промени, добави той. Великобритания е най-големият търговски партньор на Канада в Европа. По данни на канадското правителство през 2018 г. търговският обмен е възлизал на 25.5 милиарда канадски долара (17.2 милиарда евро). \"И двете страни се радват на процъфтяващи икономически и търговски връзки и се стремят към взаимноизгодни инвестиции в търговския обмен\", каза Рааб. Великобритания \"се надява да постигне споразумение\" с Брюксел, но \"при всяко положение ще напусне ЕС в края на октомври\", заяви той. \"Приоритет номер 1 за Великобритания е преходът да е възможно най-плавен\", каза Рааб, който беше министър за Брекзит, а от две седмици е външен министър в правителството на Борис Джонсън. \"Ние не просто имаме тесни връзки и сме не само съюзници. Ние сме братовчеди, ние сме едно семейство\", заяви канадският външен министър Кристия Фрийланд, без да споменава евентуално търговско споразумение с Великобритания след Брекзит. \"За Великобритания Брекзит е не само управление на криза, а и повод да се възползваме от огромната възможност, която ни дава възвърнатата ни свобода\", заяви Рааб, който след Канада ще посети САЩ и Мексико.", "date": "2019.08.06", "title": "Великобритания иска подобряване на търговските отношения с Канада след Брекзит"}
{"url": "https://www.dnevnik.bg/photos/2019/08/06/3948023_snimka_na_denia_gilermo_del_toro_poluchi_oficialno/", "text": "Мексиканският сценарист, режисьор и продуцент Гийермо дел Торо, който от дълги години работи в Холивуд, получи днес звезда на Алеята на славата на булевард \"Холивуд\". На снимката той позира с колегата си Джей Джей Абрамс и певицата Лана Дел Рей.", "date": "2019.08.06", "title": "Снимка на деня: Гийермо дел Торо получи официално признание от Холивуд"}
{"url": "https://www.dnevnik.bg/sviat/2019/08/06/3947617_trump_zamrazi_vsichki_aktivi_na_venecuela_v_sasht/", "text": "Американският президент Доналд Тръмп нареди замразяване на всички авоари в САЩ на венецуелското правителство. Това се разбира от писмо, изпратено от Белия дом на председателката на Камарата на представителите Нанси Пелоси, предаде \"Франс прес\", цитирана от БТА. Като мотив за мярката Тръмп изтъква \"продължаващата узурпация на властта от нелегитимния режим на Николас Мадуро\". В реч по-рано тази година той каза, че Мадуро не е \"венецуелски патриот, а кубинска марионетка\". Предишни санкции бяха насочени  срещу петролната индустрия на южноамериканската държава , която е източник на почти всички приходи от износ. Имаше и мерки срещу финансовия сектор, но нито те, нито другите обявени ограничения помогнаха за постигане на целта, обявена от Белия дом - край на чависткото управление на Мадуро чрез икономически натиск върху държавния апарат и армията. Американски граждани и компании няма да имат право да извършват трансакции с правителството на Мадуро и със свързани лица. Ще се правят изключения само за доставките на храна, медикаменти и дрехи. Не изглежда да са засегнати трансакциите с частния сектор във Венецуела. Ембарго или не Въпреки че указът, влизащ в сила незабавно, не представлява пълно ембарго, той е най-драстичното действие на САЩ за отстраняване на Мадуро от власт, откакто правителството на Тръмп призна опозиционния лидер Хуан Гуайдо за пълноправен лидер на Венецуела през януари. Така Венецуела е поставена на едно равнище със страни като Куба, Сирия, Иран и Северна Корея, които също са обект на тежки американски санкции, отбеляза \"Асошиейтед прес\". Досега не бе прилагана такава мярка срещу Мадуро и тя е изненадала дори съюзници в администрацията на Тръмп, пише \"Ройтерс\". Според агенцията текстът, дори да не съдържа пълна забрана за взаимодействие с Венецуела, отваря вратата за възможни санкции срещу чужди граждани или компании, които работят с Каракас (в момента го правят основно руски и китайски). Според Ана Кинтана, старши анализатор във фондация \"Херитидж\" - консервативен мозъчен тръст във Вашингтон - е необходима повече информация, за да се потвърди дали става въпрос за ембарго, но така изглежда в момента. Фернанто Кътс, бивш съветник на президента за Латинска Америка, указът може да се приложи и за юридически лица извън САЩ, които биха искали да продължат да работят с американски компании или банки. Труден момент Новите санкции идват в тежък момент за венецуелската икономика. След години икономическа криза и седемцифрена инфлация над 3 млн. души напуснаха страната, във Венецуела не достигат основни продукти като храни и лекарства. Признатият от десетки държави за президент Гуайдо обаче не успява да привлече на своя страна военните. Стигна се до преговори в Осло между представители на доминирания от опозицията парламент (на който той е председател) и на чавистите. Днес на международна конференция за демокрацията във Венецуела с представители на над 50 страни съветникът по въпросите на сигурността на САЩ Джон Болтън и търговският министър на САЩ Уилбър Рос се очаква да говорят за планирана американска инициатива за предаване на властта. Русия и Китай отхвърлиха поканата.", "date": "2019.08.06", "title": "Тръмп замрази всички активи на Венецуела в САЩ и рязко увеличи натиска над Мадуро"}
{"url": "https://www.dnevnik.bg/sviat/2019/08/06/3947399_kandidat_izbran_s_forceps_-_za_kristalina_georgieva/", "text": "От Кристин към Кристалина\" - с това пределно лаконично заглавие и няколко изречения сп. \"Форчън\" отбеляза новината за избора на Кристалина Георгиева за кандидата на Европейския съюз за управляващ директор на Международния валутен фонд на мястото на подалата оставка Кристин Лагард. Това впрочем е след съобщението за предстоящата годишна класация на най-влиятелните жени в света за 2019 г. Но първите коментари и прогнози след решението от петъчната вечер сочат, че за най-успешния и известен български висш ръководител от международна организация няма да е лесно да оглави МВФ и да попадне в класацията на \"Форчън\". \"Нищо не е приключило. Кандидатурата ѝ няма подкрепата на всички от ЕС и консенсусът беше измъкнат с форцепс. А това може да окуражи други претенденти да се включат\", казва за \"Франс прес\" източник, близък до дискусиите. Тази метафора е доста образна и описва метод при раждането, когато със специален уред се захваща главата на бебето и се издърпва навън. Това се прави тогава, когато процесът върви твърде бавно и има опасност за бебето, като прилагането му носи риск и за родилката, и за детето. Процедурата се прилага само в болнична обстановка, защото може да се наложи спешно преминаване към цезарово сечение. Дали източникът на АФП е имал предвид точно това - че Кристалина Георгиева е избрана в критична ситуация, в която само поверителният формат спести разкриването на пореден дълбок разлом между северни и южни държави в ЕС? \"По-добре да не знаете как се прави този избор\" Този път финансовите министри и лидерите на 28-те от ЕС не стигнаха до \"цезарово сечение\", но според същия източник на АФП българката е получила подкрепата на 56% от страните членки, представляващи 57% от населението на съюза. За решение с квалифицирано мнозинство са необходими 55% от държавите и 65% от населението. Обсъждането и гласуването са поверителни и няма официално съобщение коя държава как е гласувала, но и \"Файненшъл таймс\"  пише , че Георгиева е \"спечелила вота, но не и достатъчно над нужния праг\". Мнозина, които не я познават, още не са научили как да произнасят името ѝ и я наричат Кристалина Джорджева. \"Споровете кой да оглави МВФ са като правенето на наденици - по-добре да не гледате отблизо как се прави\",  коментира  Том Бьоркъл от \"Ройтерс\" в понеделник с адаптиране на прочутия цитат от Ото фон Бисмарк. Във видеоразговор по решението той каза  в понеделник , че очевидно изборът на Георгиева е компромис, но и че тя има безспорна квалификация за високи постове в световни организации, а МВФ има традиция да бъде предвождан от технократи. Но след кризата от 2008 г. този пост започна да се политизира, допълва той. \"Мисля, че ще е трудно да се върнем към миналото, но и ако търсите най-добрия кандидат, Кристалина Георгиева едва ли би била под №1 в списъка\", казва Бьоркъл. Според него тази кандидатура не носи нещо особено нито на МВФ, нито на Европа, където продължават да вярват, че постът им се полага. \"Георгиева има много опит в програми и политики за развитие, но ѝ липсва статутът и репутацията на Критин Лагард, поради което не изглежда очевидният победител, ако страните членки във фонда търсят по света най-добрия за управител. Избирането ѝ е остатък от договарянето на сделка за постове в Европа, включително за ръководител на Европейската комисия и управител на Европейската централна банка.\" МВФ най-после ще приложи върху себе си съветите за пенсионерите Той не вижда проблем с правилата на МВФ, според които кандидат за управляващ директор не може да е по-възрастен от 65 години (Георгиева става на 66 на 13 август), защото на практика фондът ще трябва да промени правилата си и да приложи към себе си това, за което агитира и инструктира държавите (включително САЩ и Япония) - да повишат пенсионната възраст, защото новата реалност е хората да са активни и в по-напреднали години от доскоро обичайното. Това са остарели нагласи от преди един век - и в момента виждаме на каква възраст е президентът на САЩ (73) и претенденти за поста му като Джо Байдън (76) и Бърни Сандърс (77), а прочутият инвеститор Уорън Бъфет е на 89 и не изглежда да има намерение да се оттегля от фонда си Berkshire Hathaway, допълва Бьоркъл. Германия вярва, че Кристалина Георгиева ще оглави МВФ, въпреки че кандидатурата ѝ ще наложи промяна на правилата на фонда, заяви говорителка на финансовото министерство в Берлин, цитирана от \"Ройтерс\". Твърде \"френски\" кандидат? Но авторитетни издания като \"Файненшъл таймс\", \"Блумбърг\" и \"Ройтерс\" съобщиха през последните седмици, че тя не е била кандидатурата на Берлин, подкрепил бившия финансов министър и лидер на Еврогрупата. Холандецът Йерун Дейселблум стигна до финала с 44% от гласовете на страните членки. Испански медии също посочват, че в крайна сметка и Мадрид не е застанал зад Георгиева. Лондон не хареса бързането на френския финансов министър Брюно льо Мер да се избере кандидат на ЕС за шеф на МВФ и няколко издания твърдят, че финансовият министър Саджид Давид е гласувал \"въздържал се\". От друга страна, Кристалина Георгиева се възприема като фаворит на президента Еманюел Макрон, който в рамките на няколко седмици успя да провали системата на водещите кандидати за председател на Европейската комисия и да прокара Урсула фон дер Лайен за поста, да наложи Кристин Лагард за избора на Европейския съвет за следващ управител на ЕЦБ и да събере в заключителните 12-часови телефонни консултации достатъчно гласове за българката. Преди това се твърдеше, че Париж стои зад обсъждането на Георгиева като евентуален наследник на Доналд Туск. \"Истината е, че няма готов и тестван европеец, приемлив за всички\", каза европейски министър пред CNBC. Това отчасти не е особено успокояващо за нея, тъй като битката в кулоарите на МВФ тепърва започва и отсега има твърдения, че тя няма да е лека. Изборът в началото на октомври се прави от 24-членния управителен съвет на МВФ, а не от 189-те страни - членки на фонда, а САЩ, които имат практическо вето върху решението, не дават категорични сигнали, че ще спазят неписания принцип европеец да оглави институцията. Така всички, които се надяват да променят статуквото, надушват възможност, каквато нямаха през 2011 г. при избора на Лагард. Кой може да се конкурира с нея Формално, европейските страни ще спазват крайния си избор, но не е изключено Великобритания например негласно да лобира за управителя на централната банка Марк Карни. Той е с британски, ирландски и канадски паспорти и може изненадващо да се появи в играта, включително защото \"има добри контакти в кабинетите на МВФ\". Все още не изчезва от радарите и името на бившия финансов министър Джордж Озбърн. Южноафриканският централен банкер Лесетя Кганяго може да се възползва от амбициите на Африка за по-значително представителство в световните институции, изтъквайки, че днешната икономическа и политическа реалност е много по-разнообразна спрямо времената, когато се ражда МВФ преди повече от седем десетилетия. Агустин Карстенс - бившият управител на мексиканската централна банка и настоящ главен директор на Банката за международни разплащания, може отново да потърси подкрепа за своя кандидатура за най-високия пост в МВФ и дори се твърди, че вече е в такава кампания. Азия и в частност Китай или Япония може да заявят претенция към това 12-ият управляващ директор на фонда вече да не е европеец, защото има по-квалифицирани азиатци от Георгиева. Сред имената, които посочват азиатски медии, са Харуко Курода от централната банка на Япония, Чин Йе Лайчин от Азиатската банка за възстановяване и инвестиции или Рагурав Раджан, бившият управител на Reserve Bank of India. Издания като \"Саут чайна морнинг пост\" напомнят, че промяната на правилото за възрастта на шефа на МВФ няма как да стане без съгласието на Азия, а то си има цена. Заговори се също, че Обединените арабски емирства може да номинират Мохамед ел Ериан, бившия изпълнителен директор на инвестиционния фонд PIMCO и човек, добре познат в световните финансови столици. Не е известно дали няма да се появи претендент, който досега е бил извън радара заради възрастовото ограничение. Станли Фишер например не бе допуснат преди 8 години, защото беше на 67 години, макар да е бивш управител на централната банка на Израел, бивш главен икономист на Световната банка. Вероятно по същата причина и 71-годишният Марио Драги, управителят на Европейската централна банка, не се появи сред обсъжданите имена. Време на предизвикателства Кандидатурата на Кристалина Георгиева идва в момент на нови предизвикателства пред ръководителя на МВФ. Търговската и валутна война между САЩ и Китай, която избухна с нова сила през последните дни, създава ситуация, каквато в световната икономика не е имало от десетилетия. Лидерът на МВФ ще трябва да маневрира сред растящ протекционизъм по света и лидери, които предпочитат едноличните решения пред сложните и тромави процедури на институциите. Българката може да се окаже начело на фонда в момент, когато светът навлиза в стагнация, а вероятно и в рецесия с поевтиняващи активи, свиващо се производство и инвестиции и почти изчерпани възможности на централните банки да реагират с понижаване на лихвите. Не намалява, а се увеличава изолирането чрез санкции на Русия, а страни като Турция, Аржентина и Венецуела се борят със сериозни вътрешни проблеми, създавани и от обикновен популизъм и национализъм. За справяне с такава ситуация от ръководителя на МВФ се очаква да има международен авторитет, комбиниран с дипломатически талант, както и солидни познания и умения в икономиката, финансите и управлението. \"Понеже е работила в Световната банка, а не идва от национално правителство, тя без съмнение вече има перспективата на личност, която разбира нуждата да представляваш света и интересите на страните членки, а не само на определен район\",  казва пред \"Ню Йорк таймс\"  за Кристалина Георгиева Марк Собел, бивш служител на американското министерство на финансите и настоящ съветник в Центъра за стратегически и международни изследвания във Вашингтон.", "date": "2019.08.06", "title": "\"Кандидат, избран с форцепс\" - за Кристалина Георгиева битката за МВФ ще е трудна"}
{"url": "https://www.dnevnik.bg/bulgaria/2019/08/06/3947619_dete_ot_ruse_e_sus_sumnenie_za_zapadnonilska_treska/", "text": "Дете от Русе най-вероятно е заразено със западнонилска треска и днес се очаква официално това да бъде потвърдено. Новината съобщи пред Би Ти Ви директорът на Националния център по заразни и паразитни болести Тодор Кантарджиев. Той не даде повече подробности за случая, като уточни само, че детето е малко. Най-вероятно се е заразило от ухапване на комар. Кантарджиев припомни, че миналата година също имаше случаи на заразени със западнонилска треска, като дори имаше и два смъртни случая.", "date": "2019.08.06", "title": "Дете от Русе е със съмнение за западнонилска треска"}
{"url": "https://www.dnevnik.bg/sport/2019/08/06/3947622_video_nai-dobroto_ot_macha_mejdu_grigor_dimitrov_i/", "text": "Григор Димитров  отстъпи срещу Стан Вавринка на старта на турнира в Монреал . Швейцарецът спечели с 6:4, 6:4 и стигна до 150-ата си победа в турнирите от сериите \"Мастърс\". Димитров загуби за шести път от Вавринка в десетия мач помежду им. Поражението е четвърто поредно за българина след двубоите им на \"Уимбълдън\" и US Open през 2018 г., както и на  \"Ролан Гарос\"  преди два месеца. На твърди кортове Вавринка е с три победи срещу една за Димитров. От АТП обърнаха внимание на мача и представиха видео с най-добрите разигравания.", "date": "2019.08.06", "title": "идео: Най-доброто от мача между Григор Димитров и Стан Вавринка"}
{"url": "https://www.dnevnik.bg/na_put/2019/08/06/3947401_muzeiat_na_ruse_se_sdobi_s_359_turski_gjuleta_namereni/", "text": "Русенският исторически музей се сдоби с 359 гюлета от турско време. Те са открити при изкопни работи по улица \"Мостова\" (на мястото на \"Топлата вода\"). Находките ще бъдат изложени в някоя от експозициите, след реставрация и обработка от специалист. За тях съобщиха граждани, които изпратиха в музея и снимки на предметите, а фирмата - строител е съдействала за съхраняването и пренасянето им в музея. Гюлетата най-вероятно са били използвани от бастиона Паша, който се е намирал на дунавския бряг, информират музейните работници. Бил е петоъгълен, обширен обърнат към реката полукръг, разположен в началото на стената на североизточното външно укрепление. В този си вид е трябвало да побере четири оръдия. През 70-те години на XIX в. е разширен в западна посока, където са намерени снарядите. Той пази североизточния фланг на крепостта, контролира дунавския воден път и има възможност за обстрел на Гюргево. Бастионът се локализира от края на ул. \"Атанас Узунов\" и с разширението си е стигал до \"Мостова\". Запазени са снимки на батареята тук, направени от кап. Равенски, където се вижда едно от шестте му оръдия – 15 сантиметрово стоманено оръдие \"Круп\", насочено към Гюргево.      Бреговите батареи в Русе са били въоръжени също и с турски оръдия, тип \"еднорог\" (по руската военна терминология), както и тип \"бомбово оръдие\" с голям калибър, които са гладкостволови и стрелят именно с такива като намерените ядра за обстрел. Гюлетата са снаряди за стрелба от гладкостволните оръдия и са използвани за разрушаване на дървените корпуси на кораби, фортове и поразяване на живата сила на противника. Бастионът \"Паша\" е едно от трите места, от които през юни 1877 г. турската артилерия обстрелва отсрещния румънски град Гюргево. Заради нанесените щети румънското външно министерство изисква разрушаването на турските крепости на десния бряг на Дунава. Според решенията на Берлинския конгрес крепостната стена на Русе е разрушена, а е запазена само крепостната порта Кюнт капу.     ", "date": "2019.08.06", "title": "Музеят на Русе се сдоби с 359 турски гюлета, намерени при ремонт на улица"}
{"url": "https://www.dnevnik.bg/bulgaria/2019/08/06/3947551_blokadata_v_krushare_-_malko_svinevudi_malko_politika/", "text": "Производител на прасета, няколко местни жители, няколко души, калени в протестите срещу мерките за чумата на овцете в Странджа и Валентина Василева, която е председател на Единна народна партия (ЕНП). Така накратко може да се опише кои са протестиращите, блокирали пътя между Ямбол и Сливен до село Крушари вече пети ден. Те настояват да бъде отменено изискването за умъртвяване на всички свине, отглеждани в домашни условия заради африканската чума и обявиха, че протестът им е безсрочен. Крушаре е малко по-далече (с около 2 км) от Ямбол, но част от област Сливен. Въпреки, че в двете области няма случаи на заразени животни, изискването на Българската агенция за безопасност на храните цели да създаде санитарна зона, за да не се допусне разпространението на болестта извън установените вече огнища. Ако кризата обхване страната, отглеждането на свине ще трябва да бъде забранено за години. Малко преди 19 часа в понеделник вечер на блокадата има 15-ина души, а полицията не допуска никакви превозни средства по пътя, като ги отклонява на километри. През деня кола се е опитала да пробие и е блъснала човек, той е добре. Желязко Иванов от Сливен, който се представя като инженер по машиностроене и мъж, който се хвали, че е участвал в протестите в Болярово (преди година там имаше подобен случай с чумата по дребните преживни животни) надълго обясняват, че всичко се прави заради големите производители и търговци на свинско. Двамата отричат да са платени или обвързани с партии. С наближаването на часа за живите включвания за вечерните новини на телевизиите, протестът се уплътнява с местни жители. Пристигат и четири мотора. Мотористите нямат отличителни клубни знаци. Местните, които не желаят да се представят, стоят малко отстрани.      Жена от Крушаре разказва, че кметът ги плаши с глоби и арест, ако участват в протеста, но това не ги спира да дойдат на пътя, след работа, за да окажат подкрепа. Тяхното семейно прасе вече е заклано Повечето в селото - също. Млад мъж потвърждава, че са заклали 5 прасета, като пържолите и пастърмата били сложени във фризера за Коледа, а останалата част - сварена в буркани. Изискванията на властите са месото да премине топлинна обработка, а да не се замразява, тъй като вирусът оцелява дори при много ниска температура. Да ме арестуват, скоро не съм бил в ареста, казва мъжът с усмивка и се присъединява към масовката за живото включване. Протестиращите вече са около 50 души. Хората от селото разказват, че изпращат свинско от закланите прасена на роднини из цялата страна, тъй като не могат да го изядат.      Желязко Христов е производител на малки прасенца. Има около 300. Получил е телефонна заповед да евтаназира всички. Според него фермата му отговаря на всички санитарни изисквания, които важат за големите свиневъди, които също попадат в санитарната зона, но те не трябва да евтаназират животните си. Той твърди, че ще запали всичко и няма да допусне животните му да бъдат унищожени от санитарните власти. Христов казва, че за разлика от малките производители, които могат да заколят животните си и да ги консервират, той не може да направи това, нито да ги продаде, защото кланиците вече са пълни и не купуват. Кметът на Крушаре Димо Станков (ГЕРБ) е убеден, че протестите са организирани и протестиращите не са от селото, а идват от Ямбол и Бургас. Според него Валентина Василева е един от организаторите.      Василева обяснява, че е на протеста в лично качество, а не като председател на партията (ЕНП е създадена от Мария Капон, която беше депутат от общински съветник в Пловдив). Казва, че хората я търсят още от протестите в Болярово. Живее в Сливен и не е производител на прасета, но подкрепя исканията на свиневъдите. Всичко е политика, въпросът е да не се веят партийни знамена, добавя тя. Според нея мерките дори спомагат за разпространението на вируса, тъй като хората, колейки прасетата, разнасят кокали и четина, което би разпространило заразата, ако има такава. \"Ние вече осъзнахме, че диалог не може да се проведе, така че оттук нататък ни остава единствено и само да искаме оставка на цялото правителство\", каза в понеделник сутринта Василева пред Би Ти Ви, представена като организатор на протеста. Привечер протестиращите са съсредоточени върху исканията за прасетата, а не към отговорността на властите. Галя Бъчварова, която е член на управителни съвет на Асоциацията на свиневъдите смята, че след като хората протестират значи имат основание Тя е един от големите производители в района. По телефона пред \"Дневник\" обаче обяснява, че изискването за евтаназия в 20-километрова зона от големите ферми е една от превантивните мерки и ако африканската чума влезе в Южна България, ще бъдат избити всички животни и няма да може да се гледат прасета с години. Ако заразата бъде ограничена, още следващата година ще може да се започне отново. Според нея санитарните власти трябва да прегледат т.нар. биосигурност (наборът от задължителни действия) в някои ферми, които сега са в списъка за унищожаване и да преразгледат заповедите си. Оставащите на блокадата хора започват да обсъждат как могат да обжалват заповедите на областния управител на Сливен за унищожаване на животните. Срокът за доброволно унищожаване изтече в събота и санитарните власти влязоха в някои села в Сливенско в понеделник. Те проверяват заклани ли са прасетата и дезинфикцирани ли са местата. Петима ветеринари ще трябва да обиколят над 100 села. Протестиращите се подготвяха да прекарат още една нощ на блокадата и колкото още трябва, за да бъдат чути исканията им. Действията им не затрудняват сериозно движението в района, защото има няколко обиколни маршрута. В новините влизат и информации за протести в Монтана и в Първомай. Навсякъде основното, което не могат да разберат собствениците на едно, няколко или повече прасета, е защо трябва да колят животните си, които не са заразени.     ", "date": "2019.08.06", "title": "Блокадата в Крушаре - малко свиневъди, малко политика, малко опитни протестиращи"}
{"url": "https://www.dnevnik.bg/analizi/2019/08/06/3947531_kak_vlastite_i_prokuraturata_upotrebiavat_skandala_s/", "text": "                         От историята с изтеклите данни на НАП накратко се разбра следното, което властите с помощта на медии прикриват или използват в свой интерес: Не само данните на хора и фирми в НАП, а вероятно всички бази данни в държавата, се пазят лошо, лесно достъпни са, с калпава защита (ако въобще има такава навсякъде). Въпреки наливаните милиони всяка година, усвоявани от незнайно какви фирми. Тази пробойна се прикрива старателно, като вината се стоварва само върху злосторници, извлекли тези данни. Обвинението се насочва изцяло върху някаква съмнителна фирма (собственикът й е с тъмни петна в миналото и е от учредителите на ГЕРБ). Но не е сигурно дали е само тя и дали това, което поднася прокуратурата, е достоверно. Разпространените досега доказателства трудно ще докажат в съда гръмките обвинения в тероризъм. Изявленията от страна на прокурорка, че е хакнато управлението на пръскачките за поливане в градинката около парламента и така може да се извърши атака срещу официални лица, Още повече, че според общината пръскачките там са с ръчна настройка, а не се управляват през интернет.  От разкритите масиви на НАП следват въпросителни с какво се занимават там, за какво служи например папка \"Яне Янев\" с подбрани милион души в нея? Дали хора от властта не злоупотребяват с данните, за да създават специализирани \"папки\" и да ги дават на определени хора, които ги използват за натиск, рекет и др.? Дали нямат по-специален интерес към неудобните за властта хора, доколкото данните на някои критици на Борисов и правителството се срещат многократно повече в масивите на НАП от тези на фирми с големи обороти и с множество магазини? Две близки до властта телевизии – \"Европа\" и Нова тв, след като избухна скандалът, показаха в емисиите си линк към хакнатия масив на НАП и паролата към него. Така направиха данните достъпни за широка аудитория и те бяха изтеглени от неограничен брой заинтересовани. Тепърва предстоят злоупотреби, фалшификати и рекет с набавените данни на фирми и физически лица. Защо точно тези телевизии показаха достъпа до хакнатите бази данни – от некомпетентност или съзнателно?  Случаят с изтичането на данните с обвинения в тероризъм и дестабилизация на правителството. Прокуратурата се опитва да прикачи в обвиненията и сайта \"Биволъ\", който е постоянен изобличител на правителството и властите. Тоест опитват се да ги обвинят и тях в опит за дестабилизация на държавата. Всички тези обстоятелства в нормална държава щяха да се разследват от анкетната комисия на законодателната власт. Засега сме оставени в ръцете на прокуратурата, която превръща новините в комедиен сериал.", "date": "2019.08.06", "title": "Как властите и прокуратурата употребяват скандала с НАП? Шест точки за разследване"}
{"url": "https://www.dnevnik.bg/bulgaria/2019/08/06/3936707_dnes_e_preobrajenie_gospodne/", "text": "Църквата отбелязва днес празника Преображение Господне, който се чества още от първите векове на християнството. На този ден, според Светото писание, Иисус Христос се преобразява. Той се явява в небесната слава пред трима от апостолите - Петър, Яков и Йоан, като ги завежда на планината Тавор в Галилея. Вярващите се причестяват след петдневен пост, като в чест на празника се позволява риба в менюто. В литургията на българските православни храмове се прибавя специален тропар (молитвено песнопение) - \"Освещаване на гроздето\". Преображение Господне е денят, в който се бере първото грозде и се раздава на близки и съседи, след като се прикади от свещеника в църквата. До този ден не се разрешава да се яде грозде. Днес имен ден празнуват Сотир, Спас, както и всички, чието име е свързано с името на Иисус Христос - Христин(а), Християн(а), Христо и т.н, както и всички имена, отразяващи славата Господна, като Сияна (Божествено сияние), Светлин и Светла. Народните вярвания свързват празника Преображение с промяната на времето от лято към есен. Поверието, че на този ден \"лятото се пречупва\" и времето тръгва на застудяване, идва от времената, когато празникът се е отбелязвал по стар стил - на 19 август.", "date": "2019.08.06", "title": "Днес е Преображение Господне"}
{"url": "https://www.dnevnik.bg/analizi/2019/08/06/3947526_niamame_normalna_sreda_za_biznes_cariat_e_gol/", "text": "                         Това, което се случва в енергетиката, е наистина потрес, и то далеч не само заради това, че фирмите на Доган и Ковачки получават наготово стотици милиони. Че тровят гражданите, като горят боклуците на Европа, без да имат добра технология за това. И получават огромни субсидии за саждите, които произвеждат. А пък индустрията плаща рекордна за ЕС цена на тока. динамичното развитие на отрасъла, навлизането на нови конкурентни играчи, които могат да сдъвчат и да изплюят нерентабилните мастодонти на олигархията за броени години. Енергетиката в света се развива изключително динамично, като цените на новите соларни и вятърни мощности вече са по-ниски от въглищата. Примерите са вече безброй. България трябва да отвори максимално пазара за силна конкуренция, която ще реформира сектора и дългосрочно ще намали цените и ще ни осигури независимост от големите доставчици. Вместо това А Бойко Борисов се прави на ни лук ял, ни лук мирисал. Може да коментира всякакви глуопотевини, но не и важните неща. Ролята - хората да го смятат за тъп и затова да се измъква вечно, че не е знаел, явно му допада. Нямаме нужда от премиер, който бяга от отговорност и обогатява олигархията. Българската енергетика може да привлече милиарди частни инвестиции в нови мощности, във връзки на мрежата със съседите, в умни мрежи. Това ще даде огромен стимул за стартъпи и действащи компании да се превърнат в мотори на българската индустрия и ще повлияе не само на енергетиката, но и на транспорт, индустрия и икономиката като цяло. И на чистотата на въздуха, разбира се. Можем да се превърнем в хъб за нови технологии, защото хората и ноу хауто ги имаме. Нямаме нормална среда за правене на бизнес и трябва да кажем, че ЦАРЯТ Е ГОЛ. Той не просто разпределя ресурсите към близките си, но по този начин ограбва потенциала на държавата да просперира. За да могат няколко играча да държат монопола си, това значи хиляди други да бъдат с подрязани криле, да не могат да създават добавена стойност и работни места. И да търсят (успешно) реализация навън. Не е проблем, че Доган и Ковачки ще получат нови сто милиона и тази година. И вижте само какво се случва с големите активи през последните години. Излиза ЧЕЗ, влиза Доган (ТЕЦ Варна). Излизат шведите, Нова ТВ отива при Домусчиев (с помощта на КЗК, която изгони Петр Келнер). Това не са инвеститори, които ще докарат нови технологии и просперитет, а такива, които ще оглозгат каквото има. Средата за бизнес се влошава и това се дължи на властта. Добре, че сме част от голям пазар, за да може да имаме динамика в сектори, които са далеч от държавната намеса. Време е да пренесем това и върху силно подвластните на управлението отрасли като енергетиката. Това може би са прекалено смели мечти, но други са ги реализирали, какво ни пречи и на нас? Да не сме по-глупави? Изобщо не сме!", "date": "2019.08.06", "title": "Нямаме нормална среда за бизнес, ЦАРЯТ Е ГОЛ"}
{"url": "https://www.dnevnik.bg/tehnologii/2019/08/06/3947391_digitalniiat_sviat_se_krepi_na_armiia_ot_mikrorabotnici/", "text": "По-рано имах кабинет, но за съжаление трябваше да го затворя\", разказва бившата зъболекарка Мишел Муньос в разтърсената от криза Венецуела. На фона на срива на икономиката и хиперинфлацията \"хората вече нямат достатъчно пари, за да си позволят зъболекар, тъй като трябва да се тревожат за храна, образование и други неща\", допълва тя. Преди две години жената заменя зъболекарската си практика за работа онлайн като част от световната армия скрити \"микроработници\", изпълняващи задачи, с които машините не могат да се справят самостоятелно. Помислете как протича един ден от дигиталния ви живот. Независимо дали става дума за търсачката на телефона ви, която препоръчва подходящи ресторанти или музикално приложение, което ви предлага плейлист - нищо от това не би било възможно без микроработниците. Микроработници като Мишел от Венецуела изпълняват прости, повтарящи се онлайн задачи, например да се очертае лице, за да се помогне система за изкуствен интелект да разпознава хората. Те помагат да се осигуряват данни за алгоритмите, чрез които се обучават машините, използвани като основа на изкуствения интелект, добавяйки човешки елемент. Могат например да очертават рамки около кадри от пътищата, за да се обучават безпилотните автомобили какво е дърво, препятствие или как изглежда движещ се човек. Или да маркират съдържание, носещо определени чувства, за да се научат алгоритмите как звучи \"тъжна\" песен или пък дали текст или дума \"будят тревога\". Този тип работа често получава лоша публичност, тъй като се приема за нископлатена. За много хора обаче тя е решението, от което имат нужда. За Мишел микроработата е единственият начин за намиране на доходи. \"Много по-добре съм с тази работа, отколкото като зъболекар\", категорична е тя. Разказва за \"добър ден\", когато спечелила около 80 долара и използвала парите, за да си купи смартфона, през който сега работи. Още през 2005 година шефът на Amazon Джеф Безос създавайки Mechanical Turk (MTurk) на Amazon. Това е първата в света платформа за т. нар. краудсорсинг (получаване на необходимите услуги, идеи или продукти чрез привличане на голяма група хора, най-често по интернет - бел. прев.). Платформата е кръстена на \"Турчина\" - измама от 18 век, при която хората били подвеждани да мислят, че играят шах срещу машина, докато всъщност се състезавали с гросмайстор, скрит в голяма дървена кутия, върху която бил монтиран манекен, изобразяващ турчин. Първоначално Amazon използва възможностите на платформата, за да заличи милиони дублирани страници, тъй като компютрите не можели да разпознават малките разлики. Тъй като задачата била непосилна за един човек, те я разбили на малки части, които биха могли да бъдат изпълнени от хиляди работници. Няма официални данни за броя на микроработниците, но според оценки за MTurk всеки месец работят десетки хиляди хора. До 2500 души са активни във всеки един момент, повечето от тях са от САЩ и Индия. Изследване на Международната организация по труда (МОТ) сред 3500 микроработници в 75 страни установява, че средната им възраст е 33 години, а една трета от тях са жени макар този дял да спада до една пета в развиващите се страни. Микроработниците са образовани - 18 % имат гимназиална диплома или по-ниско образование, 37 % - университетска диплома, 20 % - следдипломна квалификация. Над половината са специализирали в областта на науката и технологиите, 23 % - в инженерство и 22 % - в информационни технологии. За тези, които живеят в страни, изпаднали в криза, микроработата може да е особено полезна. Яхя Аюб Ахмед е сириец, който бяга от гражданската война в родината си и сега живее в бежанския лагер \"Дарашакран\" в Ербил, Ирак. В лагера организация, наречена Preemptive Love, го е научила на английски и ИТ умения, които са му позволили да стане микроработник. \"Можете да работите дистанционно и да получавате приходи. Тук кандидатстването за работа е доста трудно, не можете просто да потърсите работа в Google. По този начин и да изпращате CV\", разказва той. За работниците от страни като Ирак обаче има допълнителна пречка, тъй като задачите са предназначени основно за развитите страни, отбелязва Ален Нину от Preemptive Love. \"Повечето онлайн услуги за краудсорсинг блокират иракчаните при регистрацията. Дори ако някой по чудо успее, няма метод за изплащане на парите, тъй като всички трансакции се правят през трета банкова система като PayPal\", обяснява той. За да се преодолее този проблем, се налага се да се прибягва до специални споразумения с фирмите. Още по-трудно е за хората, които работят от домовете си. Венецуелецът Рафаел Перес описва подобна ситуация, при която не е допускан до много задачи, които вижда пуснати в системата. Освен това той много пъти е губил пари от безскрупулни възложители, които не са му платили. \"Веднъж спечелих 180 долара за 15 дни, това са много пари. Обаче така и не ми платиха. Пусках имейли, обаждах се, обаче няма на кого да се оплачеш\", разказва той. Мишел споделя, че в началото също се е хващала на измами, но сега подлага сайтовете на изпитателен период, преди да работи с тях. Микроработата е подлагана на критики заради ниското заплащане - според МОТ микроработниците получават средно 4.43 долара на час. Докато в САЩ възнаграждението им е средно 4.70 долара на час (което все пак е доста под националния минимум) в Африка заплащането е едва 1.33 долара на час. Тези цифри не отчитат средно 20-те минути, които работниците отделят за неплатени дейности за всеки час работа. Това включва търсене на задачи и отговаряне на тестови въпроси, поставяни от възложителите с цел контрол на качеството. \"Прекарвам по-голямата част от деня в търсене на задачи. След като такива се появят, трябва да седна и да ги свърша\", казва Рафаел. По думите му в добър ден може да изкара около 8-10 долара. Това означава, че може да купи малка кутия яйца, килограм царевично брашно и килограм боб. \"Може и да не живеете добре, но се храните добре\", шегува се той. Микроработата не е временен феномен, а структурно явление в развитието на новите технологии като изкуствения интелект, посочва професор Паола Тубаро, старши научен сътрудник във френския Национален център за научни изследвания. \"Дори ако машините се учат, например, как да разпознават котки и кучета, за да успеят с разпознаването\", отбелязва тя. Тъй като тези технологии се разпространяват все повече, ще се увеличава и нуждата от хора, които да подават данни, допълва експертът. В момента няма държавни регулации за платформите за микроработа макар МОТ да призова секторът да бъде по-добре регулиран, за да се осигури минимално заплащане и по-добра прозрачност на плащанията. \"Микроработата е невидима за мнозина и привлича малко обществено внимание\", посочва професор Тубаро. \"Тя може да е не е справедлива, ако на тези хора не се плаща достатъчно или те не разполагат с някакъв вид социална защита. Ако хората работят при същите условия като във фабриките през 19 век, то това не е нещо, което обществото ни би приело като справедливо\", допълва тя. Мишел от Венецуела е съгласна. Според нея трябва да има повече подкрепа и признание за микроработниците. Платформите са тези, които правят пари от работата им, твърди тя. \"Това, което ни се плаща - поне тук във Венецуела - е малко\", казва Мишел. /БТА", "date": "2019.08.06", "title": "Дигиталният свят се крепи на армия от \"микроработници\""}
{"url": "https://www.dnevnik.bg/sport/2019/08/06/3947478_ispanskiiat_futbol_-_stulb_v_razvlekatelnata/", "text": "Какво би станало, ако утре футболът в Испания изчезне? Ако хората спрат да се интересуват от уменията на Лионел Меси и ударите с глава на Карим Бензема, например? Ще бъдат засегнати хиляди барове, транспортни фирми, хотели, ресторанти, информационни сайтове, фирми от малкия и средния бизнес в цялата страна. Това показва задълбочено проучване на PwC, поръчано от Ла Лига, резултатите от което бяха публикувани в \"Ел Паис\". Основното заключение е, че испанският футбол се е превърнал в ключов стълб в развлекателната индустрия на страната,. Според анализа общият оборот е 15.6 млрд. евро (или 1.37% от БВП на Испания), а платените данъци са 4.1 млрд. евро. Общо 185 000 са работните места в сферата. Грегорио Пифаре, който има бар в малко село, посочва, че когато \"Барселона\" играе, се събират по 30-40 души - около 10% от жителите на селото. \"Винаги присъстват дядовците - група от десетина приятели на възраст между 65 и 70 години, които сядат на една и съща маса всеки път\", посочва той и допълва, че ако мачът е между 19 и 21 ч. оборотът е по-висок заради повечето поръчана храна. Докладът сочи, че средният разход на един запалянко, когато отиде в бар, за да гледа футбол, е 9.9 евро. Средният разход за привържениците, които пътуват за мачове извън своето населено място, е 100 евро. Футболният продукт е ключов и за платените канали. Общите им приходи са 1.8 млрд. евро, а близо половината от абонатите (41%) казват, че не биха ползвали услугата, ако пакетите не включват футбол. Изследването показва и влиянието върху сектора с видеоигрите. PwC посочва, че продажбите на игри, свързани с футбола, за 2016-17 г. са на стойност 217 млн. евро, като в сферата има открити 5700 работни места. Четири от десетте най-продавани видеоигри в Испания са футболни.", "date": "2019.08.06", "title": "Испанският футбол - стълб в развлекателната индустрия на страната"}
{"url": "https://www.dnevnik.bg/sviat/2019/08/06/3947424_masovite_ubiistva_v_sasht_shte_se_promeni_li_neshto/", "text": "Познат рефрен след всяко масово убийство в САЩ - дали този път ще бъде различно? Дали възмущението от насилието ще наложи политически действия, както стана в Обединеното кралство след Дънблейн, в Австралия след Порт Артър и съвсем наскоро в  Нова Зеландия след Крайстчърч ? Сред активистите за контрол върху огнестрелните оръжия се наблюдава известно примирение, когато някой нов инцидент се появи във водещите новини. Щом като общественото мнение не наложи действия след стрелбата в  Нютаун, Кънектикът , през 2012 г., когато в училище бяха убити 26 души, включително 20 деца, то тогава никога няма да има промяна. Ако двойната трагедия в  Ел Пасо и Дейтън  доведе до нещо различно, за това ще има няколко възможни обяснения.  Насилие на бели националисти На последните масови стрелби в САЩ бяха приписани различни причини - недоволни младежи ( Паркланд  и  Санта Фе ), душевно заболяване (Анаполис), трудов спор (Вирджиния бийч) и семеен раздор (Съдърланд спрингс). За най-кръвопролитния в историята на САЩ такъв инцидент - стрелбата на  музикален концерт в Лас Вегас  с 58 убити - още не е намерен мотив.  В случая обаче сега всички доказателства сочат, че стрелбата в Ел Пасо е премислен политически акт, подбуден от бяла  националистическа реторика , която става все по-видима в съвременната политика на САЩ. Тя прилича повече на стрелбата в  синагога в Питсбърг  през октомври, предизвикала дискусия за надигащия се в Съединените щати антисемитизъм, или насилието в  Шарлотсвил от 2017  г., което послужи като стряскаща проява на мощта на съвременното бяло супремасистко движение.  Въпреки че заподозреният за стрелбата Патрик Крузиъс все още не е свързан категорично с манифеста, пуснат в интернет малко преди атаката, фактите сочат в една посока. Той не е извършил нападението в родния си град. Той е шофирал най-малко осем часа от северен Тексас до място на няколко мили от границата с Мексико и е открил огън в търговска зона, посещавана от много хора от латиноамерикански произход. Правоохранителните органи казват, че третират казуса като епизод на \"вътрешен тероризъм\". Това поставя инцидента право в центъра на текущия дебат за имиграцията, сигурността по границата и националната идентичност. В миналото американците са се чудели как е възможно млади мъже да бъдат въвличани в политическо насилие в други части на света. Сега те сами виждат, че това може да става и в родната им страна.  Естеството на атаката може да доведе до преосмисляне на вътрешната заплаха, която представляват  войнствените бели националисти  и на начините за тяхното възпиране, включително чрез нови мерки за контрол върху огнестрелните оръжия. Демократите бързо изказаха порицания, но и отдясно имаше гласове, които отправиха предупреждения.  Сенаторът от Тексас Тед Круз, състезавал се с Тръмп за президентската номинация на републиканците през 2016 г., осъди фанатизма на стрелеца срещу латиноамериканците и назова насилието \"отвратителен акт на тероризъм и бял супремасизъм\". Ръководителят на щатската поземлена комисия в Тексас Джордж П. Буш, син на опонента на Тръмп за номинацията на републиканците през 2016 г. Джеб Буш, направи изявление, в което каза, че \"белите терористи\" са \"реална и непосредствена заплаха\". Ако се засилва консенсусът, че тук има заплаха, изниква въпросът как да му се противостои.  Огнивото на президентската политика На левите не им трябваше много време, за да посочат, че Доналд Тръмп и други републиканци на избираеми длъжности използват реторика, която вероятно е подтикнала белия националист да убива. Президентът нееднократно е наричал \"инвазия\" пристигането на мигранти без документи и е казвал, че европейската имиграция променя \"тъканта на Европа\", но не в \"позитивна посока\".  На митинг във Флорида през май, когато президентът се чудеше как да бъдат спрени мигрантите без документи, човек от тълпата извика: \"Застрелвайте ги!\". Тръмп отговори на тези думи с шега.  Само преди малко повече от един месец сенаторът от Тексас  Джон Корнин  написа в \"Туитър\", че през миналата година в щата са се заселили \"близо деветима латиноси на всеки допълнителен бял жител\".  Разбира се, критиките по повод реакцията на републиканците - или липсата на такава - на масовите стрелби не са нещо необичайно. Сега разликата е в това, че критиките бяха подсилени от кампанията за първичните президентски избори на демократите. Въпреки че има повече от половин година до пускането на първите бюлетини, кампанията и дебатите навлязоха в сериозна фаза. Кандидатите, които са повече от 20, имат стимул да се разграничат от групата, която агресивно призовава за нови мерки за контрол върху огнестрелните оръжия и заклеймява това, което възприема като подбудителска расистка реторика.  Бето О'Рорк, който е родом от Ел Пасо, вече хвърли вината за нападението върху президента. Пийт Бутиджеж, кметът на Саут Бенд, щата Индиана, заяви, че идеологията на белия националистически тероризъм е извинявана на \"най-високите нива на нашето управление\".  Почти всеки кандидат обаче излезе с някакъв нов призив за контрол върху огнестрелните оръжия.  Сенаторът от Ню Джърси Кори Букър, който предлага национална програма за лицензиране на огнестрелните оръжия, каза, че \"ние имаме властта да спрем това\", но решенията са блокирани от \"безгръбначни политици и хора, които лобират за корпоративното оръжейно лоби\".  На дебатите на демократите миналата седмица в Детройт темата бе засегната само за кратко. Вниманието на обществеността, изострено от стрелбите, и прекият паралел, който кандидатите правят с президента, обаче гарантират, че поне в близко бъдеще видни хора ще призовават за действие. /БТА", "date": "2019.08.06", "title": "Масовите убийства в САЩ: ще се промени ли нещо"}
{"url": "https://www.dnevnik.bg/sviat/2019/08/06/3947333_trump_znae_kak_da_razdelia_merkel_i_makron/", "text": "                         Нито френският чар, нито прусашката деловитост дават плодове в общуването с президента на САЩ. Доказват го агресивните туитове, с които Доналд Тръмп атакува ту Еманюел Макрон, ту Ангела Меркел. Канцлерката и президентът са единодушни в смайването си от необичайно кресливия тон, с който се поддържат трансатлантическите отношения. Въпреки това обаче германо-френският съюз е поставен на изпитание тъкмо от Доналд Тръмп. Американецът сякаш е прозрял колко различни са интересите на двете най-мощни икономики в ЕС. Разломът между Париж и Берлин Франция, която от немай къде трябва да се грижи за някакъв ред в африканския заден двор, особено държи на близко сътрудничество с Вашингтон в областта на сигурността и отбраната. През 2009 година Париж инсталира своя военна база в Абу Даби, на Персийския залив, и с това стана младши партньор на американците. Освен това, откакто преди десет години се завърна в интегрираните командни структури на НАТО, Франция се превърна от опърничав партньор в пълен отличник. Точно по обратния начин се развива германското членство в НАТО. Като световен шампион по износ Германия се стреми най-вече да опази глобалната свободна търговия с ниски мита и ниски препятствия пред достъпа до пазари. Дългосрочните геополитически съображения играят второстепенна роля, независимо дали става дума за подсигуряването на Ормузкия проток, изграждането на газопровода \"Северен поток-2\" или пък оръжейния експорт за Саудитска Арабия. Различните измерения на конфликтите със САЩ не укрепват германо-френския съюз. Напротив. В тях се крие експлозив, който може да взриви структурите на властта в ЕС. За разлика от Меркел, Макрон изобщо не се бои да тръгне на търговски сблъсък със САЩ. Той се противопостави на брюкселските планове да се преговаря със САЩ за ново търговско споразумение. Въздействието на това негово вето беше чисто символично, но в същото време показа колко е дълбок разломът между Франция и Германия. Макрон се аргументира с факта, че Тръмп не зачита Парижкото споразумение за климата. Според френския президент, занапред ЕС може да сключва търговски споразумения единствено с държави, които се придържат към договореното в рамките на ООН. Макрон настоява още опазването на климата да бъде обявено за най-важен приоритет. И с това злепоставя германското правителство, което няма желание да се присъедини към принципа \"свободна търговия само при спазване на климатичното споразумение\". Макрон не се страхува Но стратегията на Макрон \"Да направим Земята отново зелена\" във вътрешнополитически план изобщо не дава резултатите, които той би искал да види. Или поне до този извод стига свиканият от самия него Висш климатичен съвет в един 50-страничен доклад с многозначителното заглавие \"Да се действа в съзвучие с амбициите\". Експертите критикуват Франция, че не е постигнала климатичните си цели, защото не е действала достатъчно решително за намаляване на вредните емисии от автомобилния транспорт и за по-добра изолация на сградите. В борбата си за въвеждане на дигитален данък френският президент Макрон изобщо не се страхува от някакви американски санкции. Макрон си вае образ на човек с убеждения, който зове обществената съвест да натовари с повече данъчна отговорност един такъв бързо растящ сектор като дигиталната икономика. В Париж смятат, че досега не може да се постигне европейско единодушие по въпроса, само защото на Германия ѝ липсва достатъчно борбеност. Ето защо Макрон реши страната му да поеме сама по пътя към дигиталния данък – независимо, че това намерение му навлече гневни изблици на Тръмп срещу френските вина. За сведение: дигиталният данък се отнася до фирми, които със своя дигитален бизнес изкарват годишно повече от 25 млн. евро във Франция и повече от 750 млн. евро по цял свят. Сметките на Макрон Тръмп ще посети Франция за срещата на Г-7 в Биариц след три седмици, а дотогава гневът му ще се е изпарил. Такива поне са сметките. Четиридесет и четири години след първата среща между водещите индустриални страни, проведена в Рамбуйе, Франция ще стори нещо досега нечувано: ще се откаже от заключително комюнике, за да прикрие липсата на консенсус със САЩ. По този начин ще бъде предотвратено и още нещо: новият британски премиер Борис Джонсън няма да може официално да се изфука с привилегированата си връзка с Вашингтон. Макрон няма нищо против, когато Тръмп громи германските самоизмами. Защото Париж също вече не приема възгледа, че заради Втората световна война Германия и до днес не бива да поема отговорност в областта на сигурността и отбраната. Франция не одобрява нито дискусията, поведена от германските социалдемократи срещу плановете 2% от бюджета да отиват за отбрана, нито пък германските нравоучения заради френския оръжеен износ за Саудитска Арабия. И понеже стана дума за германските социалдемократи: Макрон вече вдигна ръце от тях, точно така, както и от техните другари - френските социалисти.", "date": "2019.08.06", "title": "Тръмп знае как да разделя Меркел и Макрон"}
{"url": "https://www.dnevnik.bg/sviat/2019/08/06/3947525_mladite_imigranti_sa_lesna_pliachka_za_bandite_v_sasht/", "text": "Някои младежи от Централна Америка, пристигнали неотдавна в САЩ, след като са избягали от ужаса на организираните банди, в крайна сметка влизат в редиците на местни организирани престъпни групи. Властите предупредиха, че такива младежи биват вербувани от бандата Мара Салватруча, известна като МС-13. Те съобщиха това по повод повдигането на обвинения миналата седмица в Лос Анджелис на 22 членове на престъпни банди, 19 от които са незаконно пребиваващи. Те са обвинени в редица престъпления, включително седем убийства. \"Най-трагичното в този случай е, че тези млади жертви вероятно са напуснали родината си с надеждата да намерят сигурност и благоденствие в САЩ. Вместо това тези жертви са имали нещастието да попаднат на членове на прибягващи до насилие банди, които са експлоатирали уязвимостта им като мигранти\", каза прокурорката Джаки Лейси. Престъпната организация Мара Салватруча е създадена в средата на 80-те години на миналия век. Сега тя е активна в десет американски щата, както и в страни като Салвадор, Хондурас и Гватемала, а методите й са смразяващи. Стигнало се е дотам стотици хиляди кандидати за убежище в САЩ да казват, че са избягали от ада на тази банда. Как тогава става така, че някой младеж в крайна сметка се присъединява към престъпната групировка, която е опропастила живота му? МС-13 често пъти вербува млади хора насила, но се случва и те да решат, че нямат друг избор, обясни преподавателят от университета \"Джордж Вашингтон\" Марк Едберг, който е работил в район с висока активност на банди близо до столицата на САЩ, на петнадесетина километра от Белия дом. \"Няма много варианти на избор и ако човек е на 12, 14 или 15 години, разбира, че в този квартал структурата на властта и престижа е свързана с участие в престъпна групировка\", отбеляза той. Има ли \"Ефект Тръмп\"? Вербуването на млади мигранти не е ново явление, но говорителката на ФБР Лора Еймилър каза, че то е станало \"особено забележимо с МС-13 през последните години\". Марк Едберг споменава 2014 година, когато в страната започват да пристигат все повече непридружени малолетни и непълнолетни от Централна Америка, и 2016 година, след победата на президентските избори на Доналд Тръмп, който превърна борбата срещу незаконната имиграция в един от лайтмотивите си. След тези избори \"те пристигат в наплашени общности, което тласка хората към незаконния живот\", казва преподавателят. Тогава те стават жертва на \"неформални мрежи за вербуване\", които се насочват \"към най-уязвимите\". Бившият член на банда Джеси де ла Крус, който сега работи като юридически консултант, обаче смята, че тази теория е просто политическа стратегия, която благоприятства реториката на Тръмп, според когото идващите от Централна Америка \"мигрантски кервани\" са пълни с членове на МС-13. Говорителят на прокуратурата на Лос Анджелис Том Мрожек впрочем заяви, че 19-те незаконно пребиваващи обвиняеми вече са имали връзки с МС-13 в Централна Америка. Де ла Крус смята, че говоренето за \"наплив\" е свързано с етикета, който силите на реда лепват на всеки татуиран испаноезичен човек, който живее в \"заразена\" общност. \"Ако човек идва от Централна Америка или Мексико, с кого ще движи? с бели хора ли? Не, ще стои с хора като него, които може да са членове на банда, а може и да не са\", каза той. Ритуал по посвещаване В повдигнатите миналата седмица обвинения са споменати убийства с отблъскващи подробности, като случая с младеж от противникова банда, който бил разчленен, а сърцето му - извадено. Властите казват, че много от убийствата, които разследват, са част от \"ритуал по посвещаване\" за приемане в МС-13. Едберг заявява, че е чувал за \"екстремни неща\", които новаците са принудени да извършат. Младеж, с когото е разговарял в затвора, му казал, че е минал \"кръщение\". \"Трябвало е да докаже, че е готов да получи куршум\", разказа преподавателят. Де ла Крус, който е бил член на банда преди да получи докторска степен след излизането си от затвора, е скептичен. Убийствата \"бяха нещо, което правеше (бандата) Нуестра Фамилия през 70-те години, но вече не се прави\", уверява той. \"Сега търсят хора, които искат да са част от нещо, които като тях са били пренебрегвани, маргинализирани\". Като много от младите мигранти. /БТА", "date": "2019.08.06", "title": "Младите имигранти са лесна плячка за бандите в САЩ"}
{"url": "https://www.dnevnik.bg/sport/2019/08/06/3947591_hubchev_sled_izmucheniia_uspeh_tova_e_nai-sladkata/", "text": "\"Много късно вкарахме головете. За мен това е най-сладката победа, откакто съм тук\", каза треньорът на \"Левски\" Петър Хубчев след  трудната победа срещу \"Царско село\" . Сините се наложиха с 2:0 след голове в последните секунди. \"Този успех беше постигнат с голямо желание. Ако бяхме вкарали през първото полувреме, щеше да е по-лесно. Важното за мен е, че до края търсехме тези три точки. Макар и в края - успяхме. Тези точки няма как да ни заблудят - видяхме много неща, които трябва да бъдат по-добре. Умората също играе някаква роля\", продължи Хубчев. \"Факт е, че сме първи, но сега е само четвърти кръг. Рано е\", добави Хубчев. По думите му \"Левски\" продължава да търси нови футболисти.", "date": "2019.08.06", "title": "Хубчев след измъчения успех: Това е най-сладката победа, откакто съм тук"}
{"url": "https://www.dnevnik.bg/analizi/2019/08/06/3947293_zashto_slavi_trifonov_da_ne_uchastva_v_politikata/", "text": "Странно нещо е телевизията. Уж нищо не й харесваме, но щом нещо изчезне от екрана, винаги се намират интелектуалци, които да го анализират и предимно да го оплюят, макар и с много задна дата. Е, могат и да го похвалят, ако са ги канили често в съответното предаване. Така стана и със спрялото неотдавна предаване \"Шоуто на Слави\". Много добре си спомням как след първото предаване в едно кафене срещу стария вход на БНТ одумвахме Шоуто с хора, които имаха поне по 20-ина години стаж в БНТ, бяха водили, режисирали, редактирали и снимали предавания. Всички изброявахме колко са по-популярните хора в България и как, като се завъртят по два пъти, Шоуто ще спре след 100-тина издания, щото няма да има кой да го гледа. Е – излъгахме се. От тая вечер в опушеното кафене \"Дървеното\" минаха 19 години.  От оная маса някои хора вече минаха в по-добрия свят Шоуто направи 4000 предавания и спря. Не го спряха. Спря си само Или поне така ни казват. Сега в социалните медии, че и в несоциалните се отприщи пълноводен поток от интелектуални анализи, предимно с отрицателен тон. Като се почне със завоалирано обвинение в кражба на формата - било стъпило на шоуто на Тодор Колев, и се стигне до обвинения за чудовищното опростачване на нацията чрез турбочалга и просташки хумор. И никой не се разпознава в Шоуто – не съм аз от тях, слушам само Густав Малер и гледам само филмите на Бергман и Фелини... Първо за кражбата на Шоуто. Трябва да си много наивен да мислиш, че ако една телевизия с американски мениджър иска да има този формат, тя ще го открадне точно от местния мижав пазар. Зад привидно лековатите токшоу стои много наука. Предполагам много психология и социология. На тази база се прави формат, който да дръпне много зрители и да ги задържи за дълго време. Тези зрители са нужни преди всичко на два потребителя на тв продукта – на телевизията, за да се издържа от рекламите, и на бизнеса/рекламодателите, за да си продават стоките/услугите. И това е точно като отношенията на телевизията и партиите. Телевизиите искат парите на партиите (затова обичат субсидиите), а партиите искат времето на телевизиите, за да си рекламират лицата и идеите. И искат субсидии, за да си плащат за това време. Самата аудитория също е потребител – тя се идентифицира с добрите, с талантливите, умните, дръзките и красивите от екрана и се смее над другите – аз не съм като Шишо Бакшишо или Гугутка Заспалова, ама познавам едни комшии като тях, ха ха ха... Така че, когато BTV е планирала шоуто, образците са били вземани от далеч по-напреднали телевизионни пазари. Подозирам, че и Тодор Колев едва ли се е заблуждавал по този въпрос.  Друг е въпросът, че когато една телевизия има голяма зрителска аудитория, то тя става ценна за прокарване на политически технологии – насърчаване или потискане на идеи, инициативи, движения, партии, за налагане и оплюване на личности. Но това е друга тема. Голяма заблуда е, че \"Шоуто на Слави\" е чалгизирало страната. Чалгизацията започна още в края на 70-те и се разви масово през 80-те години на миналия век. Цяла Западна България беше зарината със сръбска музика на аудиокасети. Когато се появи видеото, феновете на сръбското пощуряха от кеф. Събираха се по къщите като в началото на телевизията през 60-те. Имаше специални антени, които се слагаха по покривите да се лови сръбска телевизия. По-младите интелектуалстващи анализатори не ги помнят тези работи. Заслугата за озаптяване на чалгата тогава се наричаше художествен съвет/репертоарна комисия или нещо такова. Този орган казваше това \"ДА\", това \"НЕ\". И само ако има \"ДА\", музиката, филмът, текстът и каквото там някой е сътворил виждаше бял свят в ефир, на екран или на хартия. Цензура ли беше? Беше цензура, за да не пуска материали против властта. Но спираше откровено слаби неща. Посмъртно нямаше да минат текстовете \"само да те гепна, дънките щи цепна\".. С премахването на тоталитарната цензура пазарната саморегулация си взе своето. Така че Шоуто се качи на влака на чалгата, а не я създаде. И правилно забелязват някои хора, Шоуто се опита да я озапти, да я очовечи малко. Не, не можеше. Рекламодателите в телевизиите искат масови продажби на сравнително евтини стоки – памперси, спрейове за гъбички, дамски превръзки с крилца, хапчета против подуване на корема и т. н. Искат масова аудитория за реклама на огромни количества бързооборотни стоки. Масовата аудитория обаче обича чалгата и да се хили на Гацо Бацов. Ако пуснат музиката на Малер или Хайдн вместо \"Едно ферари с цвят червен\", само от катедрите \"Културология\" на два–три университета ще си купят горните артикули и фабриките ще фалират. Така че, уважаеми, по-кротко с критиките и подигравките. Ако някой интелектуалец имаше мерак и талант, нищо не пречеше да се направи друго шоу, в друга телевизия. С високи художествени качества. Ама не би. Всъщност не съм съвсем прав. Опити имаше. И то в обществено-държавната БНТ. Още в самото начало имаше предаване, което легна на гърба на Шоуто в същия часови пояс. Името на шоуто съм го забравил, беше нещо като \"По добре късно, отколкото рано\". Но помня, че докараха един младеж от Варна. Той така мйекаше и йекаше, че всеки чобанин от великотърновските села можеше на мине за носител на книжовния правоговор. Спряха го, преди да мине даже изпитателния му срок. После го води една жена, но и тя изчезна и май стана преподавател по нещо си. И, забележете, тези опити бяха в  БНТ , която се издържа основно от данъците ни. И не бяха с особено високи интелектуални претенции. Не знам какъв успех би имал частен проект на продуцентска къща \"Три четвърти\" например, базиран на висока култура. Може сега някои да опитат. Теренът е свободен, така да се каже. Ще ви разкажа една история от далечното минало за разтоварване. Знам я от стар телевизионер от БНТ. Решили преди много години, още в соца, да излъчат реклама на нещо. Търсили рекламодател и намерили – корабостоителницата във Варна. Ходили, снимали, монтирали и започнали да излъчват реклама на корабостроителен завод. Колко излъчвания е имало не се помни. Намерил се умен човек, наругал когото трябва и спрели рекламката. Да излъчваш подобна рекламка, когато в магазините нямаше гумени лодки, да не говорим за яхти и джетове, наистина е било тежко малоумие. А лодки нямаше, за да не бягаме по посока към Босфора. Кой да се сети тогава да рекламира тоалетна хартия. Тя се разграбваше и без реклами. Памперси още нямаше на местния пазар, както и много други работи. Тази дума е хубава, апетитна някак си. Само че, явлението е сложно. Площадното, уличното изкуство се учи и анализира като феномен в лекции в университета. Там се обяснява, че с просташките шеги се осмиват различни категории от обществото, в т.ч. и самите носители на шегите. Така ние самите се дистанцираме от простотиите си, прехвърляме ги на другите. Иначе ще ни изгорят бушоните. С други думи, разделяме се тъмното си \"аз\" със смях. Иначе трябва да се гръмнем, да скочим от високо или да се обесим, отровим (изборът е ваш). За да не стане така, ние говорим и слушаме простотии, сквернословим (попържаме/псуваме), разказваме си мръсни вицове, гледаме порно. Изобщо вършим неща, които не са за пред хората. Но се смеем, когато ги гледаме отстрани.  Тази тема сякаш най-малко вълнува медиите. Хайде да се опитаме да си припомним колко телевизионни проекта са излъчили над 4000 предавания освен \"Лека нощ, деца\", новинарските емисии и може би моето любимо предаване \"Семена в браздите\" (сега \"Бразди\" на БНТ. Не се майтапя, аз наистина харесвам \"Бразди\", щото има картина, има визия за разлика от многото говорещи глави, които различни са само мебелите). Цялата тази \"фабрика\" от стотина души в продължение на 19 години произвежда стоката развлечение. При това в условията на широка тематика – днес гост е Михаил Горбачов, утре Миле Китич, днес е Жан Клод ван Дам, утре е Хосе Карерас или Мара Отварачката, а после ти гостува Стивън Сегал или още по-интересните събеседници Меглена Кунева, Мартин Димитров, Петър Славов или Христо Иванов и др. извънпарламентарни политици. Да не изреждам и парламентарните, че ще стане дълго. При това, забележете, мениджърът на тази фабрика успя да направи от работниците си индивидуални звезди, като се почне от началник-цеха \"Ку-ку бенд\" и се свърши с началника на реквизита, началник-склада на фабриката. Някои от тези звезди се отделиха и сега светят самостоятелно в различни предавания. И в това няма нищо лошо. Къде сте виждали по-висока лоялност на екипа към мениджъра и обратно в продължение на толкова години? Може ли да сравните този мениджмънт с меринджеите в туризма например? Звезди, макар и за кратко, станаха и десетки талантливи българи – мъже, жени, деца, които пяха и танцуваха в различните програми на Шоуто. От последното предаване се разбра, че Шоуто, или по-конкретно неговият водещ, влиза и в политиката. Нито е първият, нито ще е последният. Медиите винаги са захранвали партиите с говорещи и пишещи кадри. Вярно е, че то е силно персонифицирано и се свързва с водещия. Това е много лошо, ако не сме на власт, и много хубаво, когато сме на власт. Дали новата партия ще отцепи електорат, откъде, на кого ще го продаде - въпроси, които не дават покой на много хора.  Има ли право Трифонов да прави партия, що ще чалгар в политиката? Формалният отговор е \"ДА\". Трифонов има пълното право да участва в политиката лично като избирател, като кандидат, като направи партия и стане кандидат или като ръководи партия, която издига кандидати за публичната власт. Истинският въпрос е друг – а защо да не го направи. Нали все ревем, че има статукво, че две големи партии са се окопали и се договарят на тъмно с още две–три срещу парчета от общата баница. Ако приемем, че се задава силен играч, защо т.нар. демократичен спектър не се опита поне да го чуе, преди да го анатемосва с глупави предложения за смяна на името - \"Червено ферари\", и намеци за кризата на средната възраст. Обичаме да сме му гости, ама не го щем за политик. Или има страх, че ако се отъркаме с чалгаря, ще се оцапаме. Като гости не ни беше страх – беше ни полезно. Или пък сега страхът е, че ще ни измести, ще ни вземе част от избирателите и няма да ни подреди в листите си, както ние искаме да си се подредим. Ами ако се наредим в едни листи и неговите хора съберат повече преференцийки? Сакън! Анатема! Ако новата партия се класира за местните избори, става интересно – сама ли ще играе, кой как и с кого ще се коалира по места. На предишни избори се видя, че партиите са всеядни и даже тези, които се ритат и ръфат по телевизиите, по места се прегръщат във всевъзможни коалиции. Предстоят ни интересни дни.  И без \"Шоуто на Слави\" политическото шоу ще продължи.", "date": "2019.08.06", "title": "Защо Слави Трифонов да не участва в политиката"}
{"url": "https://www.dnevnik.bg/sviat/2019/08/06/3947630_sasht_oboznachiha_kitai_kato_valuten_manipulator_za/", "text": "Правителството на САЩ е установило, че Китай манипулира валутата си, и ще работи съвместно с Международния валутен фонд, за да се пребори с нелоялната конкуренция от страна на Пекин. Това заяви вчера в комюнике американският финансов министър Стивън Мнучин, цитиран от \"Ройтерс\" и БТА. Отговорът на китайската централна банка не закъсня - тя заяви, че Вашингтон \"нарушава международните правила\". Китай остави курса на юана да спадне под ключовия праг от 7 юана за долар за първи път от над едно десетилетие и каза, че ще спре да купува селскостопански продукти от САЩ. Това разпали с още по-голяма сила търговската война между двете страни. Резкият спад на юана с 1.4 процента спрямо долара стана дни след като американският президент Доналд Тръмп смая финансовите пазари  със заканата да наложи 10-процентни мита върху вноса  на китайски стоки на стойност 300 млрд. долара. Така държавният глава на САЩ наруши краткотрайното примирие в търговската война, разстроила веригите на доставки и забавила растежа. Подробности  четете тук . За последно САЩ определиха Китай за валутен манипулатор през 1994 г. Снощи Тръмп каза, че Китай използва \"манипулирането на юана\" като средство в търговския спор. \"Чувате ли във Федералния резерв?\" До подобно решение не се стигна дори когато в средата на миналото десетилетие много експерти смятаха, че курсът на юана е силно подценен, а излишъкът по текущата сметка достигаше 10% от брутния вътрешен продукт. Защо е нужно Мярката - предизборно обещание на Тръмп - се смята за символична икономически, но се очаква да има политически последствия на фона на търговската война. Определянето като \"валутен манипулатор\" е възможно съгласно закон от 1988 г. като средство държава да бъде заставена да преговаря заради приктики в обменния курс. Освен това тя идва в необичаен момент след година на търговски разговори на САЩ и Китай, отбелязва Би Би Си. Обикновено обявяването за валутен манипулатор е стъпка, отваряща пътя за преговори между засегнатите страни. В случая на САЩ и Китай обаче това се е случило. Провал на преговорите би дал повод за въвеждане на наказателни мита, но и това вече е част от мерките, използвани от Вашингтон. Решението дава възможност на Мнучин да работи с Междудародния валутен фонд заради тези притеснения, но не е ясно какви резултати ще дадат подобни действия. Ако не се стигне до решение по процедурата, която задейства тази стъпка (и която вече е в ход в случая на Китай и САЩ), президентът има право да наложи ограничения като да забрани инвестициите на американския фонд за развите в съответната страна или да я изключи от американски обществени поръчки. Нито една от двете стъпки не би имала ефект върху Китай, който не получава значимо финансиране за развитие от САЩ, нито печели американски обществени поръчки. Друг ефект от нея вероятно е, че ще подхрани пламъците на търговската и валутната война, а \"МВФ вече каза какво мисли за юана,\" смята Марк Собъл, бивш представител на финансовото министерство на САЩ и МВФ, цитиран от \"Ройтерс\". Той има предвид позицията на МВФ от миналия месец, че курсът на юана отразява до голяма степен икономическите фундаменти. Тогавашният доклад на МВФ отбеляза, че американският долар е надценен с между 6 и 12%.", "date": "2019.08.06", "title": "САЩ обозначиха Китай като валутен манипулатор за пръв път от 25 години"}
{"url": "https://www.dnevnik.bg/bulgaria/2019/08/06/3947635_metodi_lalov_ne_izkljuchi_vuzmojnostta_da_se/", "text": "Бившият председател на Софийския районен съд Методи Лалов заяви пред Би Ти Ви, че не изключва възможността да се кандидатира за кмет на София. Той уточни, че за да се случи това, някой трябва да му се довери и да го подкрепи. Миналата седмица съдията обяви, че  напуска съдебната система.  Той подаде оставката си пред Висшия съдебен съвет, като уточни, че честта и достойнството не му позволяват да наблюдава как съдебната власт прави поредната крачка към своята гибел\", визирайки кандидатурата на Иван Гешев за главен прокурор, която е единствена и няма алтернатива. Той разкритикува и решението на бившия председател на антикорупционната комисия Пламен Георгиев, който след подадената оставка от поста поиска да се върне на работа в Специализираната прокуратура. \"Това е ирония. Той не успя да изчисти името си, но се връща в прокуратурата, за да внася обвинителни актове\", каза Лалов. Кандидатурата на Гешев е показно Лалов каза още, че единодушното издигане на кандидатурата на Иван Гешев за главен прокурор от страна на прокурорската колегия към ВСС е показно. \"Ето така ще направим и единственото, което може да направите надолу в системата, е да го подкрепите\", добави вече бившият съдия, който ще работи като адвокат оттук нататък. \"Не напускам системата, за да се откажа от битката за промяната в нея. Виждам, че такава с работа вътре е невъзможна. Колко съдии и прокурори казват за проблемите в съдебната системата? Единици са тези, които няколко години говорят едно и също. Гласът на тези, които разграждат съдебната система, е много по-силен. Това е гласът на тези, които ежедневно нарушават принципа на разделение на властите\", каза Лалов, припомняйки изказване на Гешев. Той се върна назад и с още едно изказване, но на настоящия главен прокурор Сотир Цацаров, \"който тръбеше от ВСС, че е недопустимо да се четат сайтове на хора, които са обвиняеми\". \"Обвиняемите са невинни до доказване на противното. Когато един юрист си позволява да говори по този начин, показва, че не уважава правните принципи. Публичната власт не може да превръща съдебния процес в назидание и в театър пред хората\", каза още Методи Лалов.", "date": "2019.08.06", "title": "Методи Лалов не изключи възможността да се кандидатира за кмет на София"}
{"url": "https://www.dnevnik.bg/sviat/2019/08/06/3947636_obama_prizova_amerikancite_da_othvurliat_lideri/", "text": "Бившият президент на САЩ Барак Обама заяви, че американците трябва да отхвърлят решително реториката на всеки лидер, който насажда страх и омраза, предаде \"Асошиейтед прес\", цитирана от БТА. Докато всички ние не се надигнем и не тропнем с крак пред длъжностните лица, отговарящи за изменението на законите за оръжията, тези трагедии ще продължат да се повтарят, написа Обама. Той добави, че не бива да се позволява расистките възгледи да се превърнат в норма. Това е първото публично изявление на Обама  след масовите убийства в Тексас и Охайо  и в него не бе споменат Доналд Тръмп. Снощи президентът опита да смекчи критиките срещу себе си, че с думите си подхранва подобни случаи на насилие, като осъди белия расизъм и теорията за превъзходството на бялата раса. Той обвини интернет и видеоигрите за \"културата на насилие\". Двайсет и двама души бяха убити в събота в Ел Пасо, Тексас. Още девет загинаха в неделя в Дейтън, Охайо. Нападателят в Ел Пасо е публикувал расистки текст преди атаката, казват следователи. Мотивът на стрелеца в Дейтън, загинал при атаката, е неясен засега.", "date": "2019.08.06", "title": "Обама призова американците да отхвърлят \"лидери, насаждащи страх и омраза\""}
{"url": "https://www.dnevnik.bg/bulgaria/2019/08/06/3947664_afrikanskata_chuma_po_svinete_stigna_do_jugozapadna/", "text": "Първи случай на болестта африканска чума по свинете е установен в Югозападна България. Открито е болно животно в ловно стопанство \"Искър\" – Самоковско, съобщи за \"Фокус\" директорът на Югозападно държавно предприятие Дамян Дамянов. Той уточни, че в петък, 2 август, в района на стопанството е бил намерен труп на умряла дива свиня, а пробата от трупа показала положителен резултат за африканска чума. \"В момента сме ограничили достъпа в стопанството, като там могат да влизат само служителите му. Предприели сме необходимите мерки с цел ограничаване на заболяването, една от които е интензивен отстрел на диви свине. От животните взимаме необходимите проби и ги носим за изследване, за да видим каква е динамиката на заболяването\", каза още Дамянов. Той подчерта, че до този момент няма други намерени умрели животни на територията на предприятието.", "date": "2019.08.06", "title": "Африканската чума по свинете стигна до Югозападна България"}
{"url": "https://www.dnevnik.bg/sviat/2019/08/06/3947672_severna_makedoniia_e_na_krachka_ot_sdelka_za/", "text": "Представители на управляващите и опозицията в Северна Македония са близо до съгласие за избори през юни догодина, пише електронното издание МКД. Между премиера Зоран Заев и опозицията имаше спор дали е по-добре вотът да се състои през есента или през лятото. Редовният би трябвало да е през декември 2020 г. Заев искаше най-ранната дата да е през октомври, но лидерът на опозиционната ВМРО-ДПМНЕ Християн Мицкоски иска експертно правителство от януари догодина и избори през април. Според МКД и други издания юни засега е най-приемливият компромисен вариант. Социалдемократите на Заев са на мнение, че подобна стъпка е необходима за държавата. По-рано ВМРО-ДПМНЕ обвърза с решението  подкрепата си за закон, който ще позволи специалната прокуратура , разследваща записите от масовото подслушване, да продължи дейност по вече започнатите случаи. Заев първоначално твърдеше, че подобно условие би нанесло вреда на Северна Македония. Коалиционният партньор на СДСМ, Демократичният съюз за интеграция (ДУИ), също подкрепя идеята. Основният спор е дали е нужна реформа на изборното законодателство съгласно препоръки на Организацията за сигурност и сътрудничество в Европа - например да се въведе мажоритарна избирателна система.", "date": "2019.08.06", "title": "Северна Македония е на крачка от сделка за предсрочни избори догодина"}
{"url": "https://www.dnevnik.bg/bulgaria/2019/08/06/3947670_chast_ot_imota_na_cvetan_vasilev_na_kristal_se_prodava/", "text": "По искане на синдиците на фалиралата КТБ частен съдебен изпълнител е обявил за продан част от имота на бившия мажоритарен собственик на банката Цветан Василев в градинката на \"Кристал\".  Обявени за продажба са 18.84% идеални части от апартамент с офис на ул. \"Аксаков\" 10, както и близо 23% идеални части от парцела от 938 кв.м, върху който е построена сградата, като това на практика са ипотекираните части в КТБ, съобщава  \"Капитал\" . За собственик на имота в момента се води дружеството \"Спешъл инвест\", собственик на което е регистрираната на Сейшелите Special Properties Ltd.  Справка в Имотния регистър показва, че първоначалният собственик на апартамента е \"Инвест мениджмънт\" - дружеството, в което бяха съсредоточени повечето имоти на Цветан Василев и семейството му, посочва изданието. По данни от Търговския регистър предлаганият имот все още е част от капитала на това дружество.", "date": "2019.08.06", "title": "Част от имота на Цветан Василев на \"Кристал\" се продава"}
{"url": "https://www.dnevnik.bg/sviat/2019/08/06/3947675_severna_koreia_e_nabrala_2_mlrd_za_orujiia_chrez/", "text": "Експертен екип на ООН, отговарящ за наблюдение на санкциите на световната организация, казва, че киберспециалисти от Северна Корея са набрали незаконно средства в размер на до 2 млрд. долара за севернокорейската програма за оръжия за масово унищожение, предаде \"Асошиейтед прес\", цитирана от БТА. Северна Корея извършва кибератаки с цел кражба на средства от финансови институции и борси за купуване и обмен на криптовалути, за да генерира приходи в нарушение на санкциите, наложени ѝ през 2006 г., казват експертите. Освен това Северна Корея продължава да има достъп до световната финансова система чрез банкови представители и мрежи в резултат на недостатъчно стриктно прилагане на финансовите санкции от страна на някои държави членки и на измамни практики, прилагани от Пхенян, допълват експертите. В доклада, видян и от \"Ройтерс\", се казва, че атаките са масово явление и все по-фини и прецизни. Също така, продължава докладът на ООН, подаден до Съвета за сигурност, Пхенян продължава да развива ядрената и ракетната си програма, въпреки че не е извършван ядрен тест или такъв на междуконтинентална балистична ракета. Именно за програмата за оръжия за масово поразяване се събират парите чрез кибератаки, а извършващите ги работят за военна разузнавателна агенция в страната. Макар докладът да е завършен преди няколкото изстрелвания на ракети миналата седмица, в него се отбелязва, че \"изстрелвания през май и юни\" са внесли подобрения в балистичната програма на страната. Предупреждение Междувременно Северна Корея изстреля днес край източното си крайбрежие две балистични ракети с малък обсег, съобщи южнокорейската информационна агенция \"Йонхап\", цитирана от ДПА. Четвъртите севернокорейски ракетни изпитания за по-малко от две седмици очевидно са в отговор на започналите вчера съвместни военни учения между Южна Корея и Съединените щати. Пхенян осъди остро маневрите. Ученията подкопават усилията за постигане на мир на Корейския полуостров и свидетелстват за липсата на политическа воля у САЩ и Южна Корея за подобряване на отношенията, заяви говорител на севернокорейското министерство на външните работи, цитиран от държавната информационна агенция КЦТА, предаде \"Франс прес\". Той отбеляза, че Пхенян продължава да се стреми към уреждане на проблемите чрез диалог, но ще бъде принуден да търси нови пътища, ако Вашингтон и Сеул продължат със, според него, враждебните военни действия. Северна Корея е изстреляла около 5.30 ч. местно време днес (23.30 ч. българско време вчера) две балистични ракети с малък обсег. Те са прелетели приблизително 450 километра, преди да паднат в Японско море, уточниха южнокорейските въоръжени сили в комюнике, цитирано от ДПА. По-рано те съобщиха, че Пхенян е изстрелял \"неидентифицирани снаряди\". Според южнокорейското и американското разузнаване двете ракети са имали същите характеристики като балистичните ракети, изстреляни от Севера на 25 юли.", "date": "2019.08.06", "title": "Северна Корея е набрала $2 млрд. за оръжия чрез кибератаки"}
{"url": "https://www.dnevnik.bg/politika/2019/08/06/3947685_slavi_trifonov_shte_uchredi_partiia_na_5_oktomvri/", "text": "На 5 октомври, по-малко от месец преди местните избори, Слави Трифонов ще се постави началото на създаването на партия \"Няма такава държава\". За тогава вече е планирано учредително събрание, мястото е залата на конгресния център \"Рейнбоу Плаза\" в София, съобщава  \"Капитал\". Законът за политическите партии определя, че като първа стъпка поне 50 български граждани с избирателни права трябва да създадат инициативен комитет, припомня изданието. Те публикуваха учредителна декларация във в. \"Труд\". \"България е свободна страна, но българските граждани не са свободни. Страната ни е в плен на своеобразна политическа плутокрация\", започва тя.  Бъдещата политическа формация се обявява за въвеждане на мажоритарна избирателна система, намаляване на броя на народните представители наполовина, реално въвеждане на дистанционно и електронно гласуване на избори и референдуми, въвеждане на задължително гласуване на изборите и референдумите, пряк избор от гражданите на полицейски шефове в областните и районните управления, пряк избор на главния прокурор и на омбудсмана. Декларацията е приета още на 26 юли, когато се е събрал за първи път инициативният комитет за създаване на партията, информира \"Капитал\". Според изданието партията няма да може да издигне кандидати нито за кметове, нито за общински съветници. Така че единствен вариант за участие в местния вот е Слави Трифонов в лично качество да подкрепи някои от номинираните. Ето и пълния текст на декларацията:", "date": "2019.08.06", "title": "Слави Трифонов ще учреди партия на 5 октомври"}
{"url": "https://www.dnevnik.bg/citat_na_deniia/2019/08/06/3947690_citat_na_denia_voinata_s_iran_e_maikata_na_vsichki/", "text": "                         Това предупреждение отправи иранският президент Хасан Рохани в реч, излъчена днес по иранска телевизия и цитирана от \"Ройтерс\" и \"Франс прес\". В последните месеци напрежението между Техеран и Вашингтон нараства, а през юни американският президент Доналд Тръмп заяви, че е бил на крачка от нанасяне на въздушен удар срещу ислямската република заради свален дрон на САЩ и се е отказал в последния момент. След инцидентите с атаки и задържания на танкери в Ормузкия проток (САЩ обвиняват ислямската република, че стои и зад нападенията, но тя отрича) Рохани отново отправи предупреждението, че плаването в протока може да не е безопасно. Рохани поиска от САЩ, които наложиха повторно санкции на Иран, след като излязоха от споразумението за ограничаване на ядрената му програма, да се откаже от всички ограничения, ако иска да преговаря със страната му. Задържането на плаващия под британски флаг \"Стена имперо\" през юли повиши напрежението между Иран и Запада. То бе в отговор на същия инцидент с ирански танкер край Гибралтар, който според британските власти е нарушавал санкциите срещу Сирия. \"Проток за проток. Не може Ормузкият да е свободен за вас, а Гибралтар да не е за нас.\" Иранският президент изтъкна, че Техеран е склонен да преговаря, независимо дали САЩ имат намерение отново да станат страна участник в иранското ядрено споразумение от 2015 г. или не. \"Дали искат отново да станат страна по иранската ядрена сделка или не, това си е тяхна работа\", каза Рохани в иранското външно министерство, където се срещна с иранския първи дипломат ( също санкциониран от САЩ ) Мохамад Джавад Зариф.", "date": "2019.08.06", "title": "Цитат на деня: Войната с Иран е майката на всички войни"}
{"url": "https://www.dnevnik.bg/sport/2019/08/06/3947717_uein_ruuni_e_na_krachka_ot_zavrushtane_v_angliiskiia/", "text": "Нападателят Уейн Рууни е на крачка от завръщане в английския клубен футбол. Бившият капитан на националния отбор е в напреднали преговори с \"Дарби каунти\", съобщава \"Скай спортс\". Според информацията предложението е той да бъде играещ треньор на втородивизионния клуб. Мениджър на отбора е Филип Коку, който отказа да говори по темата. \"В момента не мога да кажа нищо. Работим по попълването на състава. Не мога да говоря за имена, преди нещата да са завършени\", заяви холандецът. \"Скай спортс\" посочва, че Рууни е очакван на място за обсъждане на детайлите по договора си. Собственикът на \"Дарби каунти\" Мел Морис смята, че 33-годишният футболист може да помогне на \"овните\" да се завърнат във Висшата лига. Рууни има две години до края на договора си с американския \"Ди Си юнайтед\".", "date": "2019.08.06", "title": "Уейн Рууни е на крачка от завръщане в английския футбол"}
{"url": "https://www.dnevnik.bg/sviat/2019/08/06/3947715_borbata_za_budeshteto_na_honkong_vkarva_kitai_v/", "text": "Едновременно с ескалацията на демонстрациите в Хонконг ескалира и недоволството на Китай, пише Саймън Тисдал в британския вестник \"Гардиън\". Протестното движение поражда риск от подкопаване на контрола на Китай върху бившата британска колония и на контрола на президента Си Дзинпин върху Китай, отбелязва Тисдал. Още колко време ще мине, докато непоколебимият китайски лидер, свикнал да постига това, което иска, и който не се колебае да използва сила, изгуби търпение? Още колко време ще могат да бъдат сдържани разгневените генерали на китайската армия, пита британският журналист. Тези въпроси са изключително важни, защото борбата за бъдещето на Хонконг има сериозни международни последици - символични, политически и практически. Отнемането на свободите на Хонконг би било безрадостен триумф на засилващите се сили на световния авторитаризъм. Икономическото въздействие върху и без това неустойчивите глобални пазари и търговия, в които Хонконг има централна роля, може да е доста негативно. Ще бъдат повдигнати и фундаменталните въпроси за могъществото на Си Дзинпин и за посоката на развитие на Китай, прогнозира Тисдал. Изглежда ясно, че Си няма да прибегне до сила, освен ако не остане с впечатлението, че няма избор. Той знае, че подобни действия окончателно ще опровергаят твърденията на Китайската комунистическа партия за \"мирния възход\" на Китай. Си знае, че ще се стигне до изключително неблагоприятни последици в чужбина, като критиките ще бъдат далеч по-сериозни от тези срещу политиката на Пекин по отношение на уйгурите в района Синцзян, пише британският журналист.", "date": "2019.08.06", "title": "Борбата за бъдещето на Хонконг вкарва Китай в конфронтация със Запада, пише \"Гардиън\""}
{"url": "https://www.dnevnik.bg/biznes/2019/08/06/3947698_ucheni_povishiha_antioksidantnite_kachestva_na_birata/", "text": "Екип учени от Института по криобиология и хранителни технологии представиха експериментална разработка на бири с добавени екстракти от виолетка и латинка по време на конференция на Българското дружество по хранене и диететика във Варна. Проф. д-р Габриела Маринов и доц. д-р Силвия Милева са автори на иновативното изследване с участието на гл. асистент Ива Томова. Разработката разкрива как включването на ядливи цветя в пивоварния процес може да повиши антиоксидантната активност на пивото. Именно антиоксидантите защитават човешкото тяло от свободните радикали, като ги обезвреждат, преди да са нанесли поражения. Укрепват имунната система, забавят стареенето и предпазват от някои сериозни здравословни проблеми. \"Цветята са източник на антиоксиданти, влакнини, витамини и минерали. Полезните им свойства са познати на хората още от древността. Това е причината да експериментираме с добавяне на екстракти от  и  по време на пивоварния процес  Целта беше да се пoвиши антиоксидантният капацитет на напитката и освен удоволствието, което носи, да има допълнителен благотворен ефект\", отбеляза Силвия Милева. При проведените опити добавянето на екстракт от виолетка е довело до значително повишение в съдържанието на полифеноли в готовото пиво с 25 до 32% спрямо традиционната бира, на антицианогени с 90% и слабо повишение на флавоноиди с 3 до 6%. Прибавянето на екстракт също е довело до повишаване на съдържанието на полифенолите в експерименталната бира с 15-17 %, на антицианогените - с 86-90%, и на флавоноидите - с 3-4%.  \"Наблюдавахме увеличение в различна степен на основните показатели, свързани с антиоксидантния капацитет на пивото, при всички опити с посочените екстракти. Най-ниска степен на увеличение имаше при флавoноидите, а най-висока – при антоцианогените. Съдържанието на полифеноли в готовото пиво също се повиши. Като цяло антиоксидантната активност на пивото (изразена като еквивалент на витамин С mmol/l) се увеличи с 38 до 55%, което се смята за много добър резултат\", коментира проф. Габриела Маринова, цитирана в съобщение до медиите.  В него се цитират експерти, които твърдят, че получените пива са с добра дегустационна оценка. Бирите са светли, бистри, с чист вкус и хармонична горчивина. Пивото, съдържащо екстракт от виолетка, има изразен аромат на трева, а това, съдържащо латинка - изразен плодов аромат. Бирата с латинка е с по-добра дегустационна оценка от тази с виолетка. Добавянето на тези цветя не влияе върху горчивината на пивото. В изследването, проведено в лабораторни условия съгласно съществуващите международни стандарти, са използвани специално подбрани щамове пивни дрожди от колекцията на института. Екстрактите от цветята са добавени към пивната мъст преди главната ферментация. Проследени са основните показатели, отразяващи физиологичната и ферментационната активност на дрождите.  Пивната мъст и готовото пиво са анализирани по основни физико-химични показатели: екстракт, рН, цвят, горчивина, полифеноли, антоцианогени, флавоноиди и др. Бирите с екстракт от виолетка и латинка при щам 80 демонстрират най-високи нива на полифеноли и антоцианогени. При пивото с виолетки антиоксидантната активност показва 47-55% увеличение, а при добавянето на латинка – 38-40% увеличение. Във всички етапи на изследването като база за сравнение са използвани показателите на традиционни светли бири със 100% ечемичен малц. Учените смятат, че добавянето на ядливи цветя към бирата дава възможност за подобряване на функционалните свойства на пивото и отваря врати за нови видове бира с отлична органолептика и полезни ефекти, когато се пие с мярка и в добра компания. Екстрактите от виолетка и латинка, използвани в проекта на института, са предоставени от Университета по хранителни технологии, Пловдив.", "date": "2019.08.06", "title": "Учени повишиха антиоксидантните качества на бирата с добавяне на виолетка и латинка"}
{"url": "https://www.dnevnik.bg/zelen/2019/08/06/3947733_rukovodstvoto_na_park_rila_obeshta_da_globi_vlogur/", "text": "Ръководството на Национален парк \"Рила\" се кани да глоби влогър за това, че е организирал масово изкачване на Мусала, в което са участвали 1500 души, съобщава Би Ти Ви. Походът е в зона, в която не е разрешено струпването на много хора, макар че всяко лято до най-високия връх на Балканите достигат множество хора, често такива, които обичайно не ходят по планините. \"1500 души покориха Мусала с мен, а държавата иска да ме глоби\", обявява в клипа си влогърът, който не разбира какъв е проблемът с инициативата му.  \"Обявих в интернет, че по този случай на еди-коя си дата ще съм на лифта, събираме се и заедно изкачваме - просто група приятели, които се събират в интернет\", разказва Слави Панайотов пред телевизията. Твърди, че не е събирал пари от участниците, нито е създавал туристическа група. Бил платил обаче с лични средства присъствието на \"професионални планинари\" (каквото и да означава това), за да гарантира сигурността на присъединилите се към инициативата. Имало и представители на планинската спасителна служба според него. Разказва, че на върха бил извикан от двама души в заслона. \"Дойде едно момче и каза, ако може, да отида с него. Даже не разбрах кой е и защо е. Просто дойдоха, вдигнаха ме и казаха \"Елате с нас\". Аз настоявах през целия път да разкажат за какво става въпрос, да намекнат- нищо. Дори вътре обясниха само и единствено, че ще ми пишат някакъв документ. Без изобщо да обяснят какво е нарушението и защо точно се случва на върха, а не долу. Казаха \"ще ви пишем протокол\", разказва той. Не съдейства на служителите. Твърди, че е изпратил писмо до няколко институции и е предупредил за похода, но не бил получил отговор. От парк \"Рила\" обаче казват, че са забранили събитието. \"Въпросният господин се е държал изключително грубо, не е оказал никакво съдействие, позволил си е да обижда и парковата охрана\", казва пък Красимир Андонов, директор на дирекция Национален парк \"Рила\", цитиран от телевизията. \"Самата пътека е зона за интензивен туризъм, от хижата нагоре е зона за ограничаване на човешкото въздействие. А самият връх Мусала... през него минава резерватната зона на централен рилски резерват. Такова масово мероприятие е в нарушение за плана за управление. Съответно му написахме, че не е допустимо в този район да се струпва такава голяма група от хора\", обяснява Красимир Андонов. Парк \"Рила\" ще състави акт и наказателно постановление на влогъра. \"Глобите за физически лица са от 500 до 5 хил. лева, колко ще преценя... Ще преценя допълнително. По-скоро ще е към максимума\", казва директорът на дирекция Национален парк \"Рила\".", "date": "2019.08.06", "title": "Ръководството на парк \"Рила\" обеща да глоби влогър, завел 1500 души на Мусала"}
{"url": "https://www.dnevnik.bg/razvlechenie/2019/08/06/3947729_kevin_speisi_izleze_pred_publika_za_pruv_put_ot_dve/", "text": "Първата си публична изява от две години насам направи Кевин Спейси. В Рим той прочете поема за боксьор, скърбящ, че е загубил някога бляскавата си кариера. Откакто през есента на 2017 г. към него бяха отправени обвинения за сексуално посегателство, той избягваше да се изявява пред публика, предаде Би Би Си. Актьорът изплува от забравата, за да изрецитира поемата \"Боксьорът\" на Габриеле Тинти в Palazzo Massimo alle Terme (част от Националния музей в Рим). В произведението фигурират стиховете: \"Колкото по-наранен си, толкова по-велик си. И по-празен. Те ме използваха за развлечение, хранеха се от кирливи ризи. Животът свърши за един момент.\" Изявата на Спейси става факт по-малко от три седмици след като прокуратурата в Масачузетс  свали обвиненията от актьора за сексуално посегателство над 18-годишен младеж през 2016 г.  Лондонската полиция обаче продължава да разследва 6 обвинения за сексуални посегателства между 1996 и 2013 г. В Рим Спейси изрецитира 9-минутното произведение до римска статуя, която се казва \"Боксьорът си почива\". Поемата е написана от гледната точка на боксьор, обезсмъртен в статуя от бронз.  Поетът Габриеле Тинти каза, че за него е чест Спейси да прочете стиховете му. \"Рим те обича\", добави той. През декември миналата година Спейси публикува в \"Ютюб\" видео, в което влезе в образа на героя си от \"Къща от карти\" Франк Ъндърууд. \"Със сигурност няма да платя цената за неща, които не съм извършил\", обърна се към зрителите той. Преди по-малко от две седмици актьорът навърши 60 г. ", "date": "2019.08.06", "title": "Кевин Спейси излезе пред публика за пръв път от две години насам"}
{"url": "https://www.dnevnik.bg/politika/2019/08/06/3947691_posolstvoto_na_sasht_s_f-16_bulgariia_shte_namali/", "text": "Със закупуването на изтребители от такъв високоспособен съвременен модел на F-16 България ще стане още по-надежден партньор, ще намали зависимостта от руски военни съоръжения и ще допринесе за укрепване на регионалната и националната си сигурност. Това обяви на пресконференция днес Джъстин Фридман, шарже д'афер на САЩ в България. През юли  парламентът одобри международните договори за закупуването  на осем изтребителя F-16 Block 70. Според офертата, която е валидна до 5 септември, страната ни трябва да преведе 1.256 млрд. долара. Очаква се решение на Конгреса, с което САЩ ще дадат между 46 и 60 млн. долара, което би намалило цената. В отговор на критиките на президента Румен Радев, че се правят компромиси с оборудването и обучението, Джъстин Фридман каза: \"Пакетът отговаря на нужните на България за мисиите, които тя изпълнява.\" Попитан, той обяви, че очакванията са до дни парите да са преведени по сметката на Федералния резерв в Ню Йорк. Според Джим Робинсън, директор на \"Международно бизнес развитие за F16\" в компанията производител \"Локхийд Мартин\", никоя от способностите не е спестена или пропусната и България ще получи четвърто поколение боен самолет. Попитан дали изтребителите ще бъдат оборудвани с т.нар. умни бомби, той допълни: \"Частта от пакета по отношение на въоръженията не попада в обхвата на нашия допуск до информация. Но като производител мога да кажа, че F-16 може да носи всякакъв вид въоръжения.\" Производството на първия самолет F-16 ще бъде завършено през декември 2022 г. Той ще бъде доставен, за да могат да се запознаят българските техници и авиоинженери. Така през 2023 г., когато по договор България трябва да получи първите шест самолета, ще може да се работи с тях още от първия ден. Последните два ще бъдат в САЩ за обучение и ще бъдат доставени до 2024 г. Дотогава България ще продължи да разчита на МиГ-29, чиято поддръжка минава през Русия. От 2021 г. до 2023 г. ще се поведат обучения по програми за пилоти, техници и команден състав. Най-вероятно изтребителите F-16 ще бъдат в авиобаза \"Граф Игнатиево\", а поддръжката ще става в завода \"Авионамс\" . На въпрос дали САЩ ще подпомогне модернизацията на радарите участниците в пресконференцията казаха, че натовските сили ползват сегашната радарна система, а е решение на българското правителство дали ще поискат подкрепа. На въпрос колко по-евтино ще бъде евентуалното закупуване на още осем изтребителя Джим Робинсън каза: \"Значително.\" И обясни, че в цената няма да влизат оборудване, въоръжения, поддръжка и обучение, тъй като те вече са купени.", "date": "2019.08.06", "title": "Посолството на САЩ: С F-16 България ще намали зависимостта си от руски военни съоръжения"}
{"url": "https://www.dnevnik.bg/sport/2019/08/06/3947754_nov_format_i_poznati_shampioni_kakvo_predlojiha/", "text": "Устремени състезатели, пълни трибуни и зрелищен финал белязаха CrossFit Games 2019. Въпреки променения формат австралийката Тиа-Клер Туми и американецът Мат Фрейзър отново заслужиха титлите Fittest on Earth. Финалите се проведоха по изцяло нов регламент, който даде възможност на всички страни по света да бъдат представени чрез националните си кросфит шампиони. България участва с двама спортисти - Ралица Котерлицова и Ставри Ставрев. Надпреварата продължи четири дни и включваше общо 13 изпитания за състезателите. За пръв път в историята на кросфит игрите имаше елиминации в рамките на отделните дни, като до финалния ден достигнаха само по десет жени и мъже - при 150 в първия ден на състезанието. Състезателите трябваше да покажат пълните си умения във вдигането на тежести, гимнастиката и леката атлетика. Изпитанията пред участниците бяха свързани със спринт, плуване, бягане с раница (с тежест до 25 килограма), гимнастически упражнения на лост и халки, ходене на ръце, клекове на един крак и работа с щанга. Фрейзър стана шампион за четвърта поредна година, а след него се наредиха сънародникът му Ноа Олсен и исландецът Бьорн Карл Гудмунсон. Борбата за първото място беше изключително драматична, като победата беше решена в последните две от общо 13-те тренировки. Тиа-Клер Туми се превърна в най-успешната жена в кросфита до момента. Австралийката има три поредни титли, предшествани от две втори места в общо петте си участия на игрите. Тя беше безапелационна, като поведе класирането още в първия ден на финалите. За успеха си двамата победители получиха по 300 хил. долара. Кросфитът придобива все по-голяма популярност и новият формат на финалите дава възможност на хора от цял свят да се докоснат до елита на този спорт. През новия сезон борбата за национален шампион ще стане още по-атрактивна и оспорвана, което ще увеличи зрителския интерес. Кросфитът постепенно се превърна в бизнес за милиарди - основните играчи при екипировката на състезателите са \"Рийбок\" и \"Найки\", а наградният фонд на състезанията става все по-голям. През декември например наградният фонд на \"Дубай чемпиъншип\" ще е близо 600 хил. долара. Финалът догодина отново ще се проведе в Медисън, САЩ, като градът ще е домакин поне до 2021 г. Участие във финалите се добива по два начина: или с победа като национален шампион на предстоящите през октомври CrossFit Open квалификации, или през някое от официалните кросфит състезания (в календара за 2019-20 има 28 обявени такива).", "date": "2019.08.06", "title": "Нов формат и познати шампиони: какво предложиха зрелищните кросфит игри"}
{"url": "https://www.dnevnik.bg/politika/2019/08/06/3947757_civilni_mogat_i_triabva_da_oglaviavat_slujba_voenna/", "text": "Цивилно лице може и трябва да заема длъжността ръководител на служба \"Военна информация\". Такава позиция заяви президентът Росен Плевнелиев (22 януари 2012 – 22 януари 2017 г.) в сутрешния блок на БНР. Вчера наследникът му на поста Румен Радев наложи вето на поредната промяна в Закона за военната информация, с която се даде възможност цивилни да оглавяват службата. Мотивите му вижте  тук . Самият Плевнелиев по време на мандата си също  наложи вето на промените в този закон , които тогава обаче изискваха оглавяващият службата да бъде непременно военен. Едно погрешно решение от 2015 г. сега се коригира, обяви той днес. Посочи, че със своите аргументи президентът Румен Радев \"издиша\" и по-скоро действа популистки и контра на правителството и Народното събрание. Това правел през последните три години, понякога без аргументи. През 2015 г. Росен Плевнелиев наложи вето на Закона за военното разузнаване. Тогава депутатите решиха само военен да може да заеме поста, поради което се наложи Йордан Бакалов да  подаде оставка . Аз вярвам, че служба \"Военна информация\", и това е разписано в самите текстове, не е свързана единствено и само с отбраната на Република България. Тя е свързана и изпълнява изключително важни задачи с националната сигурност като цяло. А една голяма част от рисковете днес са точно с невоенен характер, обясни аргументите си Плевнелиев. Оказва се, че двама държавни глави на България могат да наложат вето на един и същ закон с коренно различни и противоположни аргументи и тези, посочи той. Рисковете за националната сигурност са асиметрични – трафик на хора, бежанска вълна, трафик на оръжие и наркотици, следователно и отговорът е асиметричен и не може да бъде ограничен само до военни методи и до възможността службата да налага контрамерки само с военни методи, допълни Плевнелиев. Напомни, че и днес законът позволява заместниците на директора да са цивилни лица и да ръководят службата, когато той е в отпуск. В определен момент се оказа, че заместниците могат да бъдат цивилни по закон и да управляват, а сега законът казва, че не трябва, обяви той. При мен тогава остана усещането, че се действа безпринципно, и затова наложих вето, за да помогна на Народното събрание да се коригира, но твърдя, че господин Бакалов беше добър ръководител на службата в качеството си на цивилно лице, разказа предишният президент. Посочи, че това е бил един от най-добрите ръководители на службата, който единствен е имал смелостта да прекрати актовете на агентите на бившата Държавна сигурност в структурата и да ги предаде на Комисията по досиетата, както е изисквал законът. Никой друг не успя да извърши това високо отговорно действие да покажем кои са агентите на ДС във военната информация. И той бе елиминиран с липсата на ясни аргументи, заключи Плевнелиев. Когато народните представители в рамките на 4 години вземат две коренно противоположни тези и това направят и двама президенти, остава усещането у гражданите, че нещо не е наред, анализира той. В единия случай един от тях е действал в услуга на някаква чисто политическа или партийна теза, без да се влезе в дълбочината. Остава съмнението за лобизъм и изпълнението на конкретна политическа задача, допълни Плевнелиев.", "date": "2019.08.06", "title": "Цивилни могат и трябва да оглавяват служба \"Военна информация\", обяви Плевнелиев"}
{"url": "https://www.dnevnik.bg/sviat/2019/08/06/3947748_turgovskata_voina_nanasia_udar_sled_udar_na_fermerite/", "text": "Земеделските производители са все по-силно засегнати от търговската война между Съединените щати и Китай, а решението да се спрат покупките на продукцията им от китайски компании създава още по-голяма несигурност за бъдещето им, разказва \"Ройтерс\". Днес Китай потвърди, че вече не купува американски земеделски продукти,  както съобщи \"Блумбърг\" по-рано . Търговското министерство в Пекин също така добави, че селскостопански продукти може да се обложат с допълнителни мита, и това създава нови опасения у фермерите, вече пострадали от продължаващата година търговска война. На прицел на китайските мерки могат да се окажат земеделски щати, които подкрепиха президента на САЩ Доналд Тръмп на изборите през 2016 г. Новите китайски изстрели във войната последваха обещанието на Тръмп да наложи нови мита на стоки за 300 млрд. долара от Китай. Президентът обясни, че Пекин не изпълнява обещанието си да купува големи количества земеделски продукти. Няколко дни по-късно той  реагира гневно на решението на Китай  да остави курса на юана да падне под 7 за долар за пръв път от над десетилетие. В резултат финансовото министерство в САЩ  обяви азиатската държава за валутен манипулатор  за пръв път от 25 години. Решението за земеделските продукти е тежък удар за \"хиляди фермери, които вече изнемогват\", казва Зипи Дювал, председател на фермерската организация American Farm Bureau Federation, цитиран от агенцията. \"По-скоро искаме отворени пазари\" Мита вече бяха наложени на соята от САЩ и свиха износа, а властите в САЩ се видяха принудени да компенсират с 28 млрд. фермерите за период за две години. Митата, въведени през юли миналата година за американска соя, бяха 25% в отговор на американските. Покупката на соя през последния сезон е спаднала до 14.3 млн. тона и предстои доставка на 3.7 млн. тона - рекордно малко за последните 11 години, сочат данни на американски агенции, цитирани от \"Ройтерс\". За сравнение - през 2017 г. са купени 32.9 млн. тона. Пекин настоява, че спазва ангажимента за покупка на американски земеделски продукти - пред държавната телевизия CCTV китайски представител казва, че страната е купила 130 хил. тона соя, 120 хил. тона сорго, 60 хил. тона пшеница, 40 хил. тона свинско (и продукти от свинско) и 25 хил. тона памук от САЩ само между 19 юли и 2 август. Вносът в Китай на американска соя, млечни продукти, сорго и свинско спадна рязко - стойността му за 2018 г. бе 9.1 млрд. долара миналата година при 19.5 млрд. за предходната, пише \"Ройтерс\". Според Националния съвет на производителите на свинско е важно търговската война да спре, за да могат членовете му да се възползват от \"историческата възможност за продажби\". Той вероятно има предвид чумата по свинете, засегнала най-големия производител Китай и убила милиони прасета в страната. Вносните мита от 62%, наложени от Китай, обаче пречат на САЩ да запълнят вакуума. За фермерите вече е възможно да кандидатстват за помощ от властите, но несигурността затруднява дългосрочното планиране. \"Благодарим за плащанията. Помогнаха ни, но по-скоро искаме отворени пазари, тъй като създават стабилност във финансовите ни сектори\", казва, цитиран от \"Ройтерс\", Дерек Сойър, който отглежда царевица, соя, пшеница и животни в градчето Макфърсън в Канзас. \"Има толкова много несигурност в момента, защото никой не знае правилата на играта и никой не знае как да гледа на нещата, които предстоят.\" Производството на соя е силно съсредоточено в няколко щата като Уисконсин, Айова, Мичиган, Индиана, Охайо и Северна и Южна Дакота. Тръмп трябва да ги спечели - вече го направи през 2016 г., но някои от тях остават колебаещи се щати.", "date": "2019.08.06", "title": "Търговската война нанася удар след удар на \"фермерите, които вече изнемогват\" в САЩ"}
{"url": "https://www.dnevnik.bg/sport/2019/08/06/3947779_boiko_borisov_obsudil_varianti_za_finansirane_za/", "text": "Министър-председателят Бойко Борисов е разговарял с президента на футболния \"Арда\" Петър Пешев за модернизацията на новака в Първа лига. На срещата са били още треньорът на отбора Стамен Белчев и капитанът му Иван Караджов. Това е поредна среща на Борисов, свързана с професионалния футбол. В дните преди началото на сезона  той събра собствениците на трите водещи  клуба Васил Божков (\"Левски\"), Гриша Ганчев (\"ЦСКА-София\") и Георги Домусчиев (\"Лудогорец\"), за да се обсъди темата с честната игра във футбола. От клуба са представили пред Борисов проекта за подобрения на стадион \"Aрена Арда\" в Кърджали. Освен поставянето на осветление, което е задължително условие за мачове в елита, се предвижда изграждане на козирка, табло и прилежаща инфраструктура, се казва в информацията от Министерския съвет. \"За да няма спекулации относно отпускането на финансови средства за ПФК \"Арда\", ръководството на клуба пое ангажимент пред министър-председателя да бъде организирана работна среща в Кърджали, на която да присъстват архитектите, изготвили проекта. Проектантите ще представят подробно плановете за подобряване на стадиона пред премиера Борисов, министъра на младежта и спорта Красен Кралев и пред министъра на финансите Владислав Горанов. Тази среща ще има за цел да се намери справедливо решение за финансиране на клуба, каквото получават всички останали клубове от Първа лига, като разходите ще се оптимизират максимално\", посочват от Министерския съвет. В последните години държавата вече отпусна милиони за изграждане на осветление и смяна на терените на стадионите в няколко града. Пешев е президент на \"Арда\", а в сайта на клуба е представен като \"двигател на новия проект на \"Арда\". Той е и управител на  \"Пътстройинженеринг\" АД, която е свързвана с Румен Гайтански - Вълка . Стадионът в Кърджали беше открит след ремонт май 2018 г. Първата модернизация от построяването му през 1961 г. насам струвала 2 млн. лева, като е включвала ремонт на футболното игрище и обновяване на настилката на лекоатлетическата писта, обновени са трибуните за зрители.     ", "date": "2019.08.06", "title": "Бойко Борисов обсъдил варианти за финансиране за стадиона на \"Арда\""}
{"url": "https://www.dnevnik.bg/sviat/2019/08/06/3947789_dve_kompanii_v_sasht_se_slivat_v_nai-golemiia_izdatel/", "text": "Две от най-големите вестникарски компании в САЩ обявиха сливане. \"Гейт хаус мидия\", зад която стои инвестиционното дружество \"Ню мидия инвестмънт груп\" (New Media Investment Group), купува \"Ганет\" (Gannett), собственик на в. \"Ю Ес Ей тудей\", за около 1.4 милиарда долара, съобщи БТА. Обединеното дружество ще има над 260 всекидневника и над 300 седмичника в САЩ. Това ще е най-голямата вестникарска компания в страната с общ тираж от 8.7 милиона вестника, обяснява \"Асошиейтед прес\", а \"Ройтерс\" припомня, че и в момента по данни на Statista издателствата New Media и Gannett са най-големите по тираж на вестниците си. Централата във Вашингтон ще контролира около една шеста от всички вестници в страната, посочва Си Ен Ен. Дружеството ще бъде базирано в централата на \"Ганет\" във Вирджиния и ще се казва \"Ганет\". След извършването на транзакцията до края на годината акционерите от \"Ганет\" ще притежават около 49.5 процента от обединеното дружество, а тези от \"Ню мидия\" ще имат около 50.5 на сто, отбеляза ДПА. Сделката ще доведе до намаляване на разходите с до 300 милиона долара годишно. Всеки акционер на \"Ганет\" ще получи премия от 12.2% спрямо цената на акциите в края на петъчната търговия. За регионалните вестници е трудно да изградят цифров бизнес модел и да компенсират спада в тиража и в приходите от реклами. Докато вестници с читатели в цялата страна като \"Ню Йорк таймс\" и \"Вашингтон пост\" успяха да натрупат онлайн абонати, за местните вестници настанаха трудни времена, отбеляза АП. Стотици от тях бяха закрити, а редакциите прибягнаха към съкращения. Според проучване на Университета в Северна Каролина са изчезнали близо 1800 регионални вестници в САЩ от 2004 г. насам. Заетостта в редакциите е намаляла с една четвърт от 2008 до 2018 г., приходите от реклами са се свили с около 57%, а тиражът - с около 49%, според изследователския център \"Пю\". При намаляващи приходи от \"Ганет\" инвестираха милиони долари през последните години, за да увеличат присъствието си в интернет, но продажбите не последваха тази тенденция. Компанията, кято притежава заглавия от Detroit Free Press до the El Paso Times, обяви в понеделник, че не е успяла да постигне целите си за приходи през второто тримесечие. Сега Майкъл Рийд, главен изпълнителен директор на \"Ню мидия\", казва, че около 25% от приходите на комбинираната компания ще идват от дигиталните платформи. Зад \"Ню мидия\" стои Fortress Investment Group, притежавана от японската SoftBank Group Corp. Издателството изгради най-голямата верига от локални заглавия, включително 156 всекидневника от Austin American-Statesman в Тексас до Register-Guard в Юджийн, щата Орегон.", "date": "2019.08.06", "title": "Две компании в САЩ се сливат в най-големия издател на вестници"}
{"url": "https://www.dnevnik.bg/sviat/2019/08/06/3947805_goreshtoto_liato_na_2018_g_e_dovelo_do_rekordno/", "text": "Горещото и сухо лято през миналата година е повишило производството на вино в Германия до най-високото му равнище от 1999 година, съобщи Федералната статистическа служба, цитирана от ДПА. Лозарите са произвели 1.03 милиарда литра вино и шира - терминът, който се използва, за да се опишат гроздовият сок и кашата по време на ферментация, сочат статистическите данни. Две трети от общото количество грозде се е използвало за производството на бяло вино, а обемът на червеното вино и розето е намалял с 5 процентни пункта до 34% от общото количество. Над една трета от вината - 37% - е получила най-високата сертификация за качество. За последен път вина с такова качество са произведени в подобно количество през 2003 година. Райнхесен е бил регионът с най-голямо производство на вино - 28 процента от общото количество, следван от Пфалц с 19 процента. ", "date": "2019.08.06", "title": "Горещото лято на 2018 г. е довело до рекордно производство на вино в Германия"}
{"url": "https://www.dnevnik.bg/sviat/2019/08/06/3947803_bivshi_predsedateli_na_federalniia_rezerv_prizovaha_da/", "text": "Четирима бивши председатели на Федералния резерв на САЩ, които все още са сред живите, отправиха тържествен призив да бъде уважавана независимостта на институцията, за да може тя да работи, без да се опасява от политически репресии, предадоха \"Ройтерс\" и \"Франс прес\", цитирани от БТА. Съвместното послание е публикувано във в. \"Уолстрийт джърнъл\" и е подписано от 91-годишния Пол Волкър, 93-годишния  Алън Грийнспан , 65-годишния  Бен Бърнанке  и 72-годишната  Джанет Йелън . Президентът на САЩ Доналд Тръмп многократно  упреква централната банка , че поставя спирачка на \"неговата\" икономика, като повишава лихвите. Той дори заяви, че може да отстрани нейния ръководител Джером Пауъл,  когото самият той назначи  начело на Фед. \"Като бивши президенти на управителния съвет на Федералния резерв ние сме единни в убеждението си, че Фед и неговият председател трябва да имат право да действат независимо и в интерес на икономиката, свободни от всякакъв  политически натиск  в краткосрочен план, и по-специално без заплаха от отстраняване от длъжност или понижаване на ръководителите на Фед по политически причини\", изтъкват Волкър, Грийнспан, Бърнанке и Йелън. Следва обстойно изложение, подкрепено със съответни примери, защо една независима централна банка е в по-добра позиция да насърчава здрав и устойчив икономически растеж, отколкото институция, постоянно подлагана на натиск от политици, които се стремят да бъдат преизбрани, какъвто е случаят с Тръмп, борещ се за втори мандат, отбелязва АФП. \"За пореден път ни разочарова\" Американският президент обвинява Фед и неговия президент, че зле са оценили ситуацията в края на 2018 година и че са увеличили лихвите, докато икономиката на САЩ е започвала да се забавя. Както винаги любител на хиперболите, държавният глава не се колебае да твърди, че без грешката на Фед растежът можел да бъде двойно по-голям от сегашните близо 2 процента, а борсовият пазар - с 10 000 пункта по-нагоре. Финансовата институция  в сряда понижи лихвите за първи път от 11 години . За Тръмп обаче това не е достатъчно, изтъква АФП. Джером Пауъл \"за пореден път ни разочарова\", написа той в \"Туитър\" веднага след понижението. Бившите ръководители на Фед признават, че е възможно самите те и институцията да са допускали грешки, но са убедени, че тези решения са били най-добрите, тъй като са били плод на безпристрастна неполитическа преценка, основаваща се на интересите на американските граждани в дългосрочен план. Те подчертават също така, че независимостта не означава липса на надзор или непрозрачност, припомняйки ролята на Конгреса, на гражданите и на медиите. Волкър беше назначен начело на Фед от президента демократ Джими Картър и беше утвърден отново от републиканеца Роналд Рейгън. Грийнспан беше избран от четирима различни държавни ръководители - Рейгън, републиканците Буш (баща и син) и демократа Барак Обама. Бърнанке беше номиниран от Джордж Буш-син и след това отново от Барак Обама. Йелън беше назначена от Обама. Федералният резерв е създаден на 23 декември 1913 година, за да води паричната политика на САЩ, като влияе върху паричното обращение и лихвите. Главната цел на централната банка е да достигне максимална заетост на населението, предотвратяване на кризи и поддържане на ниска инфлация. Организацията обединява 12 федерални резервни банки в големите американски градове. Управителният съвет се състои от седем души и е ръководният орган на организацията. Редовите членове се назначават за срок от 14 години, а ръководителят - за четири години.", "date": "2019.08.06", "title": "Бивши председатели на Федералния резерв призоваха да не му се оказва политически натиск"}
{"url": "https://www.dnevnik.bg/bulgaria/2019/08/06/3947824_kratki_novini_policiiata_v_sofiia_razsledva_opit_za/", "text": "                         Той е уволнен дисциплинарно, съобщава \"Нова телевизия\". От НАП уточняват, че причината за това е неоторизиран достъп до информационните системи на агенцията. Виктор Стойчев заяви пред БТА, че ще обжалва заповедта за дисциплинарно уволнение пред Административния съд в Ловеч. И апелативният спецсъд не освободи Ветко Арабаджиев На първа инстанция също бе преценено, че бизнесменът може да се укрие или да извърши престъпление. Той бе екстрадиран в България през май, а преди това бе издирван и заловен заедно със съпругата си Маринела в Испания, съобщи \"24 часа\". Срещу Арабаджиев има три обвинения за участие в престъпна група, данъчни престъпления и пране на пари. Според прокурорите по делото дружествата под контрола на двамата са се облагодетелствали от данъчни измами, за което бяха цитирани свидетели и експертизи. Показаха и телефони, ползвани от двамата в Испания, на които има снимки на схеми на търговски дружества, капитали и други подобни информации. В телефоните на Арабаджиеви са намерени и снимки с имена на свидетели - кой е разпитан и кой не е, както и снимки на показания на свидетели, които дават сведения за контролираните дружества и за данъчни престъпления. Полицията в София разследва опит за източване на банкомати Те са на голяма банка и се намират столичния булевард \"Сливница\", съобщава БНТ. Случаят е от изминалата нощ, а към момента не е известно дали има взети пари от устройствата. Извършителите са използвали нова технология, при която се пробиват малки дупки и оттам се манипулира електронната система, след което банкоматът сам пуска пари, без в него да е сложена дебитна или кредитна карта. По случая работи СДВР. Издирват се и евентуалните извършители.", "date": "2019.08.06", "title": "Кратки новини: Полицията в София разследва опит за източване на банкомати"}
{"url": "https://www.dnevnik.bg/biznes/2019/08/06/3947845_bulgariia_pokani_kompanii_ot_4_durjavi_da_dadat_oferti/", "text": "Министерството на отбраната е изпратило вчера покани за предоставяне на предложения RFP (Request for Proposal) до четирите компании, поканени за участие в проекта за придобиване на бойна машина на Сухопътните войски, съобщи Министерството на отбраната. Покани са изпратени до ARTEC GmbH (Германия), Patria (Финландия), NEXTER Group (Франция) и General Dynamics Land System – MOWAG (Швейцария). Крайният срок за подаване на оферти е 17.00 ч. на 31 октомври 2019 г.  През юни 2018 г. Народното събрание одобри покупката на 150 броя бойна и специална техника за три батальонни бойни групи, на системи и допълнително оборудване, както и обучение на състава. Прогнозната стойност е 1.464 млрд. лв. с ДДС. Времето, за което трябва да се осъществи е 12 години. Междуведомствената работна група за избор на изпълнител на проекта за инвестиционен разход \"Придобиване на основна бойна техника за изграждането на батальонни бойни групи от състава на механизирана бригада\" трябва да приключи работата си по анализа и оценката на подадените оферти до 20 декември 2019 г., се казва в съобщението.", "date": "2019.08.06", "title": "България покани компании от 4 държави да дадат оферти за сухопътни бойни машини"}
{"url": "https://www.dnevnik.bg/sviat/2019/08/06/3947850_samo_za_mesec_braziliia_unishtoji_gori_kolkoto/", "text": "Обезлесяването в Бразилия се е увеличило с около 67 процента през първите седем месеца на годината, показват данни на Националния институт за космически изследвания, предаде агенция \"Ройтерс\". Системата за наблюдение е отчела унищожаването на 2255 квадратни километра от  Амазонската гора  само през юли. Това е почти колкото площта на Люксембург и три пъти повече от обезлесената площ през юли 2018 г. От началото на годината са унищожени 4699 кв. км. Бразилският президент  Жаир Болсонаро  яростно критикува данните на института и уволни в петък неговия ръководител, отбелязва агенция \"Ройтерс\". Амазонската гора е най-голямата  тропическа гора  в света, \"крепостна стена\" срещу глобалното затопляне. Тя често е наричана \"белият дроб на света\" заради големите количества  въглероден диоксид,  които поглъща. /БТА", "date": "2019.08.06", "title": "Само за месец Бразилия унищожи гори колкото територията на Люксембург"}
{"url": "https://www.dnevnik.bg/sport/2019/08/06/3947820_bivshi_prezidenti_na_germanskiia_futbol_sa_obvineni_v/", "text": "Швейцарската прокуратура повдигна обвинения за финансови измами на трима бивши високопоставени служители в германския футбол. Те са заподозрени в плащания, свързани със световното първенство през 2006 г., на което Германия беше домакин. В обвинителния акт на прокуратурата се посочва, че бившите президенти на Германския футболен съюз (DFB) Тео Цванцигер и Волфганг Нирсбах, Хорст Шмид и бившият високопоставен служител на Швейцария във ФИФА Урс Линси са заблудили членовете на DFB за причината за плащането на 6.7 милиона евро. Според разследването по случая парите са използвани за подкупи и купуване на гласове в полза на кандидатурата на Германия за форума през 2006 г. Четиримата са отрекли обвиненията, съобщава \"Ройтерс\". Медията припомня, че преди месец прокуратурата прекрати разследването за пране на пари по случая.      Производството срещу  Франц Бекенбауер , който също е разследван по делото, продължава отделно, тъй като той не може да бъде разпитан заради здравословни проблеми. Бившият президент на \"Байерн\" оглавяваше кандидатурата на Германия за световното през 2006 г. На 6 юли 2000 г. Германия победи Южна Африка с 12 срещу 11 гласа в избора за домакин на форума.", "date": "2019.08.06", "title": "Бивши президенти на германския футбол са обвинени в даване на подкупи"}
{"url": "https://www.dnevnik.bg/sviat/2019/08/06/3947856_kolumbiia_shte_dava_grajdanstvo_na_decata_na_bejanci/", "text": "Венецуелските деца, родени в Колумбия, могат да станат колумбийски граждани, обяви днес колумбийското правителство, цитирано от ДПА. От мярката ще могат да се възползват до 25 000 деца, родени след 19 август 2015 г. Колумбия приема над 1.4  милиона венецуелци , най-големия брой от всички страни, приели  хора, които бягат  от икономическата и политическа криза във Венецуела. Венецуелските родители на деца, родени в Колумбия, не могат да ги регистрират във Венецуела, което ги поставя под риск от това да нямат никакво гражданство, каза колумбийският министър на външните работи Карлос Олмес Трухильо. Венецуелските деца в Колумбия получават здравни грижи и образование, но могат да получават гражданство само ако родителите им могат да докажат, че са пребивавали легално в Колумбия. Това условие често пъти е трудно изпълнимо за родителите, обясни министърът. \"Днес ние предоставяме подкрепа на тези беззащитни деца, които искат да имат правото на националност, и гордо им заявяваме, че те са колумбийци\", каза президентът  Иван Дуке . \"Колумбия показа, че пътят на ксенофобията е грешният път\", добави той. През февруари  Венецуела скъса дипломатическите отношения с Колумбия  заради подкрепата на Богота за опозиционния лидер  Хуан Гуайдо  и подкрепяната му от САЩ кампания за сваляне на президента Николас Мадуро. Колумбия получи международни похвали за това, че позволява ежедневно на нейна територия да влизат средно хиляди венецуелци, отбелязва ДПА./БТА", "date": "2019.08.06", "title": "Колумбия ще дава гражданство на децата на бежанци от Венецуела"}
{"url": "https://www.dnevnik.bg/analizi/2019/08/06/3947872_kandidatut_za_glaven_prokuror_ne_moje_da_zashtitava/", "text": "                         Увaжaeми члeнoвe нa Bиcшия cъдeбeн cъвeт, Oбpъщaм ce ĸъм вac ĸaтo peдoви гpaждaнcĸи (бpaчeн) cъдия oт Coфийcĸия paйoнeн cъд и ĸaтo юpиcт c пoдчepтaн интepec в oблacттa нa aдминиcтpaтивнoтo пpaвo, зa дa изpaзя cвoeтo cтaнoвищe oтнocнo ĸaндидaтypaтa нa зaмecтниĸ глaвния пpoĸypop Ивaн Гeшeв зa длъжнocттa глaвeн пpoĸypop нa Peпyблиĸa Бългapия. Глaвният пpoĸypop нa рeпyблиĸaтa e изĸлючитeлнo вaжeн дъpжaвeн opгaн cъc знaчими пpaвoмoщия, дaдeни мy ĸaĸтo oт кoнcтитyциятa нa cтpaнaтa, тaĸa и oт oбиĸнoвeнoтo зaĸoнoдaтeлcтвo. и нe ĸacaят caмo пpoвeждaнeтo нaĸaзaтeлнaтa пoлитиĸa нa дъpжaвaтa: Глaвният пpoĸypop ocъщecтвявa мeтoдичecĸo pъĸoвoдcтвo и въpxy пpoĸypopитe oт Bъpxoвнaтa aдминиcтpaтивнa пpoĸypaтypa, a имa и пpaвo нa пpoтecт – пpяĸo или чpeз пoдчинeнитe мy пpoĸypopи – пpoтив вceĸи нeзaĸoнocъoбpaзeн aдминиcтpaтивeн aĸт и пo тoзи нaчин въздeйcтвa въpxy зaĸoнocъoбpaзнoтo ocъщecтвявaнe нa дъpжaвнoтo yпpaвлeниe в oблacттa нa цeнтpaлнaтa aдминиcтpaция, нeзaвиcимитe aдминиcтpaтивни opгaнии мecтнoтo caмoyпpaвлeниe. Глaвният пpoĸypop имa пpaвoмoщиeтo дa иcĸa пocтaнoвявaнeтo нa тълĸyвaтeлни aĸтoвe и oт двeтe въpxoвни cъдилищa в oблacттa нa нaĸaзaтeлнoтo, гpaждaнcĸoтo, тъpгoвcĸoтo и aдминиcтpaтивнoтo пpaвopaздaвaнe. Глaвният пpoĸypop имa пpaвoтo дa ceзиpa Koнcтитyциoнния cъд c иcĸaнe зa yпpaжнявaнe нa ĸoeтo и дa e oт пpaвoмoщиятa мy – Глaвният пpoĸypop e ех оffісіо члeн нa Πpoĸypopcĸaтa ĸoлeгия нa BCC и нa Πлeнyмa нa BCC и нeгoвoтo мнeниe пo нopмoтвopчecĸи, ĸaдpoви, opгaнизaциoнни, финaнcoви и диcциплинapни въпpocи имa гoлямa тeжecт зa съвeтa. Πpocтият пpeглeд нa пyбличнo oбявeнитe cтaнoвищa в пoдĸpeпa и пpoтив ĸaндидaтa нa caйтa нa BCC coчи, чe ĸъм 5 август нитo eдин cъдия, oщe пoвeчe гpaждaнcĸи, нe e изpaзил cтaнoвищe пo ĸaндидaтypaтa нa г-н Гeшeв. Cчитaм, чe имaм пpaвo и интepec дa изpaзя тaĸoвa cтaнoвищe в ĸaчecтвoтo cи нa гpaждaнин нa cтpaнaтa, ĸoйтo имa интepec oт ĸoмпeтeнтнo pъĸoвoдcтвo нa пpoĸypaтypaтa. Имaм интepec oт ĸoмпeтeнтнo пpиcъcтвиe нa глaвeн пpoĸypop и във BCC ĸaтo peдoви cъдия в CPC и cлeдoвaтeлнo aдpecaт и \"пoтpeбитeл\" нa peшeниятa нa BCC пo нopмoтвopчecĸи, ĸaдpoви, opгaнизaциoнни, финaнcoви и диcциплинapни въпpocи. Ocнoвният ми интepec oт изpaзявaнe нa cтaнoвищe oбaчe e cвъpзaн c тoвa, чe cъм юpиcт c интepec в oблacттa нa aдминиcтpaтивнoтo пpaвo и ĸoнcтитyциoннoтo пpaвo и cчитaм зa нeдoпycтимo нeглижиpaнeтo нa фyнĸциитe нa пpoĸypaтypaтa в oблacттa нa aдминиcтpaтивнoтo пpaвopaздaвaнe и ĸoнcтитyциoннoтo пpaвocъдиe. Oбщoдocтъпнaтa инфopмaция, вĸлючително нa caйтa нa пpoĸypaтypaтa нa Peпyблиĸa Бългapия, coчи, чe вcичĸи глaвни пpoĸypopи нa cтpaнaтa дoceгa (Ивaн Taтapчeв, Hиĸoлa Филчeв, Бopиc Beлчeв, Coтиp Цaцapoв) ca били Kaндидaтът Гeшeв cъщo имa дълъг cтaж в opгaнитe нa cъдeбнaтa cиcтeмa, ĸъдeтo влизa пpeз 1996 г. Oпит ĸaтo aдминиcтpaтивeн pъĸoвoдитeл oбaчe тoй имa caмo в пepиoдa cлeд 2016 г., ĸoгaтo cтaвa aдминиcтpaтивeн pъĸoвoдитeл нa Cпeциaлизиpaнaта пpoĸypaтypa. Oпитът мy e cвeдeн caмo дo нaĸaзaтeлнoтo пpecлeдвaнe. Πyбличнaтa инфopмaция нa caйтa нa ΠPБ нe дaвa cвeдeния тoй дa имa пyблиĸaция пo нayчeн въпpoc или пyблиĸyвaнo cтaнoвищe пo вътpeшнoвeдoмcтвeн пpoблeм нa cъдeбнaтa cиcтeмa или нa пpoĸypaтypaтa в чacтнocт. Maлĸият oпит ĸaтo aдминиcтpaтивeн pъĸoвoдитeл нe дaвa нaдeждa, чe ĸaндидaтът paзбиpa в пълнa cтeпeн зaдaчитe и фyнĸциитe нa aдминиcтpaтивнитe pъĸoвoдитeли в cъдeбнaтa cиcтeмa и взaимoдeйcтвиeтo им c Bиcшия cъдeбeн cъвeт. Липcвaт ĸaĸвитo и дa билo дaнни, чe ĸaндидaтът Гeшeв e opиeнтиpaн oтнocнo пpoблeмитe нa Закона за съдебната власт и чe щe мoжe дa yчacтвa cмиcлeнo във всекиднeвнaтa paбoтa нa пpoĸypopcĸaтa ĸoлeгия нa BCC и нa Πлeнyмa мy, пpи ĸoятo ce oбcъждaт въпpocи oт oблacттa нa aдминиcтpaтивнoтo и финaнcoвoтo пpaвo, cъдoycтpoйcтвo, диcциплинapнa пpaĸтиĸa и дp. Πyбличнитe изĸaзвaния нa ĸaндидaтa зa paздeлeниeтo нa влacтитe и нyждaтa cъдилищaтa дa yпpaжнявaт ĸoнтpoл зa зaĸoннocт нaд дeйcтвиятa нa aдминиcтpaциятa, a нa пpoĸypopитe дa пoдaвaт oбocнoвaни и нaвpeмeнни пpoтecти cpeщy нeзaĸoннитe aĸтoвe нa aдминиcтpaциятa. Kaтo цялo глaвнитe пpoĸypopи нa cтpaнaтa нe пpoявявaт дocтaтъчнo внимaниe ĸъм дeйнocттa нa Bъpxoвнaтa aдминиcтpaтивнa пpoĸypaтypa и aдминиcтpaтивнoтo пpaвopaздaвaнe. Cвидeтeлcтвo зa тoвa e фaĸтът, чe ceгaшният глaвeн пpoĸypop e oтпpaвил caмo 3 иcĸaния зa oбpaзyвaнe нa тълĸyвaтeлни дeлa нa BAC зa пepиoдa 2016-2019 г. Kaндидaтът Гeшeв ниĸъдe нe e зaявил вoля зa пpeoдoлявaнe нa тoвa пoлoжeниe или зa peфopмa нa yчacтиeтo нa пpoĸypaтypaтa в aдминиcтpaтивнoтo пpaвopaздaвaнe. Haлицe e нeглижиpaнe и нa ĸoнcтитyциoннoтo пpaвoмoщиe пo чл. 149, т. 2 KPБ. B пepиoдa 2016-2019 г. глaвният пpoĸypop e ceзиpaл KC oбщo 5 пъти, ĸaтo 3 oт иcĸaниятa ca зa дaвaнe зaдължитeлнo тълĸyвaнe нa KPБ пo ycтpoйcтвeни въпpocи и тo тaĸивa, ĸoитo зacягaт пpoĸypaтypaтa. Caмo двa пъти зa пoчти чeтиpи гoдини глaвният пpoĸypop e ceзиpaл KC c иcĸaнe зa oбявявaнe нa зaĸoн зa пpoтивoĸoнcтитyциoнeн – пo ĸ.д. № 5/2018 г. ca aтaĸyвaни paзпopeдби зa чacтнaтa oxpaнитeлнa дeйнocт, a пo ĸ.д. № 16/2016 г. – paзпopeдби, ĸoитo зaдължaвaт пpoĸypopa дa издaвa aдминиcтpaтивни aĸтoвe пo чл. 84 ЗMBP. Πyбличнитe изяви нa ĸaндидaтa Гeшeв yбeждaвaт в cпocoбнocттa мy и жeлaниятa мy дa apecтyвa пyбличнo oбвиняeми в ĸopyпциoнни пpecтъплeния лицa. Te нe yбeждaвaт в пpитeжaвaнeтo нa шиpoĸa и paзнocтpaннa пpaвнa ĸyлтypa, нeoбxoдимa зa зaeмaнe нa длъжнocттa глaвeн пpoĸypop нa cтpaнaтa. He yбeждaвaт и в ĸaĸъвтo и дa билo интepec ĸъм aĸтивнo и пoлзoтвopнo пpилaгaнe нa пpaвoмoщиятa нa Πpoĸypaтypaтa в oблacттa нa aдминиcтpaтивнoтo пpaвopaздaвaнe и ĸoнcтитyциoннoтo пpaвocъдиe. Πpи липcaтa нa тaĸaвa пpaвнa ĸyлтypa, oпит и интepec, ĸoгaтo възниĸнe нeoбxoдимocт глaвният пpoĸypop дa дaдe cтaнoвищe пo ĸoнcтитyциoннo дeлo или пo тълĸyвaтeлнo дeлo нa въpxoвeн cъд, или пo зaĸoнoпpoeĸт, зacягaщ дeйнocттa нa пpoĸypaтypaтa или BCC, e oчeвиднo, чe тo пpocтo зaщoтo щe бъдe пиcaнo oт няĸoй oт юpиcĸoнcyлтитe нa пpoĸypaтypaтa или oт peдoви пpoĸypop във BKΠ/BAΠ. He cмятaм, чe глaвният пpoĸypop нa cтpaнaтa тpябвa дa бъдe юpиcт – тeceн cпeциaлиcт, c липca нa интepecи и пoглeд oтвъд бopбaтa cpeщy ĸopyпциoннитe пpecтъплeния и opгaнизиpaнaтa пpecтъпнocт, ĸaĸтo и cъc cъмнитeлни cxвaщaния oтнocнo paздeлeниeтo нa влacтитe. Taĸъв ĸaндидaт мoжe дa зaщитaвa ycпeшнo тяcнo вeдoмcтвeнитe интepecи нa пpoĸypaтypaтa, нo нe и пpaвaтa, cвoбoдитe и зaĸoннитe интepecи нa вcичĸи бългapcĸи гpaждaни. Гopeизлoжeнoтo мe мoтивиpa дa cмятaм, чe ĸaндидaтypaтa нa зaмecтниĸ глaвния пpoĸypop Ивaн Гeшeв зa длъжнocттa глaвeн пpoĸypop нa Peпyблиĸa Бългapия нe cлeдвa дa бъдe oдoбpявaнa.", "date": "2019.08.06", "title": "Кандидатът за главен прокурор не може да защитава пpaвaтa нa гpaждaните"}
{"url": "https://www.dnevnik.bg/sviat/2019/08/06/3947875_hbsc_shte_plati_blizo_300_mln_evro_na_belgiia_za_da/", "text": "Швейцарският филиал на банка Ейч Ес Би Си (HSBC) се съгласи да плати в Белгия глоба 294.4 милиона евро, за да приключи разследване за данъчна измама и пране на пари, обяви прокуратурата в Брюксел, цитирана от агенция \"Франс прес\". Предстои споразумението да получи одобрението на белгийските съдебни власти, което ще стане през септември. Швейцарският филиал Ейч Ес Би Си Прайвит банк (HSBC Private Bank SA), 100 процента притежание на азиатския банков гигант,  беше обвинен,  че е помагал на стотици клиенти да мамят белгийската държава. Самата белгийска държава получи обезщетение 400 000 евро, уточни говорителката на прокуратурата Стефани Лагас. Подозренията срещу институцията бяха, че в продължение на години е управлявала авоари на много богати клиенти, по-специално търговци на диаманти от Антверпен. Според брюкселската прокуратура банката действала за заобикаляне на европейското законодателство относно приходите от спестявания. Тя дори предоставяла на някои от привилегированите си клиенти офшорни компании в Панама и Вирджинските острови. Същият този швейцарски филиал се съгласи през ноември 2017 година да плати 300 милиона евро във Франция, за да избегне процес за пране на пари от данъчни измами. /БТА", "date": "2019.08.06", "title": "HBSC ще плати близо 300 млн. евро на Белгия, за да избегне дело за пране на пари"}
{"url": "https://www.dnevnik.bg/bulgaria/2019/08/06/3947812_prokuraturata_potvurdi_za_blizost_na_geshev_sus/", "text": "Апелативната специализирана прокуратура потвърждава отказа за образуване на досъдебно производство по сигнал на гражданско движение БОЕЦ, но същевременно съобщава за близко приятелство на номинирания за главен прокурор Иван Гешев със съдружник на основния свидетел по делото \"Иванчева\" - строителния бизнесмен Александър Ваклин. Това е видно от постановлението на Апелативната спецпрокуратура, което председателят на гражданско движение БОЕЦ Георги Георгиев публикува. Иван Гешев ръководеше на място акцията на 17 април 2018 по задържането на кмета и зам.-кмета на \"Младост\" Десислава Иванчева и Биляна Петрова по сигнал на строителния предприемач Александър Ваклин, че му е бил поискан подкуп. Тогава Гешев оглавяваше Специализираната прокуратура. През май т.г. движение БОЕЦ сезира прокуратурата за обвързаности на жената, с която Гешев живее - Детелина Ханчева, със съдружника на Ваклин - Марио Кърковски. От съдружника - според сигнала - тя е купувала недвижими имоти, включително апартамент, на цени многократно под данъчната оценка. Тогава Гешев каза, че няма да коментира лични въпроси. БОЕЦ искаше прокуратуата да установи дали Иван Гешев е използвал служебното си положение, за да се облагодетелства жената, с която живее и която има бизнесотношения със съдружника на Ваклин. \"Липсват каквито и да е данни Иван Гешев да е използвал служебното си положение при формиране продажните цени на закупените от Ханчева недвижими имоти\", заявяват покурорите и от Специализираната, и от по-горната Апелативна специализирана прокуратура. В същото постановление обаче се казва, че Преди време Ваклин коментира пред \"Капитал\", че реалното му сътрудничество с Кърковски е приключило през 2009 г. Проверка на медиите обаче установи, че съвместната им фирма за продажба на недвижими имоти \"София Централ Б\" е имала дейност до април 2018, а съвместното им дружество \"МС Консулт 2004\" е отчело дейност за 2017 г. Нито Специализираната, нито Апелативната специализирана прокуратура обърнаха внимание на данните за бизнесобвързаностите на жената до Гешев със съдружника на Ваклин и чрез него - със самия основен свидетел по делото \"Иванчева\", отбелязват от БОЕЦ в съобщението до медиите. За сметка на това апелативният спецпрокурор констатира, че самият Гешев \"се познава от дълги години и е в приятелски отношения с Марио Кърковски\" - бизнеспартньора на Ваклин. \"Вече не говорим за някакви индиректни връзки на Гешев чрез жена му с ортака на Ваклин! Прокуратурата ни казва в прав текст, че лично Гешев се е познавал с Марио Кърковски от дълги години и са в приятелски отношения! Същият Марио Кърковски е съдружник на Ваклин, включително към датата на ареста на Иванчева и Петрова. Разбирате ли за какво става дума и какво ни казва прокуратурата с тази констатация\", пита риторично БОЕЦ в съобщението. И определя случая като \"повече от скандал, защото е признание за ОПГ между Гешев, Ваклин и Кърковски за поръчки срещу неудобни с цел реализиране на бизнес и строителни проекти\".", "date": "2019.08.06", "title": "Прокуратурата разкри близост на Гешев със съдружник на Ваклин"}
{"url": "https://www.dnevnik.bg/sviat/2019/08/06/3947806_v_rusiia_iskat_da_otnemat_deca_dovedeni_ot_roditelite/", "text": "Прокуратурата на Москва поиска от съда да лиши от родителски права семейство, което отишло на протестите от 27 юли с малкото си момченце. Според  съобщение  на сайта на институцията по време на неразрешения митинг родителите го предали на друг човек, \"което подложило на опасност здравето и живота на момчето и предизвика причиняване на физическа и морална вреда\". Макар според руската Конституция да е защитена свободата на събирания и протести, от прокуратурата изтъкват като довод това, че бащата нямал право на глас в московските местни избори, тъй като имал само временна регистрация. За участието на много хора от селища извън Москва беше ясно веднага след събитията, завършили с арестуваните почти 1400 души, включително с употреба на брутална сила. Момиче от град от Подмосковието, което стана известно в медии и социални мрежи със снимка, на която чете конституцията на редиците тежко въоръжени полицаи, коментира: \"Да, вярно, изборите не ме засягат, но всяка несправедливост ме засяга.\" Московската прокуратура казва още, че родителите \"са злоупотребили с родителските си права в ущърб на интересите на сина\". Започнати са проверки и на други протестирали на 27 юли и 3 август с децата си.", "date": "2019.08.06", "title": "В Русия искат да отнемат деца, доведени от родителите си на протести"}
{"url": "https://www.dnevnik.bg/skorost/avtomobilna_industriia/2019/08/06/3947889_deregistraciia_na_avtomobil_da_e_vuzmojna_samo_pri/", "text": "Дерегистрация на пътно превозно средство да е възможна само при представяне на документ за платен данък върху него, дължим към момента на заявката, това е една от предвидените промени в Наредба No І-45 от 2000 година. Новостите в документа, който засяга регистрирането, отчет, спиране от движение и пускане в движение и т.н. на моторните превозни средства, са публикувани за обществено обсъждане  на портала на правителството за обществени консултации днес.  Предложения се приемат до 5 септември. Като мотив за този нов момент се посочва, че има случаи, когато собственици прекратяват регистрацията на притежаваните от тях превозни средства, без да са плати на съответната община местен данък върху него, а при при подобни случаи събирането на дължимите суми е значително е затруднено. Към момента няма обвързаност между действията по прекратяване на регистрацията на превозно средство и заплащане на дължимия местен данък. Сумите, с които се ощетяват общините вероятно са сериозни, тъй като за първите шест месеца на годината от отчет в Пътна полиция са били свалени близо 350 хиляди моторни превозни средства. Почти 280 хиляди от тях са леки автомобили. Електромобилите ще са с различни номера Друга новост в наредбата предвижда електрическите превозни средства да имат различни регистрационни табели от останалите. При тях фонът ще е зелен, светлоотразителен, вместо бял, като графичните знаци остават в черен цвят. Не се предвижда задължителна смяна на номерата на вече регистрираните електромобили. \"Поставянето на отличителни регистрационни табели на електрическите автомобили цели да ги направи по-разпознаваеми, ще повиши осведомеността на обществото и ще насърчи хората да мислят за по-чиста околна среда\", се казва в мотивите към документа. Друг нов текст в наредбата прецизира възможността за обмен на информация по електронен път между МВР и Нотариалната камара. Включени са и текстове, които изясняват възможностите за извършване на идентификация на превозни средства и монтаж на табели с регистрационен номер извън пунктовете на \"Пътна полиция\".", "date": "2019.08.06", "title": "Дерегистрация на автомобил да е възможна само при платен данък, предлагат от МВР"}
{"url": "https://www.dnevnik.bg/photos/2019/08/06/3946673_fotogaleriia_jeneva/", "text": "Женева, Женевско езеро, март 2019 г.", "date": "2019.08.06", "title": "Фотогалерия: Женева"}
{"url": "https://www.dnevnik.bg/politika/2019/08/06/3947890_bsp_obiavi_che_niama_da_izpolzva_chumata_po_svinete_za/", "text": "След като обяви предложения за мерки срещу чумата по свинете, лидерът на БСП Корнелия Нинова обяви, че партията й няма намерение да трупа партийни дивиденти, използвайки мъката на хората. Според нея проблемът ще се разраства и ще засегне всички българи, заради което се изисква надпартийно мислене. БСП отново предлага  държавата да обезщети собствениците на избитите животни  по пазарни цени, като средствата дойдат от излишъка на бюджета. Социалистите искат действията по предотвратяване на кризата да се централизират, а правителството да използва капацитета на ветеринарните лекари и ловните дружини, като последните правят обходи и санитарен обстрел. От \"Позитано\" 20 искат и намаляване на нормативните изисквания за регистрация на домашни прасета. \"Не може цялата държава да ври и кипи и единственото прессъобщение да бъде среща с футболен клуб \"Арда\", обяви Нинова по повод разпространената информация, че премиерът Бойко Борисов се е срещнал с представители на клуба. Корнелия Нинова отказа коментар за намеренията на Слави Трифонов за партия с мотив, че не се е запознала с информацията. ", "date": "2019.08.06", "title": "БСП обяви, че няма да използва чумата по свинете за партийни дивиденти"}
{"url": "https://www.dnevnik.bg/sport/2019/08/06/3947909_neochakvaniiat_transfer_na_uein_ruuni_i_nadejdata_na/", "text": "Уейн Рууни се завръща в английския клубен футбол. Това,  за което медиите в страната съобщиха преди часове , вече е факт - бившият капитан на националния отбор на Англия ще се състезава за \"Дарби каунти\". Нападателят ще се присъедини към \"овните\" през януари следващата година. Договорът на Рууни с втородивизионния отбор ще е за година и половина, като той ще е играещ треньор в екипа на мениджъра Филип Коку. \"Много съм развълнуван за възможността, която \"Дарби каунти\" ми предоставя. Сигурен съм, че мога много да допринеса, и нямам търпение да се срещна с всички, особено с привържениците\", заяви Рууни пред сайта на клуба. Това ще е третият английски отбор за него след \"Евертън\" и \"Манчестър юнайтед\". През лятото на 2018 г. той премина в американския \"Ди Си юнайтед\", за който има 23 гола в 41 мача. Сделка с двоен ефект Споразумението е многопластово - от една страна, Рууни върви към края на състезателната си кариера и началото на пътя си като мениджър, а от друга, клубът се бори за развитието си. Двете страни вярват, че ще могат да са си полезни взаимно. Рууни вече е казвал, че има желание да остане във футбола като треньор. Първата стъпка ще е при \"овните\", откъдето тръгна и треньорският път на новия мениджър на \"Челси\" Франк Лампард. \"Много се вълнувам да започна треньорската си кариера в \"Дарби каунти\" и да работя в първия отбор и академията\", каза Рууни. Врата към нови възможности Клубът прави своеобразен удар с трансфера, като изпълнителният директор Мел Морис приветства идването на футболиста. Според него привличането на Рууни ще предостави отлични възможности за клуба на и извън терена. \"Да имаме Уейн Рууни като футболист, а и като човек с амбицията да стане треньор е невероятно и само мога да си представям какво вълнение ще предизвика това сред привържениците ни у дома и по света\", каза Морис. И уточни, че първостепенната роля на нападателя ще е като футболист. Рууни обаче ще има и отговорността да помага за развитието на младите футболисти в академията. В клуба са наясно и че привличането на бившия национал носи и търговски възможности. \"Успоредно с идването на Уейн получихме и предложение за рекорден спонсорски договор с генералния ни спонсор 32Red\", добави Морис.", "date": "2019.08.06", "title": "Неочакваният трансфер на Уейн Рууни и надеждата на \"овните\""}
{"url": "https://www.dnevnik.bg/v_pamet/2019/08/06/3947896_pochina_purviiat_chernokoj_pisatel_s_nobelova_nagrada/", "text": "                         Тони Морисън, която е автор на редица известни и добре приети от критиката романи, е починала на 88-годишна възраст вчера. Новината беше съобщена от нейния издател Knopf, а причината за смъртта й още не е известна, предаде Vulture.  Рожденото име на Морисън е Клоуи Антъни Уофорд, а нейният най-известен роман е \"Възлюбена\", за който получава награда \"Пулицър\" за художествена литература през 1988 г. Сред другите й произведения са \"Джаз\" (1992 г.) и \"Рай\" (1997 г.), като трите романа образуват своеобразна трилогия. През 1993 г. й е присъдена Нобеловата награда за литература. Така тя става първият чернокож писател, който взема отличието. След това Морисън пише 6 романа, от които последният God Help the Child (\"Бог да бди над детето\") е написан в най-трудния момент от нейния живот, след като синът й умира през 2010 г. Преди да се превърне в световноизвестен автор, Морисън преодолява много бариери като редактор издателство Random House, където дава път на редица чернокожи писатели. \"Ние умираме. Може би това е смисълът на живота. Но ние използваме езика. Може би това е, което остава от нашите животи\", казва в края на речта си при получаването на Нобеловата награда тя. ", "date": "2019.08.06", "title": "Почина Тони Морисън - първата чернокожа писателка с Нобелова награда за литература"}
{"url": "https://www.dnevnik.bg/kultura/2019/08/06/3947785_ostrov_sokorta_-_da_snimash_tam_kudeto_e_zabraneno_za/", "text": "За да достигнат до Сокотра (Йемен), фотографът Георги Кожухаров и журналистът Румяна Христова пътуват няколко дни нелегално с кораб. От началото на войната в Йемен на острова не се допускат журналисти. Затова и по съвет на местния жител, който е техният \"вътрешен човек\", се представят за студенти. Избират специалността антропология и се уповават на фалшиви писма от български университет, но целта е постигната - изкарват на Сокотра 12 дни. Прибират се в България с материал за късометражен филм. По-дългата и цветна журналистическа версия на \"Сокотра - Невидимият остров\" е излъчена по Би Ти Ви. А  на бул. \"Васил Левски\" 55 ще бъде показана и неговата черно-бяла художествена версия. Тя ще бъде последвана от дискусия, по време на която Кожухаров и Христова ще разкажат повече за снимачния процес и впечатленията си от острова. \"Първоначално въобще нямахме намерение да пътуваме до Сокотра. Искахме да отидем да отразим военния конфликт в Йемен\", разказва пред \"Дневник\" Кожухаров. Островът се появява в техния проект по време на предварителното проучване. Двамата виждат в това добра възможност да направят контраст. \"Някакви хора живеят на райско място, а тези на континента са сред военен конфликт\", обяснява той. Скоро обаче разбират, че няма да могат да стигнат до континенталната част на Йемен, поне за момента. И тъй като са напреднали с проучването за острова, решават, че ще отидат поне там. А ако някой ден успеят да заснемат материал от континенталния Йемен, ще свържат двата филма и ще постигнат контраста, за който са си мислели.  Както при Сокотра, така и в Йемен присъствието на Саудитска Арабия, а доскоро и на Обединените арабски емирства е голямо. Двете държави са на страната на Йемен в конфликта с хутите, който започна през 2015 г., когато бунтовниците завзеха западната част на страната. Наскоро от конфликта се оттегляха Обединените арабски емирства. Пътуването  До Сокотра няма как да се стигне по легален начин - липсват каквито и да е \"официални\" полети или кораби. С помощта на \"вътрешния човек\" обаче вариантите са два - нелегален полет или нелегално пътуване с кораб. При самолета положението е по-скоро сложно. Нуждаеш се от контакт с човек, който да ти осигури билет. Официално самолетът не съществува, но всъщност той е под контрол на саудитците. Свържеш ли се с посредника, плащаш предварително билета, но винаги съществува възможността да отменят полета. В този случай губиш парите, които си дал за билета. Затова и Кожухаров и Христова избират пътуването с кораб. То е по-дълго, но така няма финансов риск - а и цените са фиксирани.      Налага се да чакат 9 дни в Оман, защото има проблем със завода за цимент - това е и товарът на кораба. А когато пристигат в Сокотра, не предизвикват подозрение с малките безогледални фотоапарати, които стратегически са избрали. Дронът и микрофонът пък са скрити в багажа на Христова под нейните \"женски дрехи и принадлежности\". Когато граничните служители посягат да преровят раницата й, тя реагира остро и те бързо се отказват. Отворената \"капсула на времето\"  \"Когато потегляхме, си представяхме как филмът ще се казва \"Сокотра - земята преди време\". Че ще се озовем в капсула на времето, в един свят отпреди 200 г.\", обяснява Кожухаров. Но пристигайки на острова, двамата откриват, че капсулата се е отворила, модерният свят е навлязъл в живота на хората с всичките си положителни и отрицателни качества. По думите на фотографа допреди 6-7 години много от хората на острова още са живели в пещери. Изхранвали са се с риболов и отглеждане на кози и ориз. При влизането си в Сокотра Саудитска арабия и Обединените арабски емирства влагат много средства в подобряването на инфраструктурата и живота на острова. Построени са болница, административни сгради, пътища. Хората получават нови възможности за работа. Така местният жител, който помага на Кожухаров и Христова работи като мениджър в рибна фабрика. А за основния град Хадибу е осигурено безплатно електричество.       Промяната е настъпила страшно бързо и сега хората черпят с пълни шепи от положителните придобивки, които идват с модерния свят. \"Едва допреди няколко години са се лекували от грип и настинки, като са ги жигосвали по вратовете, а сега имат болница и лекарства\", разказва Кожухаров. А типичните за острова драконови дървета и тяхната смола доскоро са използвани за лекуване на почти всички болести. Но съвременният свят има и своите отрицателни черти. Фотографът отбелязва загрижено как след срещата на жителите на острова с пластмасата, тя е \"издигната в култ\". \"На тях не им прави впечатление как целият град малко по малко започва да се зарива с пластмаса\", клати глава той. Кожухаров изтъква също, че всичко на острова зависи от саудитците и ако те решат всичко да спре, Сокотра може да се върне отново години назад във времето с едно щракване на пръста. Тъкмо от това се притесняват местните жители. Кожухаров и Христова нямат проблеми с местните власти. Понякога са проверявани от суданците - за разлика от местните жители, които носят поли, суданците са с панталони, така че лесно се разпознават. А в края на престоя си научават, че следващият кораб ще отплава след цели 15 дни. Успяват да се качат на самолет, който Кожухаров описва като \"междуселски автобус\", в който има хора с \"гюмове с мляко\". Бъдещето на острова  А какво е бъдещето на острова? Местните очакват след няколко години Сокотра да стане достъпна туристическа дестинация и към тях да потече поток от хиляди туристи. \"Те знаят, че мястото им е уникално, но в същото време са наясно, че никой не пристига тук, защото са много трудно достъпни. Но са сигурни, че всичко ще се промени, когато се появят легални полети\", отбелязва Кожухаров. На него му е интересно до каква степен островът ще запази автентичността си при развиването на този сценарий. \"Защото знаем как е в Йордания и Египет. Така че да видим как ще процедират местните тук. Ще се поклонят ли пред туристите, които ще дойдат с парите си. Ще направят ли бетонни пътеки до драконовите дървета или не\", пита се той.", "date": "2019.08.06", "title": "Остров Сокотра - да снимаш там, където е забранено за снимане"}
{"url": "https://www.dnevnik.bg/sviat/2019/08/06/3947894_gardiun_i_ard_fronteks_si_zatvaria_ochite_za_nasilie/", "text": "                         Британският \"Гардиън\" и германската обществено-правна медия ARD разпространиха тези дни сериозни обвинения срещу Европейската агенция за граничен контрол \"Фронтекс\". Изабела Купър, говорител на агенцията, отговори, че гранични служители, които са пряко подчинени на \"Фронтекс\", не са участвали в никакви случаи на насилие по границите и не са замесени в незаконно връщане на мигранти. Говорителят направи обаче уточнението, че \"Фронтекс\" не носи отговорност за действията на национални гранични служители, примерно от унгарска или българска страна, които евентуално са нарушили човешки права или неправомерно са върнали мигранти. А говорителят на Европейската комисия в Брюксел Мина Андреева допълни, че е важно да се прави разлика между служителите на националните гранични служби и служителите на \"Фронтекс\". Двете цитирани медии се позовават на вътрешни източници от \"Фронтекс\", които твърдят, че гранични служители в България, Унгария и Гърция гонели с кучета мигрантите, биели ги и неправомерно ги връщали обратно през границата. Говорителката на еврокомисията потвърди, че такива документи съществуват. \"Ръководният съвет на агенцията получи такива доклади. А това показва, че разполагаме с механизми за надзор дали в своята дейност \"Фронтекс\" спазва човешките права\", каза Мина Андреева. Българският министър на вътрешните работи Младен Маринов, който вчера (5.8) беше на посещение в Мюнхен и разговаря с баварския си колега Йоахим Херман, отхвърли обвиненията, свързани с България. \"Мога категорично да заявя, че България спазва всички споразумения и договорености относно човешките права\", каза Маринов. \"Българските граничари използват сила единствено тогава, когато ситуацията го налага\", добави той и уточни, че става дума за ситуация, в която самият граничар е нападнат. Еврокомисията ще провери обвиненията Във \"Фронтекс\" има специален пълномощник по човешките права. Освен това всички служители на агенцията са длъжни да докладват, ако са били свидетели на нарушаваше на човешките права. Агенцията категорично отхвърля подозренията, че нейни служители са упражнили насилие и са нарушили човешки права. \"Неприемлива е всяка форма на насилие или на злоупотреба по отношение на бежанци или мигранти. В сътрудничество с Европейската агенция за гранична охрана ние ще проверим тези обвинения и ще реагираме съответно\", оповести говорителката на еврокомисията Мина Андреева. От своя страна \"Фронтекс\" уточнява, че в държавите - членки на ЕС, агенцията практикува само съвещателни функции по границите. Служителите на \"Фронтекс\" не могат да взимат решения, свързани с държавния суверенитет. Много от тези служители са просто командировани граничари от други страни - 105 германски граничари работят за \"Фронтекс\" в Гърция например. Агенцията, наброяваща в момента 1500 служители, не може да дава заповеди на националните гранични служители и няма право да провежда собствени разследвания на територията на страните членки. Освен всичко друго от няколко години насам във \"Фронтекс\" съществува и така нареченият Консултативен форум, в който са представени Червеният кръст, ООН и различни бежански организации. Щефан Кеслер, председател на този форум, каза пред \"Дойче веле\", че тези обвинения по принцип не го изненадват. Изненадващ бил единствено фактът, че този път директни обвинения са отправени и към служители на \"Фронтекс\". \"Агенцията определено може да положи повече усилия, особено при систематичното разследване на предполагаеми нарушения на човешките права\", казва Кеслер. \"Няма ефективен външен контрол\" Той пояснява, че и преди е имало съобщения за нередни действия срещу бежанци и мигранти - например по унгарската граница. По тази причина еврокомисията дори обвини Унгария пред Европейския съд. Всъщност \"Фронтекс\" може да прекрати дейността си в държави, в които има сериозни нарушения на човешките права, но досега няма такъв случай. Щефан Кеслер има своя хипотеза по въпроса. Той твърди, че \"Фронтекс\" не е независима служба: \"Агенцията се контролира от държавите членки, които имат глас в управителния съвет - заедно с двама представители на Европейската комисия. Ефикасен външен контрол обаче няма.\" В отговор на запитване на \"Дойче веле\" от \"Фронтекс\" заявиха, че досега няма нито едно оплакване от действията на служители на Агенцията по европейските граници. При това такова оплакване може много лесно да се подаде в интернет - на страницата на \"Фронтекс\". Европейска служба за гранична и брегова охрана - това е новото име на \"Фронтекс\", заедно с което идват и доста нови средства. До 2027 година агенцията трябва да разполага с 10 000 граничари \"в бойна готовност\", които във всеки един момент ще могат да бъдат викани на помощ от държавите членки. Новоизбраният председател на еврокомисията Урсула фон дер Лайен възнамерява дори да постигне тази цел още по-бързо - до 2024 година. Засега обаче сред държавите - членки на ЕС, от които зависи всичко, все още няма единодушие за финансирането и точния мандат на \"Фронтекс\".", "date": "2019.08.06", "title": "\"Гардиън\" и ARD: \"Фронтекс\" си затваря очите за насилие над мигранти в България, Унгария и Гърция"}
{"url": "https://www.dnevnik.bg/sport/2019/08/06/3947511_fotogaleriia_po_sledite_na_kiril_nikolov-dizela_po_e4/", "text": "Изминаване на българската част от международния маршрут Е4 - това беше целта, която планинският бегач Кирил Николов–Дизела си постави в поредното си тежко предизвикателство. Поставен в трудни условия,  .", "date": "2019.08.06", "title": "Фотогалерия: По стъпките на екстремното приключение \"Е4\" на Кирил Николов-Дизела"}
{"url": "https://www.dnevnik.bg/bulgaria/2019/08/06/3947973_in_memoriam_napusna_ni_advokat_iordanka_vandova/", "text": "Почина след боледуване забележителният професионалист, отдадената изцяло на призванието си адвокат Йорданка Вандова. Изключително подготвен и задълбочен юрист, безкрайно етичен човек, дискретна, скромна и непретенциозна, отдадена на професията по необикновен начин. Така определят адвокат Йорданка Вандова нейните колеги и приятели, за които тя ще остане \"най-добрата от нас\". Над 4 десетилетия адвокат Вандова е в съдебната зала като защитник по наказателни дела. Активен участник в дейността на фондация \"Български адвокати за правата на човека\", Вандова води едни от първите български процеси в Съда по правата на човека в Страсбург, тя е един от адвокатите с най-много спечелени дела, а решенията по тях се цитират като емблематични. Изключителният професионализъм на адвокат Вандова до голяма степен се дължи на нейната силна емоционална ангажираност с всяко дело., казват нейни колеги. Тя влагаше огромна емоция във всеки казус и всеки проблем, които дискутираше с впечатляващ плам.", "date": "2019.08.06", "title": "In memoriam: Напусна ни адвокат Йорданка Вандова"}
{"url": "https://www.dnevnik.bg/biznes/2019/08/06/3947984_es_otpuska_na_bulgariia_pochti_3_mln_evro_za_spraviane/", "text": "ЕС отпуска 2,9 милиона евро на България за борбата с африканската чума, съобщи пресцентърът на Министерството на земеделието. Новината дойде, след като в Брюксел земеделският министър Десислава Танева се срещна с еврокомисаря по здравеопазване и безопасност на храните Витянис Андрюкайтис. Това ще бъде първи транш за покриване на спешни разходи, беше обявено на брифинг в Министерство на земеделието и храните, уточнява Би Ти Ви. До 30 дни България трябва да получи още 11 млн. евро за компенсация на вече ликвидирани огнища на чумата в свинекомплексите. Абсолютно всички стопани на регистрирани животновъдни обекти и идентифицирани животни, съобразно националното ни законодателство, подлежат на компенсация, каза на началникът на Отдел \"Здравеопазване на животните\" към Българската агенция за безопасност на храните Александра Митева на пресконференцията, цитирана от агенция \"Фокус\". Тя обясни, че начинът на компенсация и механизмите са посочени в Наредбата за реда и разходите за обезщетение при епизотии. \"Тези 11 милиона, за които се говори като компенсации от ЕК, се актуализират всеки месец. Днес те са 11, но утре няма да бъдат толкова. И като процент, като съфинансиране от страна на ЕС за компенсация на животни, това нещо ще се надгражда всеки месец\", каза още Митева. Тя добави още, че в края на август ще бъде предоставена сума не само за компенсация, която да се иска за съфинансиране, а и за всички други разходи, които са законни съобразно законодателството на ЕС. Следващите стъпки са ликвидиране на източниците на зараза – болните животни и отпадъците около тях. Предприемат се и мерки за намаляване на популацията на диви свине. Министър Танева е запознала еврокомисаря с предприетите мерки по отношение на личните стопанствата и малките ферми, при които липсва биосигурност. Тя информира, че голяма част от населението доброволно е усвоило месото от животните, които не са регистрирани във ветеринарните служби и на практика са незаконни. \"Тъй като хората станаха съпричастни и участват в борбата с болестта, ние ще предложим превенционен план. Ще предприемем действия насочени към подкрепа за изграждане на биосигурност, репопулация и регистрация на обектите\", коментира Десислава Танева. Двамата се обединили около мнението, че за ограничаване и предпазване от заболяването, е необходимо при отглеждането на домашни свине да се спазват съответните мерки за биосигурност без значение на типа стопанство. Еврокомисарят по здравеопазване и безопасност на храните акцентирал и върху отговорността на страната ни за недопускане навлизането на заболяването в съседните страни. От 21 септември до началото на октомври предстои одит от ЕК по мерките, които държавата прилага за справяне с АЧС. От този одит зависи и съ-финансирането, което ще получи страната и финансовата подкрепа на действията, които се прилагат. България очаква Европейската комисия да подкрепи изготвения план за превенция. Мерките предвиждат помощ за изграждане на биосигурност в малките стопанства, регистрация им при облекчен режим и репопулация след преминаването на заразата. От Министерство на земеделието и храните добавиха, че проблемът започва да се политизира. \"Това са мерките и други мерки няма. Разбирам, че са непопулярни, но не са в полза на конкретен стопанин\", посочи заместник- министърът на земеделието Янко Иванов. Той призна, че има пропуски, основно по отношение на редуциране популацията на диви прасета. По-рано днес от  БСП обявиха , че няма да използват темата с чумата по прасетата, за да трупат политически дивиденти.", "date": "2019.08.06", "title": "EС отпуска на България почти 3 млн. евро за справяне с чумата по свинете"}
{"url": "https://www.dnevnik.bg/politika/2019/08/06/3947893_maia_manolova_moje_da_bavi_reshenieto_za_kmetskata/", "text": "Омбудсманът Мая Манолова може да бави решението си дали ще се кандидатира за кмет на София до средата на септември. На 16 септември изтича срокът, в който партии, коалиции, местни коалиции и инициативни комитети могат да подават заявления в общинските избирателни комисии за участие в местните избори на 27 октомври. Тоест тогава е последната възможност да бъдат направени стъпки за регистрация на инициативен комитет, който да издигне кандидатурата на Мая Манолова за кмет на столицата. Два дни по-рано - на 14 септември, обаче ще се проведе конференцията на столичната организация на БСП, на която според източници на \"Дневник\" социалистите искат да заявят подкрепата си за Манолова като непартиен кандидат за кмет, т.е. дотогава кандидатурата й трябва да е сигурна. \"Към момента няма решение, а продължава да работи по проблемите на хората\", обявиха днес пред \"Дневник\" близки до Манолова по повод публикации, че тя се е отказала да се кандидатира за кмет на София. Последно омбудсманът каза, че  може да се кандидатира, ако я вбесят докрай . \"Мая Манолова ще реши дали да се кандидатира, а  градската организация - дали да вземе предвид номинациите й \", обяви днес лидерът на БСП Корнелия Нинова в отговор на въпрос на журналисти. По решения на \"Позитано\" 20 ръководството на БСП няма да се меси кои кандидати за кметове да издигат или подкрепят местните структури на партията, като единствената забрана е за коалиции с ГЕРБ. Според социалисти, ако столичната организация на БСП подкрепи издигната от инициативен комитет Манолова, решението не трябва да бъде одобрявано от Националния съвет на партията, т.е. волята на широкото ръководство няма значение. В последните две седмици представители на тясното ръководство на БСП публично дават знак, че биха подкрепили Манолова. На събора на Бузлуджа зам.-председателят на партията Кирил Добрев обяви, че  тя е най-подходящият човек за кандидат за кмет на столицата . След него и соченият за авторитет в партия Стефан Данаилов пък каза, че тя се е утепала за това. Близки до Манолова обаче смятат, че тези реплики не са й в полза, тъй като ако обяви решение да е кандидат за кмет, тя предпочита да е отдалечена от БСП и да има шанс за подкрепата на симпатизанти на други партии, както и за протестен вот. Ако Манолова се откаже, БСП вероятно ще издигне партиен кандидат за кмет. Водач на листата с кандидати за общински съветници ще е лидерът на столичната структура Калоян Паргов. Общинските избирателни комисии трябва да изпратят в Централната избирателна комисия решения за регистрираните кандидати до 25 септември.", "date": "2019.08.06", "title": "Мая Манолова може да бави решението за кметската битка в София до средата на септември"}
{"url": "https://www.dnevnik.bg/razvlechenie/2019/08/06/3947892_victorias_secret_za_pruv_put_nae_transsseksualna/", "text": "Американската марка  \"Викторияс сикрет\"  (Victoria's Secret) за пръв път нае транссексуална манекенка. Това е бразилката Валентина Сампайо, пише агенция \"Ройтерс\", позовавайки се на агента ѝ. Компанията е известна със  сутиените си, декорирани като бижута , и с ангелските крила, носени от моделите ѝ на \"котешката пътечка\". Продажбите ѝ напоследък обаче намаляват, а тя се опитва да осъвремени имиджа си. Решението да наемат Сампайо дойде, след като миналата година маркетинговият директор на компанията майка L Brands, Ед Разък, заяви, че не би наел транссексуални жени или по-пълни модели. Сампайо е била на кориците на списания като бразилския и френския \"Вог\".", "date": "2019.08.06", "title": "Victoria's Secret за пръв път нае транссексуална манекенка"}
{"url": "https://www.dnevnik.bg/sviat/2019/08/06/3947988_germanski_hospis_poluchi_pismo_iznenada_sus_100_hil/", "text": "Германски хоспис е получил вчера \"пакет изненада\" от анонимен благодетел със 100 000 евро в него, предаде ДПА. \"Днес не можем да свалим широките усмивки от лицата на всички\", каза днес Петра Готзанд, директор на хосписа в град Брауншвайг. Парите били предоставени на хосписа вчера чрез местното издание \"Брауншвайгер цайтунг\". Според вестника дарителят уверил, че сумата е изключително и само от средства, на които са платени данъците, и пожелал да остане анонимен. Парите били в пакет с 200 банкноти от по 500 евро в него. \"На обратната страна пишеше \"пакет изненада\", каза директорът на хосписа. Готзанд добави, че иска да се консултира с екипа си какво да направи с дарението. От 2011 г. в Брауншвайг се наблюдава явление, при което някой изпраща пакети с големи суми пари в тях за социални дейности. Обикновено парите са придружени от вестникарска статия, която насочва към това за какво да бъдат похарчени. Този път анонимният дарител написал следното в придружаващото писмо: \"Да облекчиш умирането на тежко болни хора е признак за човешка топлота и изисква уважение и признание.\" Хосписът има 12 стаи за хора, които са навлезли в последния етап от живота си, отбелязва ДПА./ БТА", "date": "2019.08.06", "title": "Германски хоспис получи писмо изненада със 100 хил. евро от анонимен благодетел"}
{"url": "https://www.dnevnik.bg/sviat/2019/08/06/3947944_celuvkata_na_ramshtain_v_rusiia_nevinagi_e_bila/", "text": "                         Една от най-популярните германски групи - \"Рамщайн\", предизвика миналата седмица огромен скандал в Русия. Китаристите Рихард Круспе и Паул Ландерс се целунаха на сцената на препълнения московски стадион \"Лужники\". За стандартите на \"Рамщайн\" това не беше всъщност нещо особено. \"Рамщайн\" е група, известна с провокационните си музикални видеоклипове, които включват сцени от рода на симулирана екзекуция в концентрационен лагер или пък кадри от стари филми на Лени Рифенщал, доверената режисьорка на Адолф Хитлер. Само че от 2013 г. в Русия изрично е забранено всичко, което би могло да се тълкува като пропаганда на хомосексуалността. Без да се съобразят с тази забрана, \"Рамщайн\" предизвикаха руснаците да преосмислят отношението си към ЛГБТ общността. Не всеки обаче беше готов да приеме това предизвикателство. Още преди седмица около групата се разрази малък скандал, след като по време на концерт в полския град Хожув бандата развя флага на дъгата. Ден преди това по време на Прайд парада в полския град Бялисток беше упражнено насилие срещу членове на ЛГБТ общността. По-късно архиепископът на Полша нарече гейовете и лесбийките \"цветната чума\". Въпреки че никой от членовете на \"Рамщайн\" не е заявявал принадлежността си към ЛГБТ общността, групата се възползва от свободата на художествено изразяване и размаха на сцената флага на дъгата. Групата често привлича вниманието с провокативни актове на солидарност към различни маргинализирани групи. Но този път \"Рамщайн\" отидоха твърде далеч, като умишлено нарушиха закона. Снимки на скандалната целувка обиколиха целия свят, тъй като музикантите споделиха в Инстаграм снимката, под която бяха написали: \"Русия, обичаме те.\" Независимо от огромната популярност на \"Рамщайн\" в Русия любовта им не е напълно споделена, особено в Кремъл. Депутатът от партията \"Обединена Русия\" Виталий Милонов, главен защитник на приетия през 2013 г. закон за забрана на хомосексуалната пропаганда, заяви, че ако \"Рамщайн\" си позволявали да се държат по този начин, то срещу тази \"аморална\" група щели да бъдат взети мерки. Милонов заплаши, че изцяло ще забрани \"Рамщайн\" в Русия, независимо че концертът беше разрешен само за лица над 18 години.      Противоречиви реакции Подобни заплахи не стряскат обаче огромното мнозинство от фенове, които харесват метъл групата именно заради провокационните й изяви. По-малко от два дни след концерта в Москва снимката беше събрала над 250 000 реакции в Инстаграм. И докато мнозина одобряват целувката между двамата китаристи, някои потребители се страхуват, че това ще има непредвидими последици. \"Това беше страхотна част от шоуто. Господ няма да позволи да ви забранят заради такова нещо\"; \"Такова поведение не може да бъде оправдано само защото това са \"Рамщайн\" - гласят само част от противоречивите коментари в \"Туитър\". Провокацията като програма Независимо дали сега някои хора унищожават компактдисковете си с музика на \"Рамщайн\" в Русия, групата ни най-малко не се смущава от случилото се. Да предизвиква подобни емоционални реакции е част от имиджа на \"Рамщайн\". В интервю за списание \"Ролинг стоун\" клавиристът Кристиан \"Флейк\" Лоренц обясни, че \"Рамщайн\" целенасочено търсят ефекта на шока. \"Искаме да провокираме, да раздвижваме хората. Това е обратното на забавлението. Ако всички се интересуват само от забавлението, изкуството загива.\" Изкуството на \"Рамщайн\" е свързано по-скоро с оспорването на установени традиции и стандарти. Докато групата се подготвя за следващия си концерт, в Русия са задържани стотици активисти. Критичните са заставени да замълчат, а хората от ЛГБТ общността са преследвани без сериозни основания, само под давлението на политици, които умишлено насърчават хомофобията в обществото. До неотдавна проявите на еднополовата привързаност не се смятаха за престъпление в Русия. В началото на XXI век руският поп дует \"Тату\" (t.A.T.u.) стана известен със своите парчета, възпяващи любовта между лесбийки. Те имаха рекордни продажби. Очевидно със своите провокации, които са много повече от чист ПР ход, \"Рамщайн\" също успяват да предизвикат дискусии в Източна Европа.     ", "date": "2019.08.06", "title": "Целувката на \"Рамщайн\" в Русия невинаги е била престъпление"}
{"url": "https://www.dnevnik.bg/sport/2019/08/06/3947980_salparov_predi_braziliia_triabva_da_mislim_za_egipet_i/", "text": "\"За да стигнем до решаващия мач с Бразилия, имаме да бием първо Египет, който миналата година ни победи тук в контролна среща преди световното първенство, след това и Пуерто Рико - добър отбор, който, ако го подцениш, също може да ти създаде проблеми\". Това заяви либерото на националния отбор по волейбол Теодор Салпаров преди важните мачове във Варна. От петък България е домакин на квалификация за олимпийските игри в Токио 2020. Програмата на отбора, воден от Силвано Пранди, се промени заради пропадането на приятелските срещи с Иран. \"Нека се фокусираме върху първия мач срещу Египет, след това да мислим за победа над Пуерто Рико и накрая за мача с фаворита Бразилия. Те се намират в отлично настроение, след като спечелиха турнира \"Хуберт Вагнер\", побеждавайки Полша и Сърбия\", продължи Салпаров, който е сред най-опитните в състава. Билетите за мачовете във Варна  струват от 10 до 20 лева и са в продажба .", "date": "2019.08.06", "title": "Салпаров: Преди Бразилия трябва да мислим за Египет и Пуерто Рико"}
