{"url": "http://www.dnevnik.bg/sport/2017/07/13/3006832_levski_si_trugna_sus_zaguba_ot_hurvatiia/", "text": "\"Левски\" загуби с 0:1 гостуването си на \"Хайдук\" в първия мач от втория предварителен кръг в Лига Европа. Победния гол за хърватите вкара Марко Футач от дузпа.Реваншът е на \"Георги Аспарухов\" след седмица. Проблемът пред сините е свързан с наказанието, заради което срещата ще е без публика.В първата половина на първото полувреме домакините бяха по-дейни, но чистите възможности пред двете врати липсваха. В 24-ата минута \"Хайдук\" получи дузпа, след като Димитър Пиргов закъсня и влезе грубо срещу футболист на съперника. Футач прати топката в долния десен ъгъл за 1:0.Той имаше възможност да удвои, но стреля неточно. \"Левски\" не успяваше да затрудни съперника.След почивката \"Хайдук\" започна силно. Домакините търсеха втори гол, атакуваха, но без успех. В 56-ата минута Никола Влашич стреля от фаул, а след рикошет Митрев спаси. При добавката играч на домакините отправи неточен удар.Васил Панайотов стреля с глава над гредата в 79-ата минута след центриране на Милош Цветкович. В следващата атака Влашич премина през защитата на сините и стреля, но топката мина покрай лявата греда на Митрев.\"Левски\", в чийто състав се появиха Жорди Гомес и Серджиу Буш, взе инициативата. Въпреки това българският отбор не можа да промени резултата и традицията от последните години да не успява да вкара като гост в евротурнирите.Преди мача се стигна до . Група запалянковци на сините, които са били наели апартамент в краен квартал на Сплит, са били атакувани от хърватски фенове с бухалки и метални тръби. Полицията е направила арести.", "date": "2017.07.13", "title": "\"Левски\" си тръгна със загуба от Хърватия"}
{"url": "http://www.dnevnik.bg/gradska_sreda/2017/07/13/3005863_edna_nova_sgrada_chetiri_parkinga_i_nov_sporten/", "text": "В Борисовата градина ще има само една нова сграда. Тя ще бъде с максимална височина 10 метра и в нея ще се помещават музей \"Зелената памет на София\" и администрацията на парка. Под сградата ще има подземен гараж, а други два ще има и на мястото на старата гара \"Пионер\", където ще може да се изгради и нов спортен комплекс. Това са част от възможностите, които дава първият подробен устройствен план за Борисовата градина, който ще бъде представен днес в Централния дом на архитекта на ул. \"Кракра\" от 17 часа.Други от предвижданията в плана са възстановяване на къпалнята \"Мария Луиза\" и стадион \"Юнак\", осигуряването на достъп до изгледна площадка на Телевизионната кула и нови велотрасета. Подробният устройствен план е изработен от проектантското студио \"Ковачев архитекти\", които спечелиха обществената поръчка от Столичната община през 2015 г. Това е първи устройствен план за парка, като от повече от 20 години общината правеше опити да бъде изработен такъв.В мотивите към устройствения план пише, че се предвижда нов подход към Борисовата градина – откъм булевард \"Драган Цанков\" при кръстовището му с улица \"Кирил Видински\". Оттам автомобилите ще могат да влизат директно в подземен паркинг под музей \"Зелената памет на София\". По ул. \"Кирил Видински\" ще има и надземен паркинг.Два подземни паркинга с общ капацитет от 240 автомобила ще има и под бъдещия спортен комплекс на мястото на старата гара \"Пионер\" на бул. \"Никола Габровски\" и \"Стоян Михайловски\". Освен тези нови паркоместа, в момента се изгражда и подземният паркинг при метростанция \"Васил Левски\", който е на 3 нива, всяко с капацитет от 60 автомобила. След завършването му той би трябвало да бъде отдаден на общинското дружество \"Център за градска мобилност\", като е предвиден основно за ползващите градски транспорт.Макар и да предвижда само една нова сграда, подробният устройствен план допуска няколко \"възстановявания на изчезнали архитектурни обеми при безспорно установени архивни данни\". Това са обектите: \"Климатично училище\", \"Горски дом\" откъм ул. \"Незабравка\", а за нуждите на конната база ще бъде възстановен и т.нар. \"Ловен дом\".Допуска се също възможност за поставяне на подвижни козирки на трибуните на стадионите \"Васил Левски\" и \"Българска армия\". Тоалетната край \"Братската могила\" също ще бъде възстановена.Най-съществената реконструкция обаче ще бъде на,който е затворен от години. Собственик на басейна е акционерното дружество \"Парк Мария Луиза\". То е създадно през 2003 г. с решение на Столичният общински съвет, в което влизат \"Софийски имоти\" и компанията \"Енджел\", тогава собственост на Георги Илиев. Постепенно фирмата на Илиев увеличава капитала на дружеството, като по този начин добива мажоритарен дял. През 2005 г. Румен Гайтански купува фирма \"Енджел\" и става собственик на нейния дял в \"Парк Мария Луиза\". В момента управител на \"Парк Мария Луиза\" е Николай Проданов, който е в съвета на директорите на \"Волф Лизинг\", където управител е Румен Гайтански.В мотивите към устройствения план се казва, че \"видимата липса на поддръжка застрашава съществуването на обекта, което би могло да доведе до неговото разрушаване\", към който има \"видим голям обществен интерес\". Според мотивите \"частната собственост практически не следва да възпрепятства отварянето\" на басейна за ползване. Ако съсобствениците не постигнат съгласие за отварянето на басейн \"Мария Луиза\" в мотивите се посочва текст от закона , според който \"ако не може да се образува мнозинство или ако решението на мнозинството е вредно за общата вещ, районният съд, по искане на който и да е от съсобствениците, решава въпроса, взема необходимите мерки и ако е нужно, назначава управител на общата вещ.\".", "date": "2017.07.13", "title": "Една нова сграда, четири паркинга и нов спортен комплекс ще има в Борисовата градина"}
{"url": "http://www.dnevnik.bg/sviat/2017/07/13/3005997_nato_i_rusiia_shte_opitat_dnes_da_namaliat/", "text": "Постоянните представители на страните членки на НАТО и на Русия в Атлантическия алианс ще се опитат днес на среща в Брюксел да намалят инцидентите с военни самолети в небето над Балатийско море, след като в някои от тях се стигна до опасни маневри на пилотите.На заседанието на Съвета НАТО-Русия натовските посланици ще настояват руските пилоти да съобщават полетните си планове, да отговарят на авиодиспечерите или да се обозначават с бордовите транспондери.Според Кремъл всички руски полети над Балтика се провеждат в точно съответствие с международното право.Но инцидентите зачестяват. През юни бяха вдигнати по тревога руски самолети за пресрещане на прелитащ американски стратегически бомбардировач В-52. Миналия месец НАТО проследи три руски самолета над морето, включително два изтребителя, които алиансът твърди, че не са реагирали на призивите на авиодиснечерите или са отказали да се идентифицират.Москва показа видео запис как полски F-16 съпровожда самолета на руския министър на отбраната над Балтийско море, докато руски Су-27 не му даде знак с маневра да се оттегли. Преди дни самолетът на руския президент Владимир Путин направи необичаен завой от над 500 км, за да не премине над полското въздушно пространство.На Съвета НАТО-Русия се очаква посланик Александър Грушко да обсъди въпроса с въздушните инциденти, както и конфликта в Източна Украйна, в който от април 2014г. насам загинаха повече от 10 000 души. Алиансът обвинява Москва в директна подкрепа за сепаратисти и изпращане на оръжие и редовни войски. Москва отрича да участва по какъвто и да е начин в конфликта, който според нея е по-скоро гражданска война в Украйна.Заседанието ще е едва петото от анексирането на Крим насам. На него ще се обсъждат и планираните военни маневри в следващите месеци.За септември Русия и Беларус подготвят съвместни учения, които според натовски държави може да включат над 100 000 военни, както и да има тренировки за употреба на ядрено оръжие. Това се очертава да бъде най-мащабното учение от 2013г. насам.", "date": "2017.07.13", "title": "НАТО и Русия ще опитат днес да намалят напрежението над Балтийско море"}
{"url": "http://www.dnevnik.bg/sport/2017/07/13/3006110_fenove_na_levski_sa_arestuvani_v_hurvatiia_sled/", "text": " в мач от Лига Европа се стигна до сериозни инциденти с фенове на сините. Група от около 30 запалянковци на тима, които са пътували с коли от София, е била нападната няколко пъти в Задар.Министерството на външните работи съобщи, че хърватската полиция е задържала за разпит общо 22 фенове на \"Левски\". Твърди се, че те може да са участвали в поредица от сблъсъци с фенове на противниковия отбор през изминалото денонощие.Няма данни за тежко пострадали български граждани. Има трима души с леки телесни наранявания, на които е оказана помощ в местна болница, заявиха още от външното министерство. Арестуваните са прекарали нощта в районното управление в Задар.По информация на \"Дарик\" една от колите е била запалена от местни хулигани, а в опит да спасят документи, някои от феновете са получили изгаряния. Най-сериозно е пострадал мъж, който е бил ударен с бутилка в главата. Той има порезни рани, заради което е откаран в болница и му е оказана помощ.\"Умишлено пристигнахме в Задар, а не отидохме в Сплит, за да няма сблъсъци, но тук местните лумпени се бяха организирали и нападаха на групи. Говорил съм с българския консул в Загреб, който се организира да пътува към Задар\", коментира председателя на НКП Степан Хиндлиян.Посланикът на България в Хърватия Таня Димитрова и консулът Христина Биджеранова са пристигнали спешно на мястото на инцидента и в момента са в полицейското управление в Задар, където се изясняват подробностите.По данни на хърватската полиция четирима от привържениците на \"Левски\" са участвали в спречкване с фенове на \"Хайдук\" в град Сплит през деня на 12 юли, след което са се прибрали да нощуват в Задар, където автомобилът им е бил опожарен.Със съдействието на българското посолство е осигурен преводач и се снемат показания на задържаните, казаха още от външното министерство. Очаква се след приключването на случая привържениците да бъдат съпроводени с полиция до стадиона.Това е втори проблем с български фенове зад граница в рамките на седмица. Преди седем дни , които пътуваха за мача с албанския \"Партизани\", бяха нападнати в Тирана от местни хулигани.", "date": "2017.07.13", "title": "Фенове на \"Левски\" са арестувани в Хърватия след нападение от местни хулигани (допълнена)"}
{"url": "http://www.dnevnik.bg/sviat/2017/07/13/3005848_trump_i_makron_moje_i_da_ne_se_okajat_stranna_dvoika/", "text": "Отношенията на президента Доналд Тръмп с Еманюел Макрон имаха неловък старт, когато си стиснаха ръцете с каменни изражения на лицата на срещата на върха в Брюксел. Малко по-късно френският президент смъмри лидера на САЩ за позицията му по климатичните промени. На пръв поглед двамата имат твърде малко общи неща помежду си. 71-годишният Тръмп е антиглобалист, избран заради обещанието му \"да направи Америка отново велика\", и е непредсказуем във външната си политика. 39-годишният Макрон пък е пламенен радетел за европейска интеграция, с над 30 години по-млад, и който вижда себе си като честен посредник в международните дела. С визитата си в Париж тази седмица Тръмп ще отбележи 100-годишнината от влизането на САЩ в Първата световна война на страната на Франция и Великобритания. Тя идва след болезнените разговори по въпросите на търговията и климатичните промени, които противопоставиха Тръмп на лидерите на най-големите световни икономики на съмита на Г-20 миналия уикенд. В Париж Тръмп ще търси допирни точки за дипломатически и военни усилия. И той, и Макрон имат общ политически интерес да търсят съгласие, и двамата имат корпоративни корени, което може добре да подплати техните отношения. Тръмп има нужда от приятел отвъд океана. Предпочитанието му към по едностранна, пазарлъшка демокрация отблъсква традиционните съюзници в Европа и поставя американския президент в положение да изглежда изолиран сред световните лидери. \"Понякога Тръмп взема решения, които ние не харесваме, като например по климата, но ние можем да преодолеем това по два начина: можем да кажем \"Няма да разговаряме с тебе, или можем да ти предложим помощ, за да те върнем в нашия кръг\", каза говорителят на френското правителство Кристоф Кастанер по френския новинарски тв канал LCI. \"Макрон символично протяга към Тръмп приятелска ръка\", добави той. Тръмп и Макрон са политически аутсайдери. Американецът е магнат, занимаващ се с недвижими имоти, френският му колега е бивш инвестиционен банкер. И двамата обичат добрите сделки, стремят се към осезаеми резултати, а не са в плен на гръмки амбиции, и имат вкус към показност. И Тръмп, като Макрон, ще търси допирни точки. Завръщайки се от срещата на Г-20 в Хамбург, директорът на Националния икономически съвет при Белия дом Гари Кон каза, че Тръмп и Макрон имат \"чудесни\" отношения. \"Знаете ли, Макрон и президентът имат известни различия по това как да се стигне до крайната цел, но мисля, че крайната цел е една и съща\", каза Кон. Тръмп обяви през юни, че САЩ  за борба с климатичните промени, постигнато в Париж през 2015 г. В оспорвани преговори (по време на съмита) в Германия Макрон се опита да смекчи \"езика\" на САЩ по политиката за климата. Кон пък се опита да разсее твърденията за напрежение (между Тръмп и) Макрон по въпросите на климата. Той каза, че очаква срещи в Париж по военни въпроси и по сигурността, както и \"дълга среща между двамата на четири очи\". След като промениха политическите пейзажи в своите страни, двамата сега имат някои общи цели. Те обявиха за свои приоритети разгрома на \"Ислямска държава\" и борбата с глобалния тероризъм. Не е ясно дали двамата лидери ще обсъждат щекотливи въпроси като политиката спрямо Иран, въвеждането на американски мита върху стоманата, и новите антируски санкции, въведени от американския Конгрес, които могат да провалят проекта за газопровод на стойност 9,5 млрд. евро, в който френската компания Engie SA има дял. САЩ и Франция са на различни позиции спрямо Иран. При посещението си в Саудитска Арабия през май Тръмп посочи Иран като ключов източник на финансиране и подкрепа за екстремистки групи. По време на американската кандидат-президентска кампания той заплаши да анулира международното споразумение за иранската ядрена програма, като го нарече \"най-лошото споразумение, постигано някога\". Засега Тръмп се въздържа от ликвидиране на едно споразумение, което позволява на френски компании, включително производителя на самолети Airbus SE,петролния гигант Total SA и автомобилните производители Peugeot SA и Renault SA да подпишат първоначални сделки. Точно както Макрон поласка , посрещайки го в пищния Версайски дворец на бившите френски монарси, Тръмп ще се наслади на церемонията за Деня на Бастилията в четвъртък, изпълнена със зрелищност и военна помпозност. В парада по \"Шанз-Елизе\" ще маршируват и американски войници. За Макрон - най-младия френски лидер след Наполеон преди два века, това е възможност да използва \"мека\" дипломация с цел да спечели доверието на Тръмп и да се опита да влияе върху американската външна политика във време, когато според европейски дипломати на Вашингтон му липсва посока. \"Това посещение е печелившо и за двамата, - каза един френски дипломат. - Към Тръмп не се отправят претенции и той се къпе в блясък, на който се радва. Към Макрон не се отправят претенции и той получава безпроблемна снимка с лидера на \"свободния свят\". Макрон е загрижен да не би Тръмп да се почувства притиснат в ъгъла, казаха френски дипломати. Той даже усеща възможност да промени американското мислене и да издигне ролята на Франция - ядрена сила и постоянен член на Съвета за сигурност на ООН - в глобалните дела, по-конкретно що се отнася до Сирия и Близкия изток, добавиха те. Франция е вторият по размера на приноса си участник в предвожданата от САЩ коалиция в Сирия. Френски официални лица изразяваха опасения, че САЩ нямат ясна визия какво следва след военната битка срещу \"Ислямска държава\". Това е една от причините, твърдят дипломатите, поради която през първите си два месеца като президент Макрон се опитва да затопли отношенията с Кремъл, докато в същото време Тръмп е с вързани ръце в отношенията си с Москва заради обвиненията за руска намеса в американските избори през 2016 г. (с цел да му се помогне да спечели) и за вероятен таен сговор на негови приближени с Русия. \"Руснаците са доволни да намерят човек от значима величина, с когото да разговарят в Европа\", каза друг френски дипломат. Според Даниел Фрид - експерт по отношенията САЩ-Европа, служил при президентите Бил Клинтън, Джордж Буш и Барак Обама - Тръмп няма никаква политическа печалба нито у дома, нито в чужбина, от това да се самоизолира. \"Подозирам, че като протяга ръка на французите, той се надява да покаже, че може да бъде реален партньор на световната сцена\", посочи той. /БТА", "date": "2017.07.13", "title": "Тръмп и Макрон може и да не се окажат странна двойка"}
{"url": "http://www.dnevnik.bg/sport/2017/07/13/3006124_evropeiskite_nadejdi_na_levski_i_botev_minavat_prez/", "text": "Българските участници в Лига Европа \"Левски\" и  започва днес участието си във втория предварителен кръг на турнира. Сините гостуват на хърватския \"Хайдук\", докато \"канарчетата\" имат визита в Израел на \"Бейтар\" от Йерусалим.\"Левски\" достигна до втория кръг, след като отстрани черногорския  след 3:1 у дома и 0:0 в Никшич, и за първи път от 2010 г. успя да преодолее съперник в европейските турнири.Треньорът Николай Митов няма проблеми с контузени, като ще може да разчита на новите си попълнения Нелуц Рошу и Жорди Гомес, които бяха привлечени през миналата седмица.Румънецът  като титуляр срещу \"Хайдук\", заемайки мястото на Георги Ангелов, а Гомес е готов да играе едва 30 минути. Другата промяна в стартовите 11 е свързана с Антонио Вутов, който е възстановен.\"Левски\" не може да бъде аутсайдер, уважение към \"Хайдук\", но всичко спира дотук. Очаквам динамичен мач и резултат, който да ни даде шансове за продължаване напред. Идваме, за да победим\", каза треньорът на \"Левски\" Николай Митов.Статистиката обаче не е на страната на \"сините\". Те имат едва един отбелязан гол в последните си четири гостувания в Европа. Той дойде при загубата с 1:3 от \"ФК Сараево\" през 2012 г.Последната победа на \"Левски\" като гост в Европа пък датира отпреди седем години – на 28 юли 2010 г. срещу \"Дъндолк\" с 2:0.Дотук в историята си сините са срещали само един хърватски съперник и това е именно \"Хайдук\". През сезон 1999/2000 първият мач отново беше в Хърватия и завърши 0:0, а в реванша \"Левски\" победи с 3:0.Срещата започва в 21.30 ч. в ефира на \"Диема спорт 2\".Задачата на \"Ботев\" е не по-малко трудна, защото \"канарчетата\" гостуват на третия от последния сезон в Израел - \"Бейтар\". В тима от столицата Йерусалим личат имената на игралия за \"Ливърпул\" и \"Челси\" Йоси Бенаюн, който беше привлечен това лято, и на бившия нападател на \"Суонзи\" Итай Шехтер, който е капитан на състава.Пловдивчани достигнаха до втория кръг след  с общ резултат 4:1. \"Ботев\" спази традицията да преодолява поне по един съперник в Европа при последните си четири участия в турнирите от 1995 г. насам.Треньорът Николай Киров не може да разчита само на контузения капитан Лъчезар Балтанов, който счупи пръст на крака. Очаква се вместо него да играе Серкан Юсеин.\"Очакваме тежки двубои, защото играем със силен съперник. Обигран отбор са, съставът им е почти същият от миналия сезон. Те са по-титулувани, но ние обичаме да играем с топката и ще се опитаме да го направим\", каза треньорът на \"Ботев\".Според Киров тимът му няма предимство заради това, че е домакин на реванша след седмица.Двубоят между \"Ботев\" и \"Бейтар\" (Йерусалим) е тази вечер от 21.00 ч. и ще се излъчва пряко по \"Диема спорт\".", "date": "2017.07.13", "title": "Европейските надежди на \"Левски\" и \"Ботев\" минават през тежки гостувания в Хърватия и Израел"}
{"url": "http://www.dnevnik.bg/evropa/zemedelie/2017/07/13/3005925_samo_edin_ot_petima_fermeri_v_bulgariia_e_pod_44_godini/", "text": "На фона на общото повишаване на средната възраст на земеделските производители в целия ЕС, в България има лека тенденция на \"подмладяване\". В периода между 2007 и 2013 г. е регистрирано увеличение на фермерите до 44 години като за седем години техният дял се е увеличил с около 7%. Въпреки това обаче делът на младите остава изключително нисък- под 44 години е само един на всеки петима земеделски производители в България, става ясно от доклад на Европейската сметна палата, изследващ доколко европейското субсидиране на младите производители подобрява приемствеността между поколенията в сектора.Сравнителният анализ на финансовото подпомагане показва, че и в предходния програмен период до 2013 г., и в новия, който продължава до 2020 г., България попада в топ 10 на държавите, които отделят най-голямо финансово подпомагане за стартиране на бизнес на млади производители чрез програмата за развитие на селските райони.Според доклада на европейската сметна палата в периода между 2005 г. и 2013 г. младите земеделски производители в ЕС са намалели от 3.3 на 2.3 млн. души. Същевременно разбивката по държави обаче показва, че тенденцията в България е обратна. В предходния програмен период в страната расте делът на фермерите под 44 години и намалява този над 65 години.През 2007 г. под 35 години са били 3.1% от производителите в този сектор, докато през 2013 г. делът им расте на 6.4%, сочат данните. Подмладяване се вижда и в следващата изследвана възрастова група- през 2007 г. фермерите между 35 и 44 години са били 9.4 на сто от всички, докато седем години по-късно те вече са били 13.2%.Въпреки това обаче младите фермери като цяло са малко- едва един на всеки петима земеделски производители в страната е под 44 години, докато близо 37% от всички са над 65 години. България е и сред трите европейски държави, в които фермерите във възраст между 45 и 54 години са най-малко. Тук те са едва 18.5% от всички към 2013 г. при средно 23 на сто за всички държави-членки.Данните от доклада показват, че България се движи около средните нива за ЕС при подкрепата на млади производители. Това става по два начина- чрез надбавки към директните плащания за онези фермери, които са под 40 г., както и чрез схема в програмата за развитие на селските райони, която е насочена към създаването на стопанства за млади фермери. През миналия програмен период между 2007 и 2013 г., когато имаше подпомагане само за проекти на млади производители в програмата за развитие на селските райони, България е разплатила 92.3 млн. евро за тях. Това представлява деветият най-висок бюджет за тази цел сред 23 европейски държави, които са решили да имат подобно подпомагане. За новия програмен период между 2014 и 2020 г. планираните средства, които да подпомагнат навлизането на младите хора в селскостопанския бизнес, също не са малко. Така например плановете сочат, че по линия на програмата за развитие на селските райони страната трябва да изплати на фермери под 40 години около 68.9 млн. евро до 2020 г. за проекти за стартиране на бизнес в земеделието. Така при този тип подпомагане ще има само 8 европейски държави, които ще отделят по-голям бюджет- Франция, Испания, Румъния, Полша, Гърция, Португалия, Италия и Унгария.По линия на директните плащания до 2020 г. трябва да бъдат дадени надбавки на млади производители за 18. 6 млн. евро, се вижда от доклада. При този инструмент има други 16 европейски държави, които ще заделят повече средства, се вижда от данните. Сред тях попадат и държави като Германия, Дания и Холандия, които въобще нямат схема за подпомагане на млади производители по линия на програмата за развитие на селските райони, а само директни плащания.", "date": "2017.07.13", "title": "Само един от петима фермери в България е под 44 години"}
{"url": "http://www.dnevnik.bg/zelen/2017/07/13/3005941_kamuflaj_za_pirin_kato_modna_liniia/", "text": "Как ще се сливаме с природата на национален парк Пирин в скоро време. И как може да изглежда планината, ако държавата одобри проект за план за управлението му, залагащ масивна сеч и строителство.Тези въпроси поставя природозащитната организация WWF-България като създаде своя модна линия, наречена \"Камуфлаж за Пирин\".\"Колекцията камуфлажни дрехи, предназначени за разходка в национален парк \"Пирин\", е вдъхновена от последните тенденции в управлението на природното богатство и опазването на биоразнообразието в България. Създадена е за трендсетърите, които искат да са крачка пред всички в сливането с околната среда в Пирин,\" обясняват от организацията.Засега \"Камуфлаж за Пирин\" е лимитирана серия, но има реален шанс да стане масова, в случай че правителството приеме подготвения нов план за управление на Национален парк \"Пирин\", предупреждават природозащитниците. Документът предвижда увеличение на зоните, в които е разрешено строителство с 12,5 пъти и отваряне на 60% от територията му за ползване на дървесина.Разгледайте цялата колекция \"Камуфлаж за Пирин\" на  на организацията. Дрехите от колекцията ще се продават само в няколко магазина за планинска екипировка.", "date": "2017.07.13", "title": "Камуфлаж за Пирин като модна линия"}
{"url": "http://www.dnevnik.bg/bulgaria/2017/07/13/3006148_dinko_vulev_e_zadurjan_za_nanesen_poboi/", "text": "Динко Вълев, , как задържа мигранти по границата, е задържан в Ямбол, съобщи Би Ти Ви. Той е обвинен за нанесен побой от мъж, който твърди, че е имало и опит за отвличане.Арестът е са 24 часа, а според Би Ти Ви жертвата е работник на Вълев, обвинен, че краде. Срещу Динко Вълев все още  за подбуждане към дискириминация, насилие и омраза, основани на народност и етническа принадлежностПрез април , че и е нанесъл побой.", "date": "2017.07.13", "title": "Динко Вълев е задържан за нанесен побой"}
{"url": "http://www.dnevnik.bg/kultura/2017/07/13/3006139_rejisyorut_stefano_poda_za_operata_kato_alternativa_na/", "text": "До името на италианския оперен режисьор Стефано Пода стоят над сто спектакъла, а един от най-новите му проекти ще бъде представен в Античния театър в Пловдив тази събота: модернизиран прочит върху \"Силата на съдбата\" от Верди.Пода определя адаптацията си по-скоро като универсална. \"Когато се срещаш с характерите на толкова силни герои, най-големият риск е да ги смалиш, да затвориш копнежите им във времето и пространството, като се мъчиш да покажеш на публиката, че моралната им сложност и психологически отношения са актуални и днес\", казва роденият през 1973 г. в Тренто Стефано Пода, който дебютира като режисьор едва на 21-годишна възраст.\"Тъй като са вечни, усилията на четиримата герои на \"Силата на съдбата\" не заслужават вериги: това, което ще се види на сцената, ще бъде по-скоро призоваващото измерение, стремящо се към универсалното, е не към частното, прибягващо повече до езика на сънищата, а не към конкретното, така героите не изживяват само страстите си, а по-скоро сякаш се оглеждат в огледалото на времето. На публиката няма да бъде предложено разказвателно обяснение, а перспективата на драма извън времето и без предварително определени очертания\", казва Пода, който поставя за първи път операта в Парма.Той е специфичен и с това, че той се грижи за всеки детайл: не просто адаптацията, но и сценаричния и костюмен дизайн, осветлението, хореографията. \"Възприемам операта, или просто живота или изкуството: като едно цяло, като еманация на духа. И наистина и днес моят начин на работа не може да бъде \"узаконен\" и все още продължават да ме питат защо правя режисурата, и сценографията, и костюмите, и хореографията, и осветлението. За мен всичко се ражда едновременно, именно като \"пресъздаване\".В жанра на операта режисьорът вижда един различен начин на разказване на история от този, който налага съвремението. Той пределя културата днес като болна от хиперреализъм. \"Опиянени сме от актуалността, може би защото сме пометени от прогреса. И така първата грижа на поставящия опера изглежда е потвърждаването на нейната \"актуалност\". А това, което мотивира най-много мен, е да създам образи, в които зрителят да не разпознава просто една актуализирана история, каквито можеш да намериш колкото искаш като пуснеш телевизора, а многобройни символи и стимули, за да изживее чрез музиката историята на собствения си живот. Предпочитам да материализирам видения, не догми. Предостатъчно сме пияни от многообразието на разказа в киното. Операта успява по-добре да ни предложи тайнството на разказа: да разбираш без средствата на будния живот, без необходимостта от описание. В операта не се говори, а се пее, тя води по-нататък, отива отвъд. Музиката говори за всичко без да назовава нищо - това може да бъде определено като моя концепция.\"\"Всичко тръгва от музиката и се връща към музиката. Затварям очи и слушам музиката, и тогава виждам как пред мен се появява друга реалност, може би по-реална от нашата - нещо като изгубен свят, в който се случва историята. И тогава не си давам мира, докато не успея да възпроизведа напълно всичко, което съм видял, или открил, или разбрал. Може би това е повече инстинктивно призвание на занаятчия, често и изстрадано; едно усилие, за което не се мисли и което може да се тълкува като необходимост от единство и дълбока последователност.\"Вижда в Античния театър предпоставка за един по-автентичен прочит на Верди, автор, на който е отдал значителна част от кариерата си.\"За разлика от други заглавия на Верди, трагичното тук не е само в романтичен или шекспиров смисъл, но най-вече в античното схващане на термина. \"Силата на съдбата\" е пропита от този архаично гръцки смисъл на универсалната и пречистваща драма. Четирите главни действащи лица изглеждат като духове на антични герои, включени в контекст, който не може да ги разбере и да ги ситуира. Те са душѝ, родени извън своето време, във вечен контраст с реалността, обречени (може би) на изчезване, но и на това, да намерят най-после покой. По странен начин това произведение \"се завръща в къщи\" и намира своето пространство, което аз несъзнателно търсех и исках да призова: пространството на гръцката трагедия и на античния театър.", "date": "2017.07.13", "title": "Режисьорът Стефано Пода за операта като алтернатива на реалността"}
{"url": "http://www.dnevnik.bg/na_put/2017/07/13/3006024_hurvatski_ostrov_se_protivopostavi_na_razpasanite/", "text": "Хърватският остров Хвар, който е известен не само с прекрасните си плажове, но и с романтичното име Остров на лавандулата, както и с историческите си забележителности от времето на Венецианското владичество, се противопостави рязко на опитите да бъде превърнат в туристическа дестинация \"за широко потребление\".Избраният наскоро за кмет Рикардо Новак спечели подкрепата на съгражданите си с обещанието да реши проблема и да върне реномето на острова. Това стана след като мнозина местни жители се оплакаха от прекалено голямото снизхождение към секса, наркотиците и алкохола на публични места.И щом встъпи в длъжност предприе драконовски мерки срещу туристите с прекалено фриволно поведение, пише croatiaweek.com.Повръщането в града, уринирането в кошчета за боклук и правенето на секс на публични места вече ще бъде строго наказвано.Разхождащите се по бански в историческите части на острова ще бъдат глобявани с 500-600 евро, а пиенето на алкохол ще се наказва със 700 евро.Спестете си парите и се наслаждавайте на Хвар, приканват местните власти.Островът се намира в южната част на Далматинското крайбрежие на Хърватия и е смятан за един от най-слънчевите с над 350 слънчеви дни в годината. Едноименният град пък е в списъка на ЮНЕСКО на историческите средиземноморски градове.Това не е първият случай, в който местните власти на Хърватия дават отпор на разпасаните туристи. Преди време .", "date": "2017.07.13", "title": "Хърватски остров се противопостави на разпасаните туристи"}
{"url": "http://www.dnevnik.bg/bulgaria/2017/07/13/3006154_deputatite_okonchatelno_promeniha_zakon_za_da_poluchat/", "text": "Без дебати депутатите приеха изменение в Закона за МВР, с което на полицаите, неполучили униформи отпреди пет години, ще бъде изплатена паричната им равностойност. Предложението бе на  и дойде ден след като премиерът и премахване на лимита за гориво на полицейските коли на националното съвещание на МВР.Гласуването в Народното събрание премина без изказвания като от 174 присъстващи депутати, 172-ма подкрепиха изменението, а двама се въздържаха. Накрая председателят на парламентарната комисия по вътрешна сигурност и обществен ред Цветан Цветанов благодари на всички парламентарно представени партии за постигнатия консенсус по законопроекта и обяви, че за тема сигурност винаги така трябва да се приемат измененията.Прогнозната сума, която ще получи МВР, е 29 млн. лв. за облеклото на всички полицаи за периода от края на 2011 до края на 2015 г., когато униформи не са раздавани заради непроведени търгове или защото обществените поръчки за тях не са приключили в рамките на бюджетната година. .За 2016 г. ще бъде раздадено служебно облекло, тъй като през 2015 г. е имало проведени поръчки и ведомството е сключило договори с изпълнители, като е започнало производството и доставката му.Това бе и причината да се наложи законова промяна - министерството да може да даде пари на полицаите за годините, през които не са получили униформи и същевременно да получат такива за 2016 г.", "date": "2017.07.13", "title": "Депутатите окончателно промениха закон, за да получат полицаите дължимите им пари за дрехи"}
{"url": "http://www.dnevnik.bg/sviat/2017/07/13/3005845_nesigurnata_sudba_na_turskite_ucheni_koito_tursiat/", "text": "Хиляди учени в Турция загубиха работните си места след миналогодишния опит за преврат. Сега те са изправени пред загуба на доходи и са застрашени от заплахи и обвинения в тероризъм. Много от тях търсят спасение в чужбина, живеейки несигурно като изгнаници, и се страхуват да изразяват открито мислите си.Една от тях е Айше Йълдъръм (това не е истинското ѝ име). През октомври миналата година тя заминала за научна конференция в Германия. За нейно учудване не ѝ било позволено да се върне в Турция. Тя е професор по право и член на мрежата \"Учени за свобода\".Петиция на мрежата срещу разполагането на войски в кюрдските региони на Турция е подписана от повече от 1000 учени. Правителството отговори яростно, временно задържайки някои от подписалите, а прокуратурата започна разследване, което включва и Йълдъръм.Тя е уволнена вследствие на извънредното положение, наложено в Турция след неуспелия опит за преврат през юли 2016г. Страхувайки се от арест, решила да не се връща в страната. В момента преподава в Германия и се представя на студентите си като \"регистриран терорист\".\"През последните 15 години преподавам човешки права и какво означава да бъдеш подложен на гражданска смърт\". Сега вече тя знае отговора от първо лице. След уволнението си, тя губи всичките си права, включително пенсията и официално не съществува като турски гражданин, макар формално все още да има турско гражданство.Йълдъръм казва, че турското посолство в Берлин отказва да ѝ издаде официални документи като акт за раждане или идентификанционни документи. Служителите казвали, че личният ѝ идентификационен номер е блокиран.Адвокатът ѝ не може да оспори ситуацията, понеже няма пълномощно да я представлява. \"Но аз не мога да си извадя пълномощно\", казва Йълдъръм, понеже за това се иска помощта на посолството. \"Сюрреалистично е. Единственото, което посолството е готово да ми издаде, е документът за влизане обратно в Турция\"Повече от 100 хиляди държавни служители са уволнени от неуспелия преврат досега. Това включва хиляди учени, полицаи, съдии, прокурори и лекари. Десетки хиляди паспорти са анулирани.Властите са затворили изцяло 15 университета, обвинени във връзки с Фетхуллах Гюлен, ислямски проповедник, когото правителството вини за преврата. \"Няма никакви ефективни законови мерки тези уволнения да се оспорят\", казва Йълдъръм. \"Уволнените учени не могат нито да си върнат работните места, нито да си извадят нови паспорти\".Работещите във висшето образование винаги са били под държавен контрол в Турция, но натискът съществено се засили след пуча. Неизбежният резултат е \"изтичането на мозъци\" в чужбина.Много турски учени са в изгнание, доброволно или принудително. Базираната в САЩ мрежа \"Учени в риск\", която предлага закрила в чужбина на застрашени учени, е регистрирала повече от 300 турски кандидати от опита за преврат насам, повече, отколкото през 15-те години от нейното създаване досега.Друг учен, която отказва да каже името си, чака в европейска държава позволение да отиде в Германия, където да започне работа в институт през есента. След като и тя подписала същата петиция, започнала да получава заплашителни писма, а студентите ѝ я обвинили в \"държавна измяна\". \"Вероятността да избухне насилие нарасна след опита за преврат\", казва тя. \"Бях в капан между заплахите на държавата и заплахите на работа\". Тя решила да напусне страната, след като полицията използвала прекомерна сила, за да прекрати мирна демонстрация в университета ѝ през февруари.Тя не е уволнена. Задължена е да работи в турски университет 8 години, за да изплати студентски заем на държавата. Сега трябва да намери друг начин да го изплати, защото се надява, че някой ден ще може да се върне в дома си.Според нея Европейският съюз също има вина за случилото се в Турция. \"Ако ЕС не беше сключил с Турция нечестната сделка за бежанците, ситуацията в Турция нямаше да се е влошила до такава степен\", казва гневно тя.Сега Брюксел зависи от Анкара и е дал на турското правителство карт бланш да нарушава човешките права, казва тя. \"Европа сама се превръща в охотен съучастник на Турция\".", "date": "2017.07.13", "title": "Несигурната съдба на турските учени, които търсят спасение в чужбина"}
{"url": "http://www.dnevnik.bg/sviat/2017/07/13/3006033_sled_edna_godina_vlast_na_mei_brekzit_izglejda/", "text": "Идването й на власт изглеждаше като затишие в бурята, предизвикана от гласуването за Брекзит. Година по-късно Тереза Мей е премиер със затихващи функции, а очертанията на Брекзит стават все по-неясни.Стигна се дотам тя да се обърне към опозицията за \"справяне с предизвикателствата, пред които сме изправени\" и се опитва да представи този признак на слабост като \"зрял\" начин да се прави политика, по думите на заместника й Деймиън Грийн, след провала й на парламентарните избори от 8 юни, на които нейната Консервативна партия загуби абсолютното си мнозинство в парламента.60-годишната пасторска дъщеря Мей поиска предсрочни избори, като разчиташе, че на тях ще получи още по-голяма подкрепа за договарянето на излизането от ЕС. Тя бе избрана начело на партията си на 11 юли 2016 г., а след това начело на правителството на 13 юли, в хаоса и братоубийствените борби между поддръжници на Брекзит, последвали референдума от 23 юни, и изглеждаше като разумния човек и \"сигурния чифт ръце\", който ще управлява добре страната.Избирателите обаче спряха твърдата линия, която тя бе възприела и оттогава тя е загубила влиянието си, отбелязва европейски дипломатически източник.Тереза Мей искаше излизане от европейския общ пазар и възстановяване на граничния контрол за ограничаване на имиграцията от страни на ЕС. Нейната Консервативна партия и самото й правителство обаче продължават да са разделени по въпроса. Това е историческо разделение на торитата между еврофили и еврофоби, което скоро няма да изчезне.Финансовият й министър Филип Хамънд защитава интересите на икономическите и делови среди, които в огромното си мнозинство не искат Брекзит и не вярват в обещаното от Мей светло бъдеще на свободния обмен извън ЕС.Независимо дали става дума за Япония, Австралия или САЩ, привилегированите търговски споразумения, които смята да сключи Мей изглеждат твърде неясни. В понеделник австралийският премиер Малкълм Търнбул заяви в Лондон, че споразумение за свободен обмен с ЕС ще е с предимство пред споразумение с Великобритания. Япония наскоро подписа с ЕС, а американците дадоха да се разбере, че няма да се втурнат да услужват на Мей.Министърът й за Брекзит и активен еврофоб Дейвид Дейвис накрая също осъзна мащабите на последствията от скъсването с ЕС и смекчи реториката си.Не минава ден без нова отстъпка: Съдът на ЕС ще продължи да има компетенция за Великобритания \"в един преходен период\" вместо връзката да бъде прекъсната в края на преговорите през март 2019 г., каза Деймиън Грийн в понеделник по Би Би Си.Сега всички изглеждат съгласни - или най-после са проумели - че излизането от ЕС ще бъде последвано от преходен период докато се договори споразумение за свободен обмен и ново митническо споразумение с Брюксел. И свикват с мисълта, че този преходен период ще трае няколко години. Крайният резултат обаче е все така мъгляв. Тереза Мей казва, че това трябва да е \"дръзко и амбициозно\" споразумение\". ЕС казва, че и дума не може да става Великобритания да си подбира само каквото я устройва. \"Не може да има участие в общия пазар сектор по сектор\", повтаря главният преговарящ Мишел Барние.Стигна се дотам някои хора във Великобритания да се замечтаят на глас Брекзит да не се състои, като следващия лидер на еврофилската партия \"Либерални демократи\" Винс Кейбъл. \"Все повече хора, политици, чиновници казват, че това няма да се случи и смятам, че възможността то да не отиде по-далеч става съвсем реална\", каза той вчера, заради огромната задача и предизвиканите от нея проблеми.", "date": "2017.07.13", "title": "След една година власт на Мей Брекзит изглежда по-неясен от всякога"}
{"url": "http://www.dnevnik.bg/skorost/2017/07/13/3006141_remontut_na_bulevard_dondukov_shte_se_protochi_do/", "text": "Ремонтът на булевард \"Дондуков\" няма да приключи до средата на септември, каквито бяха плановете, а ще продължи до края на октомври, каза днес по БНТ кметът на София Йорданка Фандъкова. Причината е забавянето на началото на работата, заради съгласуването на проекта с министерството на културата. Така една от ключовите пътни артерии в града ще обърква трафика и след края на отпускарския сезон.Както е известно  паветата да се запазят само в зоната на трамвайните линии, а пътните платна да са асфалтови. Общината ще изпълни това искане, но заради тежкият трафик по булеварда, за първи път в София, под паветата ще се постави бетонова основа.От думите на Фандъкова стана ясно, че общината не смята да се съобрази с позицията на министерство на културата да се запазят и паветата на ремонтиращия се бул. \"Прага\". \"Там разрешението за строеж е от преди заповедта на министерството, изпълнителят също е избран преди това\", аргументира се кметът на София.Йорданка Фандъкова допълни, че докато за \"Дондуков\" подобно искане е разбираемо, защото той се намира в историческия център на София, то при \"Прага\" става дума за къса отсечка, свързваща асфалтирани улици. Кметът подчерта, че навсякъде, където има възможност, стремежът е да се запази паважната настилка, като ще има и възстановителни работи по нея.В отговор на въпрос, Йорданка Фандъкова отбеляза, че в близките години не се предвижда основен ремонт на пътните платна на бул. \"Цар Борис III\". Общината е получила обаче европейските средства за обновяване на трамвайната линия, по която се движи петицата.Предвижда се и закупуването на 13 нови трамваи, които да се движат по трасето, така че то да стане едно от най-удобните и бързи в София. С европейски средства ще се ремонтират и релсите на трамваите по улица \"Каменодлеска\".Йорданка Фандъкова обясни, че до дни започват още няколко големи пътни ремонти - вторият етап на бул. \"Монтевидео\", както и останалият участък от бул \"Овча купел\". Ще се започне и с разширението на бул \"Тодор Каблешков\".Продължава и програмата за ремонт на малките квартални улички, като за две месеца вече били обновени 30 подобни трасета. Фандъкова допълни, че според предложенията на районните кметове се работи и по реконструкцията на тротоарите в кварталите.", "date": "2017.07.13", "title": "Ремонтът на булевард \"Дондуков\" ще се проточи до края на октомври"}
{"url": "http://www.dnevnik.bg/bulgaria/2017/07/13/3006158_skandalut_okolo_ndk_pokazva_che_borisov_si_otiva_ot/", "text": "Бойко Борисов си отива от политическата сцена и сигнал за това е , каза днес пред Би Ти Ви лидерът на Демократи за силна България (ДСБ) Атанас Атанасов. \"Борисов явно след толкова години изтърва контрола. Някой се появи и му оспорва, че той е властелинът на обществените поръчки\", обясни той.Атанасов посочи, че сега е важно да се изяснят няколко въпроса - кой и за кои фирми е оказвал натиск на бившия директор на НДК Мирослав Боршош да ги избере и какви документи е показал Боршош на Борисов, . Лидерът на ДСБ обобщи, че медийната машина, която обслужва лично премиера, полага страхотни усилия, за да замазва скандалите.Атанас Атасанов обяви, че през 2013 година Борисов е споразумял с тези, които са го свалили от власт, да не се разследва сериозно източването на КТБ, срещу което да получи нужния комфорт да управлява. \"Сега се казва, че прокуратурата ще разследва кражбата на 205 млн от Цветан Василев, а кой ще разследва за останалите 3.5 млрд\", попита лидерът на ДСБ.Той допълни, че партията провежда сериозна разяснителна кампания, за да разбере обществото, че сега се води битка за избор на такъв Висш съдебен съвет, който да избере следващия Цацаров. Атананас Атанасов посочи, че отговорността за прикриването на далаверите в КТБ е обща на Бойко Борисов и главния прокурор.Атанас Атанасов коментира и работата на министъра на вътрешните работи Валентин Радев, като посочи, че за пореден път Борисов слага един човек на поста, който да е фасада, а всъщност той самият управлява министерството. Като първа грешка на министъра лидерът на ДСБ посочи изборът на бившия директор на столичната полиция Младен Маринов за главен секретар на МВР.\"Този човек изобщо не му е мястото там. Той е предложен за главен секретар от приятелите на Борисов от сикадижийския му период и това го знаят всички полицаи. Докато Маринов ръководеше СДВР, дирекцията неизменно е трета отзад напред по резултати\", посочи още Атанас Атанасов.", "date": "2017.07.13", "title": "Скандалът около НДК показва, че Борисов си отива от политическата сцена, обяви лидерът на ДСБ"}
{"url": "http://www.dnevnik.bg/sport/2017/07/13/3006127_dalas_kaubois_ostava_nai-skupiiat_sporten_klub_v_sveta/", "text": "За втора поредна година \"Далас каубойс\" оглави класацията на \"Форбс\" за най-скъпите спортни клубове в света. Тимът от Националната футболна лига (НФЛ) е оценен на 4.2 млрд. долара. Това е ръст с 5% в сравнение с 2016 г., когато \"Ню Йорк янкис\" се изкачва с две позиции и вече е втори в класацията на \"Форбс\". Бейзболният клуб е оценен на 3.7 млрд. долара, което е с 9% повече спрямо миналата година. Три европейски футболни клуба допълват челната петица - \"Манчестър юнайтед\" ($3.69 млрд.), \"Барселона\" ($3.64 млрд.) и \"Реал\" ($3.58 млрд.)Мадридчани са единственият отбор в топ 40, при който е отчетен спад в стойността - с 2%. Те губят три позиции спрямо 2016 г., след като през 2013, 2014 и 2015 г. бяха начело в класацията на \"Форбс\" за най-скъпите спортни брандове.Нито една спортна лига в света не е толкова доходоносна, колкото НФЛ. Средната оперативна печалба ((преди данъци, лихви и амортизация) на 32-та отбора в лигата е 91 млн. долара. Нито един от тях не е отчел по-малка печалба от 26 млн. долара.В топ 50 на класацията на \"Форбс\" има цели 29 от клубовете в НФЛ. Единствено \"Детройт лайънс\", \"Бъфало билс\" и \"Синсинати бенгалс\" не попадат в списъка. На второ място са отборите от бейзболната МЛБ - осем, по седем са представителите на европейския футбол и Националната баскетболна асоциация (НБА).В топ 10 има четири отбора от американския футбол. Освен \"Далас каубойс\" в десетката са още \"Ню ингланд пейтриътс\", \"Ню Йорк джайънтс\" и \"Сан Франциско 49\", които са оценени съответно на 3.4 млрд., 3.1 млрд. и 3 млрд. долара.Между 11-о и 13-о място са още три клуба от НФЛ - \"Вашингтон редскинс\" ($2.95 млрд.), \"Лос Анджелис рамс\" ($2.9 млрд.) и \"Ню Йорк джетс\" ($2.75 млрд.). \"Рамс\", които до 2016 г. играеха в Сейнт Луис, регистрират най-големия ръст - точно 100%.\"Рамс\" са новото име в класацията спрямо 2016 г., а два отбора изпадат от топ 50 - \"Хюстън рокетс\" и \"Ливърпул\". В списъка тази година са включени 51 клуба, тъй като има равенство на последното място между \"Ню Орлиънс сейнтс\" (НФЛ) и \"Лос Анджелис ейнджълс\" (МЛБ), които са оценени на 1.75 млрд. долара.Почти всички отбори в класацията регистрират оперативна печалба (преди данъци, лихви и амортизация), като при 43 от клубовете тя е над 50 млн. долара. 19 от тях са отчели печалба над 100 млн. долара за последния спортен сезон.Само два от клубовете в класацията са \"на червено\" - \"Лос Анджелис доджърс\", който има загуби от 20.5 млн. долара, и \"Лос Анджелис клипърс\", който е излязъл на минус с 11.8 млн. долара. И при двата причината са огромни заплати, заради които плащат голяма такса лукс. \"Арсенал\" записва най-големия спад в класацията - от 23-о до 43-о място. Английският футболен клуб е оценен на 1.93 млрд. долара, което е с 4% по-малко в сравнение с миналата година. Лондончани и \"Реал\" са единствените клубове, при които е отчетен спад в стойността на бранда.В света има 87 клуба, които струват повече от 1 млрд. долара. 41 са оценени на повече от два милиарда, а десет - на повече от три милиарда. Пълната класация може да видите .", "date": "2017.07.13", "title": "\"Далас каубойс\" остава най-скъпият спортен клуб в света"}
{"url": "http://www.dnevnik.bg/bulgaria/2017/07/13/3006216_s_promeni_v_zakon_stolichnata_obshtina_iska_da/", "text": "Главният архитект на София Здравко Здравков е подготвил предложения за промени в Закона за закона за устройството и застрояването на Столичната община, които ще поставят ограничения за височината на сградите в зависимост от тяхното местоположение. Новината съобщи кметът на София Йорданка Фандъкова пред БНТ.Сред промените присъства предложението в смесените многофункционални зони, в които в момента няма лимит на височината на новите сгради, тя да се ограничи до 75 метра, колкото са най-високите съществуващи блокове в комплексите. В комплексните градски центрове идеята е да могат да се правят сгради с височина до 125 метра. В закона са обособени и няколко зони за по-високо строителство, като тяхното местоположение ще е обект на дискусии, каза още Йорданка Фандъкова.Тя допълни, че вече е имала срещи с депутати и общински съветници в търсене на подкрепа на промените в закона, който тепърва ще се пусне за обществено обсъждане. \"Всичко е насочено да има инвестиции, а в същото време градът да е подреден. Предвиждаме застрояването да бъде ограничено до 50% от общия устройствен план\", уточни Фандъкова.В отговор на въпрос за гражданските протести срещу няколко емблематични строежа на \"небостъргачи\" кметът каза, че общината прави всичко възможно да не допусне строителството на висока сгради  например. \"Заложено е да бъде зелена площ. Съдът обаче задължи главния архитект да даде разрешително за строеж. И сегашният, и предишният архитект не се съобразиха и им се налагат ежемесечни глоби\", допълни Фандъкова. Тя уточни, че Столичната община не е над закона, но в някои ситуации се търсят целесъобразни решения.Промените в закона трябва да спрат и практиката ъглови имоти да се застрояват над параметрите на Общия устройствен план. \"Предвиждаме височината да се ограничи до 50% от височината, предвидена в плана\", каза още кметът на София. По повод демонтирането на паметника пред НДК Фандъкова подчерта, че около него има много спекулации. \"Не се демонтира паметник, а останки от разрушен паметник. Конструкцията е силно компрометирана. Металните части са ерозирали до степен, че не могат да се възстановят и е нужно ново изграждане. Паметникът трябва да се демонтира от гледна точка на безопасността\", допълни кметът на София.", "date": "2017.07.13", "title": "С промени в закон Столичната община иска да ограничи максималната височина на сградите в кварталите"}
{"url": "http://www.dnevnik.bg/bulgaria/2017/07/13/3006188_ninova_kum_liderite_na_levi_partii_promianata_na_sveta/", "text": "Ако искаме да променяме света, трябва да започнем от себе си. Решението е сами да се откажем от привилегии и да отворим нашите партии за пряко участие на хората във вземането на решения и към гражданското общество, каза лидерът на БСП Корнелия Нинова в Ню Йорк пред събралите се там представители на социалистически, социалдемократически и работнически партии от цял свят.В словото си, разпространено от пресцентъра на БСП, тя посочва усещането у традиционната политическа класа за самодостатъчност и затваряне в себе си и използването на политиката за лични цели като една от причините за загубените избори от леви партии в различни страни по света. Като първа причина обаче Нинова вижда заличаването на идейните различия с десницата.\"Можем да преодолеем това, като се върнем към програмните различия с десните партии и очертаем ясно алтернатива и граници на компромиса. Така ще върнем своята социална база - средната класа, работещите, бедните\", казва още лидерът на БСП.Корнелия Нинова призова колегите си да не си поставят властта като цел, а като средство. \"Властта е работа\", допълва тя.Лидерът на БСП посочва, че финансовата и икономическата криза е довела до ограничаване на социалните ангажименти на държавата, увеличаващи се неравенства, задълбочаваща се бедност, разочарование от традиционната политическа класа и възход на крайния национализъм и популизъм.Според Корнелия Нинова бъдещето е на технологиите, на изкуствения интелект. \"Не бива да изоставаме от времето и отсега нашите политики трябва да се подготвят за технологичното развитие на света и мястото на човека в него\", призовава лидерът на БСП.", "date": "2017.07.13", "title": "Нинова към лидерите на леви партии: Промяната на света трябва да започнем от себе си - с отказ от привилегии"}
{"url": "http://www.dnevnik.bg/gradska_sreda/2017/07/13/3006178_jiteli_na_strelbishte_shte_protestirat_dnes_sreshtu/", "text": "Жители на столичния \"Стрелбище\" ще протестират тази вечер срещу намеренията на строителната фирма НИКМИ да издигне 150-метров небостъргач на входа на квартала. Протестът е насрочен за 19 ч. тази вечер в градинката на ъгъла на бул. \"България\" и \"П. Ю. Тодоров\", която .Градинката граничи с подлеза на \"България\" и в нея по Общ устройствен план може да се построи само кафене, църква, тоалетна. НИКМИ обаче успява да придобие терена чрез спорна заменка на Столичния общински съвет от 2006 г., обединява го със своя в съседство и благодарение на вратички в закона успява да защити в съда проект, който е в разрез с редица устройствени норми. Вчера главният архитект Здравко Здравков , че не може да отлага безкрайно издаването на разрешително, защото е глобяван с 1000 лв. на месец.Жителите на кв. \"Стрелбище\", които научават за плановете от медиите, протестират не само за запазване на градинката. Според тях сградата ще ги \"отреже\" от останалата част на София, ще причини гигантски задръствания на вече задръстеното кръстовище, ще натовари подземната инфраструктура и ще препречи гледката към Витоша на всички останали софиянци. 44-етажната сграда ще е седем пъти по-голяма от околните блокове.Към протеста ще се присъединят жители на \"Борово\", които оспорват решението на сегашния Общински съвет да допусне 77-метрова сграда също на бул. \"България\". То бе взето съвсем наскоро и с почти пълно мнозинство, като съветниците ", "date": "2017.07.13", "title": "Жители на \"Стрелбище\" ще протестират днес срещу 150-метров небостъргач"}
{"url": "http://www.dnevnik.bg/sviat/2017/07/13/3006193_es_i_zapadnite_balkani_se_sporazumiaha_za/", "text": "Лидерите на шест балкански държави и техни колеги от ЕС се споразумяха вчера на срещата си на върха в Триест за седем нови проекта за свързаност с инвестиции, възлизащи на общо над 500 милиона евро. Това се казва в заключителния документ, публикуван от домакина на срещата Италия, предадоха ДПА и БТА.Събитието е част от Берлинския процес - дипломатическа инициатива за бъдещо разширяване на ЕС към Западните Балкани. На вечеря в италианския град премиерът Бойко Борисов  във форума.Сумата включва 194 милиона евро грантове от ЕС и кредити от Европейската инвестиционна банка и Европейската банка за възстановяване и развитие. Според заключителното комюнике е обещан и още един грант на стойност 11.4 милиона евро за енергийни и транспортни проекти в региона, а балканските страни са призовани да ускорят усилията за създаване на обща икономическа и търговска зона.На дневен ред са и повече младежки обменни програми с надеждата, че ще помогнат за заличаване на част от лошите спомени за войните, опустошили Балканите през последните 20 години.Срещата на високо равнище за Западните Балкани (т.нар. Берлински процес) в Триест бе с участието на представители на шест балкански страни - Босна и Херцеговина, Сърбия, Черна гора, Косово, Македония, Албания. Участието на европейски лидери като германския канцлер Ангела Меркел и френския президент Еманюел Макрон бе напомняне за страните от региона, че надеждата за членство в ЕС е още жива. Балканските страни обаче са разтревожени, че форумът в италианския град цели да ги укроти, а не да им окаже помощ за еврочленство, отбеляза ДПА.Срещата не мина и без проблеми: Босна бойкотира транспортния пакт, а Косово провали опита на Европейския съюз да изкове митнически съюз на Балканите, посочва \"Ройтерс\". От своя страна страните членки на блока отново повториха обещанията си за присъединяване на Западните Балкани, но не дадоха и точен график. Германският канцлер Ангела Меркел заяви, че ЕС има задължението да придвижи региона \"бавно, но сигурно\" към блока.Срещата на върха в Триест вчера създаде ангажимент за шестте западнобалкански страни да хармонизират правилата си на инвестиране, да отстранят нетарифните бариери за търговията и да намалят различията и укрепят търговския пакт, който вече съществува под формата на Централноевропейско споразумение за свободна търговия.Домакинът на срещата - Италия, предупреди срещу безкрайното замразяване на разширяването. Не смятам, че едно замразяване на този процес би било устойчиво за тези страни, заяви италианският премиер Паоло Джентилони. И не смятам, че това ще бъде полезно за ЕС, добави той. ", "date": "2017.07.13", "title": "ЕС и Западните Балкани се споразумяха за инвестиционни проекти за 500 млн. евро"}
{"url": "http://www.dnevnik.bg/bulgaria/2017/07/13/3006228_veselin_mareshki_e_obvinen_za_iznudvane/", "text": "Лидерът на \"Воля\" и зам.-председател на Народното събрание Веселин Марешки вече е обвиняем за изнудване. Антикорупционното звено на прокуратурата привлече депутата към наказателна отговорност за това, че в периода от есента на 2012 г. до края на 2015 г. в градовете Варна, Добрич, Видин, Плевен и София е заплашил седем собственици на аптеки с увреждане на имуществото им и други противозаконни действия с тежки последици за тях.Целта на Марешки е била да принуди собствениците на аптеките да прехвърлят дружествени дялове от управляваните от тях търговски дружества на фирми, собственост или контролирани от него или да прекратят търговската си дейност, аргументира се прокуратурата.В някои случаи целта му е била да принуди собствениците на аптеки да купуват при неизгодни условия лекарства от неговия склад за лекарствени продукти.Според събраните в хода на разследването доказателства в този период от време варненският бизнесмен е заплашвал собствениците на аптеки, че чрез тенденциозни проверки от приближени нему служители от Изпълнителната агенция по лекарствата и чрез нелоялни търговски практики ще доведе до фалит търговските им дружества и ще ги принуди да прекратят дейността си.В четири от случаите Марешки е действал сам, а в други два - заедно с народния представител Пламен Христов. Освен това в друг случай принудителни действия са били извършвани от Марешки, Христов и Кръстина Таскова, посочват от прокуратурата.Първоначално Марешки отказваше да даде имунитета си, въпреки че малко след конституирането на 44-ото Народно събрание главният прокурор два пъти поиска снемане на депутатската защита на бизнесмена и лидер на \"Воля\". За друго разследване срещу него - нанасяне на телесна повреда и изнудване във Варна, дори бе имунитета. В крайна сметка Марешки даде съгласие за възбуждане и провеждане на наказателно преследване срещу него.Към момента Веселин Марешки е с мярка за неотклонение - подписка. Разследването по този случай за изнудване продължава.При връчване на обвинението му днес лидерът на \"Воля\" отрече да е извършвал престъпление и заяви, цитиран от БНР, че случващото се с него еполитическа репресия. Утре се очаква обвинения за същото да бъдат повдигнати на другите двама депутати от \"Воля\" - Христов и Таскова, които според прокуратурата са го подпомагали да притиска представители на бизнеса с лекарства.", "date": "2017.07.13", "title": "Веселин Марешки е обвинен за изнудване"}
{"url": "http://www.dnevnik.bg/sport/2017/07/13/3006174_pochina_chuk_bleizur_informatorut_na_fbr_za/", "text": "Бившият член на изпълнителния комитет на ФИФА и дългогодишен президент на КОНКАКАФ Чък Блейзър е починал тази нощ на 72-годишна възраст, съобщиха адвокатите му. Причината за смъртта не се споменава.\"Ню Йорк таймс\" твърди, че тежащият близо 200 килограма американец е починал заради рак на ректума, от който е страдал от години.Блейзър беше главният информатор на ФБР в разследването, което доведе до  през 2015 г. и арестите на десетки ръководители по върховете на световния футбол. През същата година американецът Блейзър е роден в Куинс през 1945 г., а в края на 70-те успява да направи състояние като собственик на компания за производство на копчета. Първият му ръководен досег с футбола е през 1976 г., когато става треньор на детски отбор, в който играе синът му. Бързо обаче преценява, че предпочита да бъде в администрацията, а не около страничната линия. Американецът успява да се издигне до върховете на световния футбол, а за това главна роля има тясната му връзка с арестувания и също наказан до живот Джак Уорнър.През 1989 г. Блейзър убеждава Уорнър да се кандидатира за президент на футболната конфедерация на Северна, Централа Америка и Карибите (КОНКАКАФ), като успешно ръководи неговата кампания до победен изход, а след това получава поста генерален секретар на организацията. По това време конфедерацията има доста ограничени ресурси, защото страда от липса на сериозни спонсори и не продава добре правата върху състезанията и турнирите, които администрира.Двамата укрепват финансовата и политическата сила на КОНКАКАФ и се добират до обкръжението на Блатер, като получават ключови постовете във ФИФА – Уорнър като вицепрезидент, а Блейзър като член на изпълкома. И същевременно значително увеличават банковите си сметки. Блейзър получава 10% комисиона от всеки договор за спонсорство и телевизионни права. Американецът е получил общо 20.6 милиона от КОНКАКАФ между 1996 и 2011 г. Отделно между 2004 и 2011 г. неговата лична кредитна карта American Express е заредена с 26 милиона, предвидени за разходи на конфедерацията.Дълго време той живее в два апартамента в \"Тръмп тауър\", лети с частни самолети, вечеря в най-добрите ресторанти в света и се забавлява с известни личности и световни лидери. Американецът дори описва в своя блог преживяванията си. В него той гордо качва снимки с Хилари Клинтън, Нелсън Мандела и принц Уилям и разказва как по време на среща с Владимир Путин е бил оприличен от руския президент на Карл Маркс.Блейзър обаче се озовава натясно през ноември 2011 г. Той е притиснат от данъчните служби в САЩ, тъй като не е плащал данъци в продължение на повече от десетилетие. Освен това федералните повдигат обвинение срещу него за взимане на подкупи срещу предоставяне на медийните и маркетинговите права на турнира \"Голд къп\", който той създава през 1991 г. Блейзър трябва да избира между това да влезе за доста години в затвора и това да стане информатор на данъчните служби и ФБР.", "date": "2017.07.13", "title": "Почина Чък Блейзър, информаторът на ФБР за корупцията във ФИФА"}
{"url": "http://www.dnevnik.bg/sviat/2017/07/13/3006224_gruckiiat_ostrov_koito_kitaiskite_turisti_promeniat/", "text": "Гръцкият остров Санторини открай време привлича туристи от цяла Европа. А сега пристигат и все повече гости от Китай. За да се нагоди към техните предпочитания, Санторини постепенно променя облика си, разказва Кристиан Лимперт в телевизионен репортаж за .Само за 2016 г. 160 000 китайци са посетили острова и броят им се увеличава с 20% годишно. Прекарват средно по 3 дни на Санторини - \"гледат, снимат и се възхищават и дори се женят\". Благодарение на преките полети Пекин - Атина скоро в Гърция ще могат да пристигат до 1.5 млн. китайци годишно.Санторини се променя, за да примами китайските туристи с култура и с кулинария. \"Дойче веле\" показва бар, в който се предлага китайско меню, съчетано с гръцка музика. Германският собственик разказва, че 40% от клиентите му са китайски туристи и бизнесът върви добре, макар те да не обичат да дават бакшиши. Според него азиатските посетители не са претенциозни като европейските - показват на картинка какво искат и се радват, когато го получат.Любимото място за сватби на китайските двойки е столицата на Санторини Фира, известна с гледките си. За да сключат брак там, те трябва да платят най-малко 1500 евро. Засега двойките държат най-много на красивите снимки, но скоро може да дойде и времето на големите китайски сватби, разказват местни специалистки по брачните церемонии в азиатската държава.Навсякъде из острова е пълно с китайски ресторанти и туристите са въодушевени, но някои ресторантьори са изправени пред дилема. Благодарение на туристите бизнесът върви добре през цялата година, но те променят острова, казва Манолис Карамолегос, който държи заведение на Санторини. \"Нашият проблем е в това как като общество и предприемачи да съхраним собствената си уникалност. Ние трябва да подчертаваме местната си специфика - особености, култура и характер,\" казва Карамолегос.", "date": "2017.07.13", "title": "Гръцкият остров, който китайските туристи променят всеки ден"}
{"url": "http://www.dnevnik.bg/zelen/2017/07/13/3006249_aviokompaniite_moje_da_plashtat_samo_za_emisii_ot/", "text": "Eвродепутатите от комисията по околна среда удължиха срока на освобождаването от заплащане на емисии при международните полети. Поводът е очакваната световна схема за компенсиране на емисиите на въглероден диоксид (CO2) от въздушния транспорт. Законодателното предложение на комисията ще бъде гласувано в пленарна зала през септември в Страсбург.В същото време членовете на европарламента искат да ограничат продължителността на освобождаването до 31 декември 2020 г. От 2021 г. авиационният сектор трябва да получава безплатно само половината от квотите си за СТЕ при 85% днес.Комисията по околна среда настоява също така държавите членки да заделят приходите от търговията с квоти за емисии за политики в областта на изменението на климата.Европейската комисия е длъжна да изготви доклад за създаването на цялостната схема в рамките на Международната организация за гражданско въздухоплаване (ИКАО) и ако е необходимо, да предложи изменение, отмяна или удължаване на освобождаването.\"Разумно е да удължим срока на освобождаването за международните полети от и до ЕС, докато се постигне по-голяма яснота относно схемата на ИКАО\", обяснява докладчикът  (ЕКР, Обединеното кралство), която обаче е за ограничаване във времето на това освобождаване, за да се постигнат целите.Авиацията е отговорна за 2.1% от глобалните емисии на CO2, а международните полети представляват около 1.3% от тези емисии. Този процент ще се увеличи значително през следващите десетилетия, ако не бъдат предприети ефективни действия.Според прогнозите на ИКАО с очаквания ръст на въздухоплаването се предвижда през 2050 г. емисиите да бъдат седем до десет пъти по-високи в сравнение с 1990 г. В ЕС директните емисии на CO2 от авиацията представляват около 3% от общите емисии.ЕС беше първият в света регион, който взе мерки за намаляване на емисиите на CO2 от международната авиация, като включи авиацията в системата за търговия с емисии на ЕС (СТЕ) от 1 януари 2012 г. Съединените щати и други държави обаче се противопоставиха на включването на полети извън Европейското икономическо пространство (ЕИП) в СТЕ на ЕС.Прилагането на СТЕ при такива полети беше временно прекратено до края на 2016 г., за да се даде възможност на Международната организация за гражданско въздухоплаване (ИКАО) да разработи мерки за намаляване на емисиите в глобален мащаб и да се избегнат конфликтите с международните търговски партньори.През октомври 2016 г. ИКАО прие глобална пазарна мярка за намаляване на въглеродните емисии от въздухоплаването, която ще влезе в сила през 2021 г. През февруари 2017 г. Европейската комисия предложи регламент за удължаването на дерогацията за полети извън ЕИП, постепенното намаляване на броя на авиационните квоти от 2021 г. нататък и подготовка за прилагането на глобалната пазарна мярка за намаляване на въглеродните емисии от въздухоплаването.", "date": "2017.07.13", "title": "Авиокомпаниите може да плащат само за емисии от полетите в рамките на ЕС"}
{"url": "http://www.dnevnik.bg/sviat/2017/07/13/3006270_rejisyorut_na_film_za_erdogan_e_zadurjan_po_podozrenie/", "text": "Режисьорът на филма \"Водач\" (\"Reis\") за турския президент Реджеп Тайип Ердоган е бил задържан днес по подозрение за членство в т.нар. Фетхуллахистка терористична организация (ФЕТО), съобщиха турската телевизия НТВ и вестник \"Джумхуриет\".Режисьорът Али Авджъ е бил задържан от екипи на полицията за борба срещу тероризма. Нареждането за ареста на Авджъ е издадено от Истанбулската главна прокуратура. Задържаният е режисьор и на филма \"Пробуждане\", в който са пресъздадени събитията от нощта на 15 срещу 16 юли миналата година, когато в Турция бе извършен опит за преврат, информира НТВ, цитирана от БТА.Други турски издания съобщават, че той е арестуван часове след като трейлърът за филма, разказващ за неуспелия пуч,  и предизвика гняв у поддръжниците на управляващите. Според турските власти движението на живеещия в САЩ мюсюлмански проповедник Фетхуллах Гюлен, което Анкара смята за терористична организация и нарича ФЕТО, стои зад провалилия се опит за преврат. Премиерата на \"Водач\" беше на 26 февруари - навръх рождения ден на държавния глава. Бюджетът му беше 8 милиона долара.\"Водач\" беше дебютът на новосъздадената продуцентска къща \"Кафкасьор филм академи\" (Kafkasor Film Academy) и се превърна в първата екранизирана биография на президента. Тя тръгна по кината в Турция на фона на кампанията за референдума дали страната да се превърне в президентска република.След появата на новия трейлър в социалните мрежи се появиха критики заради убийствата на близки на Ердоган, пресъздадени във филма като художествена измислица.Турция междувременно се готви да отбележи през уикенда първата годишнина от опита за преврат, при който загинаха 260 души.", "date": "2017.07.13", "title": "Режисьорът на филм за Ердоган е задържан по подозрение за връзки с Гюлен"}
{"url": "http://www.dnevnik.bg/biznes/2017/07/13/3006267_hranite_poevtiniavat_prez_juni_hotelskoto_nastaniavane/", "text": "През юни спрямо май потребителските цени са спаднали с 0.5%. Спрямо юни 2016 г. те са с 1.9% по-високи, съобщи Националният статистически институт.Инфлацията от началото на годината (юни 2017 г. спрямо декември 2016 г.) е 0.7%, а средногодишната инфлация за периода юли 2016 - юни 2017 г. спрямо предходните 12 месеца е 0.8%.", "date": "2017.07.13", "title": "Храните поевтиняват през юни, хотелското настаняване поскъпва"}
{"url": "http://www.dnevnik.bg/biznes/2017/07/13/3006323_telekom_otkazal_da_podmeni_defektno_ustroistvo_e/", "text": "Телекомуникационно дружество отказало да замени дефектно телекомуникационно устройство на лизинг с друго от същия модел, въпреки че само заради този апарат потребителят е сключил допълнително споразумение към договора си за мобилна услуга при по-неизгодни условия и за дълъг период. Комисията за защита на потребителите е издала заповед за забрана на тази нелоялна практика, а съдът я е потвърдил, съобщи председателят на контролния орган Димитър Маргаритов, цитиран от пресцентъра му.\"Ние сме силно концентрирани върху сектора телекомуникации, тъй като все още близо 30% от постъпващите при нас сигнали и жалби касаят този сегмент. Това са услуги, които се ползват ежедневно и дори най-дребните проблеми могат да имат силно негативен ефект за потребителите. Мисля, че успяваме да изчистим пазара поне от тези, които създават най-големи неудобства на гражданите\", посочи Маргаритов.", "date": "2017.07.13", "title": "Телеком, отказал да подмени дефектно устройство, е порицан за нелоялна практика"}
{"url": "http://www.dnevnik.bg/sport/2017/07/13/3006199_kak_djentulmenut_andi_muri_stopli_jenskite_surca_video/", "text": "Световният номер 1 в мъжкия тенис Анди Мъри е един от най-недолюбваните от феновете играчи заради поведението си на корта. Шотландецът обаче винаги е оставял отлично впечатление с изказванията си в публичното пространство.В сряда лидерът в световната ранглиста  в четвъртфиналите. Куери стана първият тенисист от САЩ от осем години насам, който достига до полуфинал в турнирите от Големия шлем при мъжете.След двубоя контузеният Мъри застана пред медиите за традиционната пресконференция. Той беше попитан за това, че \"Куери е първият играч от САЩ на полуфинал в Шлема от 2009 г.\". \"При мъжете\", поправи репортера Мъри.Думите му предизвикаха вълна от похвали и възхищение в социалните мрежи, включително от премиера на Шотландия Никола Стърджън. \"Това е моето момче\", похвали се гордо майката на световния номер 1 Джуди Мъри.", "date": "2017.07.13", "title": "Как джентълменът Анди Мъри стопли женските сърца (видео)"}
{"url": "http://www.dnevnik.bg/sviat/2017/07/13/3006298_rusiia_osudi_ubieca_na_nemcov_na_20_godini_zatvor/", "text": "Русия осъди на 20 години затвор Заур Дадаев, признат за виновен за убийството на опозиционния лидер Борис Немцов миналата година, предадоха ТАСС и РБК. Присъдата ще се изпълни в колония при строг режим.Останалите четирима, на които бяха издадени присъди, ще прекарат между 11 и 19 години зад решетките.Немцов бе застрелян на 27 февруари пред Кремъл, няколко дни преди да оглави опозиционно шествие и да оповести доклад с твърдения за руско военно участие в конфликта в Украйна. В началото на март петимата бяха задържани, а шести, за когото се смята, че е бил замесен - Беслан Шабатов - беше убит при операцията за задържането му.Дадаев също така е лишен от  и лейтенантското си звание. Освен това той допълнително ще бъде лишен от свобода за още 2 години след основното наказание. Братята Анзор и Шадид Губашеви ще прекарат съответно 19 и 16 г. в наказателна колония, Темирлан Ескирханов - 14 г, а Хамзат Бахаев - 11 години. (Повече за ролята, която те имат в убийството според съда, можете да прочетете .) Наказанията на част от осъдените са по-малки от исканото в началото поради няколко съображения - Дадаев и Губашев получили \"положителни характеристики от службите\", Ескерханов и Бахаев са \"многодетни бащи\", освен това Ескерханов и Шахид Губашев имат заболявания, предава РБК.Прокуратурата първоначално искаше доживотен затвор за основния обвиняем. Адвокатите на осъдените обявиха, че ще обжалват в близките дни, а представителите на семейството на Немцов казват, че както организаторите, така и неустановените поръчители трябва да получат много по-строги наказания.Според прокурор Мария Семьоненко повече лица са свързани с престъплението, отколкото е установило следствието.", "date": "2017.07.13", "title": "Русия осъди убиеца на Немцов на 20 години затвор"}
{"url": "http://www.dnevnik.bg/sport/2017/07/13/3006328_ivailo_petev_se_razdeli_s_dinamo_zagreb/", "text": "Българският треньор  няма да води повече \"Динамо\" (Загреб), обявиха от клуба. Специалистът се разделя по взаимно съгласие, след като остана на поста точно 10 месеца.\"Динамо\" и господин Ивайло Петев се споразумяха да разтрогнат взаимно договора си. Считано от днес, 13 юли, той вече не е главен треньор на отбора\", се казва в съобщение на клуба.Според информация в хърватските медии 42-годишният треньор е имал разговор с изпълнителния директор Томислав Светина в сряда, като е бил уведомен за решението на ръководството.Новината е шокираща за всички в Хърватия, тъй като само след два дни започва местното първенство, а в първия кръг \"Динамо\" е домакин на \"Истра\".Българският специалист пое \"Динамо\" през октомври 2016 г., а през февруари подписа нов договор, като се обвърза с 18-кратните шампиони до юни 2020 г.През лятото тимът остана за първи път без трофей от 2005 г. насам и още . Клубното ръководство отхвърли подобни твърдения чрез .Петев беше начело на \"Динамо\" в 35 мача, в които записа 23 победи. Въпреки седемте загуби във всички турнири тимът се отличи с висока резултатност от 60 вкарани гола.Българският специалист пък завършва с 66% спечелени мачове, което е най-високият процент от последните трима треньори на \"Динамо\".По информация на \"Дневник\" в този момент Петев преговаря на стадион \"Максимир\" за разтрогването на своя договор.", "date": "2017.07.13", "title": "Ивайло Петев се раздели с \"Динамо\" (Загреб)"}
{"url": "http://www.dnevnik.bg/zelen/2017/07/13/3006220_obichainoto_visokoplaninsko_pochistvane_shte_e_prez/", "text": "Високопланинското почистване, организирано традиционно от екологично сдружение \"За Земята\", ще се проведе тази година в национален парк \"Централен Балкан\" и природен парк \"Българка\" от 4 до 10 септември. През 2017 г. организаторите ще разширят обхвата на почистването и отново включат природни паркове.\"Връщаме се към природните паркове, за да насочим внимание към проблемите с отпадъците на техните територии, като същевременно покажем красотата и богатството им\", обясняват от \"За Земята\".", "date": "2017.07.13", "title": "Обичайното високопланинско почистване ще е през септември"}
{"url": "http://www.dnevnik.bg/skorost/avtomobilna_industriia/2017/07/13/3006415_novo_prouchvane_prognozira_che_prez_2035_g_v_evropa/", "text": "На европейския пазар на нови автомобили от 2035 г. ще се предлагат само коли на ток, сочи ново проучване на холандската инвестиционна банка Ай Ен Джи (ING). Анализаторите на финансовата институция очакват още през 2024 г. електромобилите да направят пробив.Това ще стане благодарение на развитието на зарядната инфраструктура, предлагания запас от ход и крайната цена. Към този момент моделите на ток и с двигатели с вътрешно горене се очаква да струват приблизително еднакво.Авторите на проучването смятат, че с предлагането на пазара само на коли на ток автомобилната индустрия ще бъде коренно променена. Анализът на Ай Ен Джи показва и най-големите пречки пред продажбите на подобни модели сега.За 40% от хората това е цената. 28 на сто са притеснени от твърде малкия пробег с един заряд на акумулаторите, а 20% са недоволни от твърде малкото зарядни станции.", "date": "2017.07.13", "title": "Ново проучване прогнозира, че през 2035 г. в Европа ще се продават само електромобили"}
{"url": "http://www.dnevnik.bg/analizi/2017/07/13/3006214_lud_do_dokazvane_na_obratnoto/", "text": "- ", "date": "2017.07.13", "title": "Луд до доказване на обратното"}
{"url": "http://www.dnevnik.bg/tehnologii/2017/07/13/3006417_ucheni_uspeshno_teleportiraha_chastica_v_zemnata_orbita/", "text": "Китайски учени са успели да телепортират фотон от пустинята Гоби до сателит, който се движи в орбита на 500 км над Земята, предаде Би Би Си. Това е първият опит, при който учени успешно телепортират елементарна частица в Космоса.Фотонът е телепортиран чрез т.нар. квантово заплитане – процес, при който две частици реагират като една, без да имат физическа връзка. По този начин информацията за фотона се прехвърля в точка в пространството, създавайки негово точно копие.Телепортация се извършва успешно на Земята, където учените успяват да предават мигновено информация за фотоните на кратки разстояния. Но новият успех може да допринесе за далеч по-практично приложение на опитите, например , чрез който връзката между различни части на света да става с наглед невъзможна скорост, отбелязва британският \"Индипендънт\". Досега експериментите за това бяха ограничени на кратки разстояния заради проблеми с преносителите на сигнала като кабели и др.\"Работата установява първата връзка земя - сателит чрез точна квантова телепортация на ултрадълго разстояние, важна стъпка към глобалния квантов интернет\", казват извършилите опита учени в , публикуван онлайн.", "date": "2017.07.13", "title": "Учени успешно телепортираха частица в земната орбита"}
{"url": "http://www.dnevnik.bg/kultura/2017/07/13/3005877_blok_kino_otnovo_prevrushta_kvartalni_gradinki_v_kina/", "text": "Поредно лято със съвременно българско кино, прожектирано безплатно и \"по съседски\" в междублоковите пространства на 10 столични квартала ще предложи . Между 25 юли и 16 август ще бъдат показани общо 20 игрални филма - късометражен и пълнометражен в комплект, както и 5 документални. Сред тях са новите \"Пустиняци\", \"Пощальонът\" (от конкурса на \"Сънданс\") и \"От Кремона до Кремона\". В програмата има и няколко анимации на \"Компот Колектив\".Началото е  с  и късометражния \"Втори дубъл\" от 2011 г. Мястото е 26 СОУ в Княжево, а началото - в 20.45 ч. Ето и останалите прожекции от програмата, които ще започват винаги в същия час:\"- реж. Павел Веснаков, 30, 2015 /  – реж. Валери Йорданов, Иван Владимиров, 110, 2011 / – реж. Филип Андреев , 28, 2016/  – реж. Ивайло Христов, 100, 2015 \"\"- реж.Цветан Драгнев, 66, 2017/  – реж. Иван Богданов, 17, 2012 / – реж. Цветодар Марков, 90, 2015 / - реж. Мария Аверина, 75, 2017 / реж. Тома Вашаров, 21, 2016/  – реж. Иглика Трифонова, 97, 2015/ - реж. Боряна Пунчева, 70, 213 /– реж. Орлин Милчев, 27, 2016– реж. Стефан Командарев, 107, 2014 /  – реж. Николай Тодоров, 30, 2016  реж. Константин Божанов, 2011, 90 мин. /  - реж. Тонислав Христов, 82, 2016 /  – реж. Весела Данчева, 9, 2009 /  - реж. Виктор Чучков, 97, 2011  – реж. Владимир Петев, 25, 2016 /  – реж. Петър Вълчанов и Кристина Грозева, 105, 2014 - реж. Кристина Грозева и Петър Вълчанов, 75, 2013/  –реж. Веселин Бойдев , 23, 2016/\"– реж. Димитър Коцев-Шошо, 96, 2015/", "date": "2017.07.13", "title": "\"Блок Кино\" отново превръща квартални градинки в кина на открито"}
{"url": "http://www.dnevnik.bg/zdrave/2017/07/13/3006319_svetut_ima_shans_da_se_izlekuva_napulno_ot_hepatit_c/", "text": "За първи път в историята може да се говори за пълно изличаване на хепатит С от лицето на земята. Новата безинтерферонова терапия, която се прилага в последните три години показва пълно излекуване с 95-100% успеваемост, включително при хора с напреднало заболяване и настъпили увреждания на черния дроб. Световната здравна организация е съставила стратегия как до 2030 г. здравните системи да се преборят с болестта, с надеждата, тя да бъде изкоренена напълно. Първата задача е да се открият всички болни.Това съобщиха представители на Националната пациентска организация, на българския офис на Световната здравна организация и на Националната здравноосигурителна каса по повод предстоящия Световен ден за борба с хепатита (28 юли) и началото на скринингова кампания.В България безинтерфероновата терапия се прилага от 2016 г., само година след световното й патентоване, макар че неколкократно имаше сътресения около , кой може да я получава и кой не.  сега вече , които могат да се лекуват с модерната терапия. Успехът й в България също е почти 100%, като досега касата е одобрила общо 1130 протокола, похвалиха се от там.През 2016 г. успешно през курса на лечение, който продължава между 12 и 24 седмици, са преминали малко над 400 човека, а лечението им е струвало около 38 млн. лв. През 2017 г. одобрените за лечение са с 30% повече - 575 човека, но сумата за лекарството ще е пак приблизително същата като през миналата година, защото институцията и фармацевтичните компании са се споразумели за добри отстъпки, поясниха от НЗОК.За сравнение през 2015 г. когато се предлагаше само старото интерфероново лечение, разходът за около 500 пациенти беше 8.8 млн., но с успех на излекуване до 50%, допълниха представителите на касата.Въпреки че българските пациенти имат достъп до революционното лекарство, сериозен проблем за страната ни остава . По изчисленията на една от организациите, представляващи болните от хепатит - \"Хепасист\", заразените в България са около 100 хиляди човека, но само около 400 годишно се лекуват.Тестът за вируса в момента не е част от годишните профилактични изследвания, полагащи се на здравноосигурените хора, а може да се направи само по собствено желание в лаборатория срещу 15-20 лв. Това трябва да се промени, каквито са и препоръките на СЗО в стратегията за изкореняването на болестта до 2030 г., настоява председателят на Националната пациентска организация Станимир Хасърджиев.. По данни на Световната здравна организация реалният брой на болните е над 71 млн. души, но около 80% живеят с болестта, без да знаят, че я имат и без да предприемат мерки за лечение. Това се получава, защото тя може да протича напълно безсимптомно в продължение на години, докато не започнат да се проявяват пораженията и цирозата по черния дроб. По същата причина я наричат \"тихия убиец\" и е седмата причина за преждевременна смърт в света, както и първата причина за възникване на рак на черния дроб.Вирусът на хепатит С се предава по кръвен път и огромен фактор за разпространението му в България е , защото едва тогава се въвежда изследване на дарената кръв за наличието на заразата. Пациентските организации призовават хората, на които им се е наложило кръвопреливане преди 1992 г. да се изследват, защото за тях има сериозен риск.Заради това, и заради липсата на национален скрининг, \"Хепасист\" и Националната пациентска организация започват скринингова кампания сред хората над 40 години, като първа спирка от плана им е заводът на Хюндай в България, където безвъзмездно ще изследват всички работници. Акцията ще продължи след това и на други места из страната, но извън нея всички граждани е добре да се консултират с личния си лекар и да се изследват, съветват организациите. Защото дори болестта да е напреднала, вече има лечение с почти 100% гаранция за пълно излекуване.", "date": "2017.07.13", "title": "Светът има шанс да се излекува напълно от хепатит C до 2030 г."}
{"url": "http://www.dnevnik.bg/sviat/2017/07/13/3006416_amerikancite_spreli_strelec_vuv_frenski_vlak_shte_se/", "text": "Тримата американци, , ще играят себе си във филм на Клинт Истууд за инцидента, предаде Би Би Си.На 21 август 2015 г. Алек Скарлатос и Спенсър Стоун, военнослужещи на почивка в Европа, и приятелят им от детинство Антъни Садлър успяха да обезоръжат мароканец, открил огън с автомат във влака от Амстердам до Париж. Стоун и още двама души пострадаха.Филмът със заглавие \"15:17 to Paris\" е по едноименната книга на американците, написана съвместно с Джефри Стърн. Той ще разкаже за приятелството на тримата, като по-младите им версии ще бъдат изиграни от професионални актьори.", "date": "2017.07.13", "title": "Американците, спрели стрелец във френски влак, ще се снимат във филм на Клинт Истууд"}
{"url": "http://www.dnevnik.bg/tehnologii/2017/07/13/3006441_shestdneven_festival_shte_posreshtne_ljubitelite_na/", "text": "Международно състезание по видеоигри ще се проведе за пръв път тази есен в Пловдив, в рамките на Международния технически панаир, който започва на 25 септември. Състезанието е част от шестдневния фестивал на видеоигрите Let's Play и ще демонстрира потенциала на виртуалната реалност за бизнес, забавления и обучение.В надпреварата ще се включат състезатели от различни балкански страни, а двубоите им ще бъдат излъчвани на живо от модерно телевизионно студио.Фестивалът Let's Play ще представи новости от света на видеоигрите и модерните технологии, а посетителите ще могат да изпробват богат асортимент от видеоигри, да се състезават за награди помежду си или срещу свои любимци професионалисти. Демонстрации с виртуални очила и шофьорски симулатори са част от атракциите в програмата на фестивала.Гейминг индустрията вече формира пазар с обем над 90 млрд. долара в световен мащаб и още 252 млн. долара в бизнеса с електронни спортове. Тяхната аудитория надхвърли 225 милиона души, съобщават организаторите. Състезанията съперничат на най-големите музикални и спортни прояви, а в YouTube геймингът събира повече гледания от новините, филмите и образователните материали, взети заедно, сочи статистиката.", "date": "2017.07.13", "title": "Шестдневен фестивал ще посрещне любителите на видеоигри наесен в Пловдив"}
{"url": "http://www.dnevnik.bg/sport/2017/07/13/3006401_briatore_otnovo_namekna_che_alonso_shte_napusne/", "text": "Бившият шеф на \"Бенетон\" и \"Рено\" във Формула 1 Флавио Бриаторе, който в момента се изявява като агент на Фернандо Алонсо, отново излезе на преден план в медийното пространство. Ексцентричният 67-годишен италианец за пореден път намекна, че клиентът му може повече да не кара за .От началото на годината има сериозно напрежение между Алонсо и тима от Уокинг заради липсата на резултати и постоянните технически проблеми, главно заради двигателите \"Хонда\".Испанецът си позволи да критикува публично японския производител на двигатели на няколко пъти, което засили слуховете, че ще напусне.Преди две седмици мениджърът му Бриаторе се срещна последователно с шефовете на \"Мерцедес\" Тото Волф и Ники Лауда, а след това и с този на \"Рено\" - Сирил Абитбул, в рамките на уикенда за Гран при на Азербайджан.След това Бриаторе обяви, че през 2018 г. Алонсо може да кара за .\"Никой пилот не иска да бъде в отбор, който няма шансове за победи. Аз съм убеден, че мениджмънтът на \"Макларън\" работи много здраво, за да промени ситуацията. Отборът се нуждае от революция, за да задържи Фернандо и да има бъдеще\", каза Бриаторе.Италианецът сравни своя клиент с футболиста , като според него и двамата са най-добрите в своите професии.\"Фернандо е като Меси за Формула 1 – все още е най-добрият. Представете си, че Меси няма в кой клуб да подпише. Но във Формула 1 е различно, защото има само един или два топ отбора\", добави Бриаторе, който беше шеф на Алонсо при спечелването на световните му титли през 2005 и 2006 г. с \"Рено\".Междувременно ситуацията около производителя на двигателите \"Хонда\" също е неясна. В падока върви упорит слух, че японците обмислят да напуснат Формула 1.Въпреки че има големи проблеми с надеждността на агрегатите си през този сезон, \"Хонда\" подписа договор за доставка на двигатели със \"Заубер\" за 2018 г. Смята се обаче, че той ще бъде прекратен.", "date": "2017.07.13", "title": "Бриаторе отново намекна, че Алонсо ще напусне \"Макларън\""}
{"url": "http://www.dnevnik.bg/sport/2017/07/13/3006271_krasimir_georgiev_zavurshi_uspeshno_ultramaratona/", "text": "Красимир Георгиев стана първият българин, който завършва успешно един от най-трудните ултрамаратони в света \"Бедуотър\". Той финишира 34-ти от 96 стартирали участници, след като измина 216-километровата дистанция за 37.37 часа.\"За мен е изключителна чест, че бях част от това легендарно състезание. Вълнувам се много и защото имам намерение да направя нещо, което никой досега не е опитвал - да измина трасето в Долината на смъртта два пъти, втория път автономно\", каза Георгиев.Българинът си е поставил амбициозната цел да измине обратния маршрут без външна помощ. След кратка почивка на финала Георгиев е обратно по трасето. Той е впрегнал специална количка с провизии, в която ще има вода и храна под формата на енергийни барчета.\"От опит знам, че колкото и вода да имам със себе си, тя никога няма да бъде достатъчна в тези условия. Ужасно е, а пътят ми обратно към старта ще бъде още по-тежък. Ултрамаратонците обаче сме особен тип хора - умеем да приемаме болката като добър приятел, който знаем, че ще ни посети\", допълни Георгиев, който даде обширно .\"Бедуотър\" е едно от най-трудните и изискващи състезания в света. Участниците изминават 216 км, като стартират от 85 м под морското равнище от Долината на смъртта и се изкачват на 4417 м в планината Уитни. Температурите през цялото време са около 50 градуса.Участниците в \"Бедуотър\" за специално селектирани. Местата са 100, като 50 от тях са запазени за ветерани. За да бъде допуснат до участие, един състезател трябва да има успешно завършени състезания на 100 и 200 мили нонстоп.\"Животът ще е съществуване, ако няма луди неща, които да правим. Аз трябва да гледам напред и нагоре. Разбрал съм, че стоенето на едно място не е добре за душата ми. Хубаво е, че открих какво искам и какво мога. Важно е за всеки да може да открие това, защото хората живеят, без да знаят какво правят\", каза Георгиев за \"Дневник\".", "date": "2017.07.13", "title": "Красимир Георгиев завърши успешно ултрамаратона \"Бедуотър\""}
{"url": "http://www.dnevnik.bg/zelen/2017/07/13/3006435_patriotite_podkrepiat_gerb_za_ogranichavane_na/", "text": "\"Обединените патриоти\" ще подкрепят предложенията на ГЕРБ за промени в Закона за опазване на околната среда, с които на практика се ускоряват инвестиционни проекти в национално значими обекти и се ограничава правото на граждани да го обжалват в съда по екологични казуси. Това потвърждава пред БНР зам.-председателят Борис Ячев.Регионалният министър Николай Нанков също заяви, че се отнася положително към предложението да бъде премахнато двуинстанционното производство при екологични оценки на такива проекти, като припомни, че има подобна практика и в други производства. Нанков смята, че поправката не отнема правото на заинтересованата страна да обжалва.\"Не отнемаме правото за съдебно произнасяне при спорни от екологична гледна точка казуси, но пък, от друга страна, това би дало възможност да се спестят месеци, да не кажа години, до произнасянето на втора инстанция по екологични процедури по изключително важни инвестиционни интервенции, било то по линия на линейната инфраструктура – автомагистрали, железопътни линии, газопроводи, така и по линия на други обекти\", заяви Нанков пред БНР.По думите му предложението е \"изключително обективно и не нарушава принципа на правото на правосъдие за решаване на спорни казуси в българския съд\", но това ще става само на една инстанция. Нанков подчерта, че се надява на подкрепа в Народното събрание.Ячев каза, че не смята, че причина за внасяне на предложението за тези законови промени е строителството на АМ \"Струма\", но отбеляза, че ако този законопроект мине, това ще облекчи значително строителството и изграждането на някои от проблемните участъци на магистрала.Заместник-председателят на патриотите Борис Ячев обоснова решението им за подкрепа на предложението за законови промени така: \"По този начин действително се съкращава изключително много тромавата и тежка по сегашното законодателство процедура по обжалването на оценка на въздействието върху околната среда, която, както каза и министър Нанков, в повечето случаи обхваща месеци, а немалко пъти и години, и по този начин се стопират обекти, които са изключително важни – особено обекти с инфраструктурно предназначение.\"По думите му логиката е, че обектите с национално значение все пак имат приоритет. Той отбеляза, че и в момента в Закона за устройство на територията е предвидена съкратена процедура по обжалване – пред една инстанция за инвестиционни намерения и разрешение за строителство на обекти с национално значение.Според Ячев самата процедура по екологична оценка не е кратка, тя е публична и прозрачна и всички заинтересовани страни – включително обществеността, неправителствени организации, имат възможност да изразят своето становище. \"Така че тук не говорим за прикриване на някакъв етап от процедурата по оценка на въздействието върху околната среда, а просто говорим за съкращаване до шест месеца (за произнасяне само на първа инстанция и съкращаване на срока за произнасяне до 6 месеца), защото действително големи обекти се забавят заради многобройните обжалвания и тромавата процедура, която е в момента.\"", "date": "2017.07.13", "title": "Патриотите подкрепят ГЕРБ за ограничаване на обжалването на екооценки за големи проекти"}
{"url": "http://www.dnevnik.bg/sport/2017/07/13/3006456_konstantin_papazov_se_zavrushta_kato_trenyor_na_levski/", "text": "Баскетболният деятел Константин Папазов се завръща като старши треньор на \"Левски\". Папазов ще продължи да бъде и президент на клуба. Другата длъжност, която той заема в момента, е управител на зала \"Универсиада\".В продължение на повече от година - от септември 2015 г. до октомври 2016 г., Папазов беше и председател на Националната баскетболна лига (НБЛ).  след двегодишно отсъствие.\"Единствената причина да се завърна е, че това искат сърцето и душата ми. Искам да правя това, което ми доставя удоволствие. Преди две години се отказах от треньорството, но тогава това беше решение на разума, защото имаше много причини и странични фактори\", каза Папазов на пресконференция в четвъртък.\"Първата година беше прекрасна. Изкарах доста време в Истанбул, бях в Атланта, бях близо до баскетбола. Втората година обаче беше много тежка. Смятам, че се завръщам много по-силен психически\", каза още специалистът, който ще навърши 50 години на 17 юли.Той обясни, че \"Левски\" е стабилизиран финансово, въпреки че по думите му бюджетът ще бъде около четири пъти по-малък от този на женския баскетболен \"Берое\".\"Не искам мегаломански истории. Разбрах, че победата и личната амбиция не са най-важното. Дори сега ще мога да докажа пред неверниците, че мога да работя и без много пари\", каза Папазов.Той припомни сезон 2013/2014, когато банкерът Цветан Василев осигуряваше огромен бюджет на \"Левски\".  и трябваше да участва в Евролигата, но  заради непокрити изисквания, след като остана без финансиране след срива на КТБ.През 2015 г., след като oбяви край на треньорската си кариера, , който беше приет от баскетболната федерация и лигата. \"На 1 юли 2014 г. \"Левски\" беше на прага на участие в квалификациите на Евролигата. Съдбата ми отне това, но вярвам, че в бъдеще ще ми го върне. Най-важното е, че \"Левски\" оцеля. Нашият бюджет за следващия сезон пак ще бъде най-малкият в мъжката лига\", каза още Папазов.\"Имам думата на човек, който е близък до клуба, че ще помага. Водим разговори и с една телекомуникационна компания. Започваме постепенно и се надяваме с много работа да постигнем и успехи\", допълните президентът и старши треньор на сините.Той вече е договорил привличането на Деян Карамфилов, а цел номер 1 в лятната селекция е Крис Минков от \"Лукойл Академик\". \"С Крис водим разговори. Той иска да играе в \"Левски\", но момчето има морал и ще изчака и позицията на \"Лукойл\".\"\"Искам и Димитър Маринчевски, но той ни отказа. Водим преговори и с един играч с голям потенциал в младежки възраст, още няма 18 години. Искам да вземем и един чужденец поне до Нова година на позицията център, защото на този пост няма добри български играчи. Със сигурност предизвикателството ще бъде голямо\", продължи той.На този етап в екипа на специалиста влизат миналогодишният старши треньор Мануел Марков, който обаче има възможност да заработи в чужбина, както и Димитър Ангелов. \"Митко има страхотен треньорски потенциал. В щаба ще има и още един човек, но не искам да разкривам името му, докато не приключи взаимоотношенията си с настоящия си клуб. Вярвам, че ще работим добре заедно\", каза Папазов.", "date": "2017.07.13", "title": "Константин Папазов се завръща като треньор на \"Левски\""}
{"url": "http://www.dnevnik.bg/bulgaria/2017/07/13/3005227_kak_durjavata_prodade_chast_ot_varnenskoto_ezero_i/", "text": "СМинистерството на регионалното развитие и благоустройството обясни за \"Дневник\" как близо 37 дка от акваторията на Варненското езеро е попаднало в кадастралната карта на частен поземлен имот през 2015 г.За абсурдната ситуация пръв в профила си във \"Фейсбук\" съобщи председателят на Камарата на геодезистите в България Йоан Каратерзиян. Историята на \"грешката\" с включването на част от езерото в частен имот започва през 2006 г., когато държавата е продала на дружеството \"Дар трейд\" терен от 98 дка в землището на варненското с. Казашко. Преди това имотът е бил включен в Държавния поземлен фонд, управляван от Министерството на земеделието и горите.На 30 януари 2015 г. тогавашният изпълнителен директор на Агенцията по геодезия, картография и кадастър е одобрил кадастрална карта, с която в имота, собственост на \"Дар трейд\", са узаконени и попадналите там 37 дка от Варненското езеро. Три дни по-рано - на 27 януари с.г., от поста е освободен Валентин Йовев, а на негово място е назначен Светослав Наков.Според действащото законодателствои не може да бъде продавано или заменяно. В заповедта на изпълнителния директор на Агенцията по геодезия, кадастър и карготрафия обаче въпросният имот (заедно с част от водната площ) е описан като \"урбанизирана територия\" с трайно предназначение \"за производствена и складова дейност\".Кадастралната карта, в която част от Варненското езеро е отбелязана като собственост на \"Дар трейд\", най-напред е била приета от Регионалната служба по геодезия, картография и кадастър, съвместно с администрацията на община Варна. Едва след това тя е предложена за одобрение от висшестоящия орган. От местната администрация категорично отказаха да отговорят на въпроситеВъпреки неколкократното напомняне отговор не последва и от кадастралната служба във Варна. С голямо закъснение и след двукратно отлагане \"за уточнения\" отговорът на зададените въпроси дойде през пресцентъра на Министерството на регионалното развитие и благоустройството.В писмото, изпратено до \"Дневник\", се припомня, че \"Дар трейд\" действително притежава нотариален акт за покупката на имота в землището на с. Казашко.В отговора се обяснява също, че в него са попаднали и \"образувания, появили се в резултат на естествени процеси\". От сателитната снимка на района се вижда, че това биха могли да бъдат единствено два пясъчни ръкава, оформящи дълбок залив. Дали регионалното министерство е имало предвид тях от отговорите на пресцентъра му не става ясно. Проверка в платформатаЕarth Еngine на Google обаче показва, че ръкавите са съществували още през 1991 г., т.е. 15 години преди сделката с \"Дар трейд\". Следователно те би трябвало да са били забелязани още при продажбата на терена.\"Съгласно Закона за водите публична държавна собственост, когато при заснемането на крайбрежни езера, лагуни и лимани, се установи, че се засягат частни имоти, е необходимо да се предприемат действия, свързани смежду държавата и частните собственици\", пише още в отговора на регионалното министерство. Това можело да стане чрез процедура по отчуждаване и обезщетяване на собствениците. Случаят с конкретния казус обаче не бил решен законодателно. По тази причина вариантите за действие от тук нататък са два, но еднакво мъгляви.В първия от тях по съдебен път би могла да бъде установена незаконосъобразна продажба на държавен имот, за каквато според експерти става дума. Във втория – частта от езерото трябва да бъде оценена, след това одържавена, а собственикът й да получи обезщетение за отнетия имот. Неговият размер ще зависи от това- производствен терен или езеро. Тъй като до момента в административната практика няма прецедент за оценка на водно пространство, изключителна държавна собственост, критериите, по които това би могло да стане, са напълно неясни, е мнението на експертите.Освен това съгласно текстовете на Закона за кадастъра и имотния регистър \"границите на територии с еднакво трайно предназначение са граници и на поземлени имоти\". Това би трябвало да е основание теренът, собственост на \"Дар трейд\", да бъде разделен на две – единият да обхваща сушата, а вторият водата. Основание за разделянето може да бъде намерено и в Общия устройствен план на Варна, в който границата на землището на с. Казашко ясно е нанесена с пунктир по брега на езерото и не обхваща никаква части от акваторията му. Но всичко това е убегнало както от вниманието на общинската администрация във Варна, така и на директора на Агенцията по кадастър.Оттук нататък административната процедура за изменение на кадастралната карта и кадастралните регистри за въпросния поземлен имот трябва да бъде проведена от варненската служба по кадастър. Това може да стане едва след представяне на документи, удостоверяващи приключването на процедурата по обезщетяването на \"Дар трейд\" и съставянето на акт за публична държавна собственост, пише още в писмото на регионалното министерство.Сега идва ред и на друг въпрос:Според архива на Търговския регистър собственикът на терена езеро е \"Дар трейд\" - еднолично търговско дружество. То е притежание на друга компания - \"Енергия 1\". И двете имат един и същ управител - Цветелина Дундова. Собственик на 100% от капитала на \"Енергия 1\" е \"Лорейн маркетинг сървисис лимитид\", регистрирана в ОАЕ.Друга справка в Търговския регистър сочи, че активите и на двете дружества \"Дар трейд\" и \"Енергия 1\" в размер на 20.5 млн. лв. са заложени като гаранция по кредит от 6.7 млн. евро. Той е отпуснат от Централна кооперативна банка.Опитите \"Дневник\" да се свърже с \"Дар трейд\" останаха безуспешни. Компанията не е посочила в регистрацията си телефон за връзка. А публикуваният там адрес за електронна поща е на Централна кооперативна банка.Попадането на част от Варненското езеро в частен имот е вторият подобен случайна територията на общината. През април 2015 г. разказа за строеж на самия морски бряг в местността \"Фичоза\". По документи имотът трябваше да се намира навътре в сушата без да е част от плажа, който е изключителна държавна собственост. На практика обаче парцелът не само граничеше с морето, но част от него дори попадаше в акваторията на Черно море.", "date": "2017.07.13", "title": "Как държавата продаде част от Варненското езеро и узаконява сделката"}
{"url": "http://www.dnevnik.bg/razvlechenie/2017/07/13/3006465_kokain_ne_prosto_masata_mi_izglejda_taka_kazva_kim/", "text": "Съмнителни бели линии върху масата, случайно влезли в кадър по време на последната изява на Ким Кардашиян в социалните мрежи, вкараха риалити звездата в обяснения взима ли наркотици.В понеделник Кардашиян публикува поредно видео в социалната мрежа \"Снапчат\", заснето в хотелската й стая. В него говореше за нова линия детски дрехи, които смята да пусне със съпруга си Кание Уест. Но не това привлече вниманието на наблюдателните й последователи, а две на вид прахообразни бели линии върху масата зад нея. Спекулациите дали това не е кокаин започнаха веднага и подпалиха мрежите за 24 часа. Първоначално Кардашиян обясни, че това били захарните лакомства на децата й. В сряда обаче риалити звездата даде ново обяснение, демонстрирайки, че това са просто шарките на мрамора на хотелската маса. \"За бога, хора! Разгледайте ми снап- и инстаграм фийда, ще се разплача! Не били бонбони, тя масата била от мрамор\", възкликна Кардашиян в ново видео по въпроса.Американката е една от най-следваните личности в социалните мрежи, със 101 млн. фенове в \"Инстаграм\" и много активни акаунти в \"Снапчат\" и \"Туитър\".", "date": "2017.07.13", "title": "Кокаин? Не, просто масата ми изглежда така, казва Ким Кардашиян"}
{"url": "http://www.dnevnik.bg/sport/2017/07/13/3006507_ludogorec_kupi_zashtitnik_ot_granada_za_1_mln_evro/", "text": "Ден след като загуби първия си , \"Лудогорец\" осъществи входящ трансфер. Българският първенец привлече централния защитник Матийо Соние от испанския \"Гранада\".27-годишният французин вече е подписал своя договор с разградчани. По информация на \"Дневник\" от два независими източника Соние е парафирал за три години срещу месечна заплата от 40 хиляди евро.Трансферът е на стойност 1 млн. евро.Соние има богат опит във френския футбол, където носи екипите на \"Бордо\", \"Родез\" и \"Троа\". Защитникът има 149 мача в Лига 1.През лятото на 2016 г. той напусна \"Троа\" и подписа с \"Гранада\". През миналия сезон в Ла Лига Соние има 16 мача, в които е вкарал един гол. Само в един от тези двубои бранителят не е започнал като титуляр.Френският защитник е привлечен в отбора, за да запълни дупката, след продажбата на . Аржентинецът беше продаден в \"Аталанта\" в края на юни за 2.5 млн. евро.Това е втори трансфер на \"Лудогорец\" от испанския \"Гранада\". През 2014 г. българският първенец купи  за 1.4 млн. евро от тима.", "date": "2017.07.13", "title": "\"Лудогорец\" купи защитник от \"Гранада\" за 1 млн. евро"}
{"url": "http://www.dnevnik.bg/bulgaria/2017/07/13/3006492_adv_mariia_petrova_poluchi_svetovnoto_otlichie_za/", "text": "Адв. д-р Мария Петрова беше избрана за  в тазгодишния конгрес на Световната асоциация по медицинско право. Тя беше сред петимата финалисти до 35 години, избрани от цял свят в най-престижното състезание в тази юридическа сфера, и получи гласовете на журито за темата си за проблемите със здравните права на децата от смесени и малцинствени общности в България.  - обяви вчера адвокатът по медицинско право в социалните мрежи.В лицето на Мария Петрова България за пръв път имаше представител на професионалната среща на специалистите по медицинско право, която се провежда от 1964 г.Адв. Петрова получи най-високи оценки от научното жури както за разработката си, така й за презетнтирането й пред всички гости на 23-ия Световен конгрес по медицинско право, който се проведе тази седмица в Баку. След успеха си тази година адв. Петрова е поканена за почетен лектор на конгреса догодина и е получила няколко преoложения от престижни правни университети да бъде гост-лектор.Темата на адв. Петрова -  - е с фокус върху ромската общност, показвайки пропуските в правната система на България за медицинска еманципация на деца и невъзможността на малолетни и непълнолетни да дават информирано съгласие за здравето си, когато техните родители не действат в техен интерес. Въпросът за медицинската еманципация на деца е напълно неуредена у нас, .Адв. Петрова е завършила \"Хуманна медицина\", \"Право\" и \"Здравен мениджмънт\" в София, основател е на първата кантора по медицинско право в България, била е здравен експерт в институцията на омбудсмана по времето на Константин Пенчев, лектор по медицинско право на Международния съюз на адвокатите, консултант на лечебни заведения и пациентски организации. От миналата година е изпълнителен директор на Европейския институт по медицинско право, здравен мениджмънт и обществено здраве.", "date": "2017.07.13", "title": "Адв. Мария Петрова получи световното отличие за най-добър млад учен по медицинско право"}
{"url": "http://www.dnevnik.bg/sviat/2017/07/13/3006367_v_sporen_zakonoproekt_london_othvurli_evropeiskiia_sud/", "text": "Дни преди новия кръг на преговорите с Брюксел британското правителство публикува законопроект, който отменя върховенството на европейското законодателство и превръща действащите в страната закони в британски. \"Даунинг стрийт\" представи и позиции за напускане на европейската атомна агенция и отхвърляне на юрисдикцията на Европейския съд на британска територия.\"Законопроектът за отхвърлянето\" (известен с това име, но всъщност обявен на сайта на кабинета като ) трябва да гарантира, че Великобритания ще превърне действащото в страната европейско право в британско. Така британският парламент ще има възможност да променя закони, които до момента са били регламентирани от европейското право.Проектът отменя действието на закона от 1972 г., който даде възможност на страната да стане член на съюза, и на върховенството на общоевропейското законодателство. Той дава срок от две години за корекции на закони, чието прилагане се нарушава след Брекзит и отменя всички правомощия на Европейския съд като задължаващи национални съдебни институции, дни преди въпросът за ролята на съда да бъде повдигнат на преговорите с Брюксел. След публикуването на текста министърът за Брекзит Дейвид Дейвис каза, че съдът не би следвало да се произнася по британски дела, които не е започнал да гледа към деня на напускането.Междувременно младши министър в департамента за Брекзит повтори, че Великобритания няма да плати на Европейския съюз нищо над необходимото като част от споразумението за напускане. \"Знаем, че имаме права и задължения и така поставяме под съмнение европейските твърдения, но няма да платим и пени повече, отколкото трябва\", каза Стив Бейкър в интервю за \"Скай нюз\".Ден по-рано външният министър Борис Джонсън каза, че ЕС може да си говори каквото иска, но да не очаква Лондон да плати за развода си със съюза.Дебатът по закона в парламента първоначално се окачваше не по-рано от август, но парламентът обяви, че може да го започне още в петък. Законпроектът ще трябва да бъде приет най-късно до времето, когато Великобритания напусне ЕС,  отбелязва Би Би Си. Министърът за Брекзит Дейвид Дейвис обяви, че депутатите трябва да \"работят заедно\" независимо от коя партия са и че би приел съдействие от всеки, за да може \"отхвърлянето\" да завърши успешно. Торите обаче очакват сблъсък с опозицията заради клаузата в документа, отнасяща се до действието на Хартата на основните права на Европейския съюз след Брекзит: \"Хартата за основните права не е част от вътрешното законодателство в деня на напускането или след него.\"Лейбъристите на Джеръми Корбин обаче смятат да гласуват срещу законодателството, освен ако няма значителни промени, а Шотландската национална партия настоява, че текстът трябва да \"изясни\" въпроса кои правомощия, които Великобритания си взема от ЕС, ще бъдат предоставени на провинциите. Либералдемократите също имат възражения. Регионалните правителства в Уелс и Шотландия също излязоха с позиция срещу закона, тъй като според тях неяснотата в някои от формулировките ще овласти министрите твърде много. \"Даунинг стрийт\" отрече твърденията им.Корбин споделя някои от притесненията на ШНП - преди дни той обяви, че Уестминстър се опитва да \"изземе\" властта, която Брюксел ще загуби, за сметка на съставните единици на Обединеното кралство. Друг проблем за лейбъристите е невключването в проекта на Хартата на основните права, което дава широки възможности за тълкуване на правата в британски съдилища. Лейбъристите искат и гаранции, че правата на служителите и потребителите, както и стандартите за околната среда, няма да изостават от тези в ЕС след Брекзит.Така за подкрепа на проекта торите разчитат на северноирландската Демократична юнионистка партия (ДЮП), която  при важните гласувания, свързани с въпроси като Брекзит. От \"Даунинг стрийт\" обявиха, че кабинетът е готов да защитава законопроекта, но и ще \"слуша парламента\" и съображенията му.Правителството публикува и позициите си по три въпроса, сред които стандартите в ядрената енергетика и работата с радиоактивен материал и юрисдикцията на Европейския съд, която Лондон , след като страната напусне съюза. Това са преговорни позиции, които ще бъдат представени за обсъждане на Европейската комисия във втория кръг от формалните преговори за напускане другата седмица.В британското публично пространство в последните седмици тече дебат за регулациите, които трябва да се приемат в ядрената енергетика и какви ще са отношенията с общоевропейската агенция Евратом. \"Даунинг стрийт\" обяснява в документа за ядрената енергетика, че Брюксел е посъветвал Лондон да напусне агенцията, защото договорите, които управляват дейността ѝ и тази на ЕС, са юридически свързани. \"Ясно е, че ЕС и Евратом имат силни взаимни интереси да гарантират тясно сътрудничество в бъдещето, да използват споделена експертиза и да максимизират споделените интереси.\"Друг документ гласи, че трябва да се гарантира \"гладък и навременен\" край на юрисдикцията на съда във Великобритания след Брекзит. Важен момент е и потвърждението, че Лондон иска \"преходен период\" след напускането, но уточнява, че той \"може да е различен за различните типове въпроси или агенции\". Британското правителство също така заявява, че дискусиите за бъдещото оттегляне от ЕС и тези за отношенията, които Лондон ще изгради със съюза, са \"неразривно свързани\" и Великобритания очаква с нетърпение разговорите по втория въпрос да започнат възможно най-скоро.В сряда главният преговарящ от името на Брюксел  предупреди, че \"часовникът тиктака\" и че е нужен бърз напредък по преговорите, преди ЕС и Великобритания да могат да обсъждат каквито и да било търговски отношения в бъдеще. Барние подчерта, че е нужно съгласие по \"трите неразделими приоритета\" - статутът на  в Обединеното кралство, границата между Ирландия и Северна Ирландия и споразумението за развода, преди да дойде моментът да се говори за бъдещи връзки.", "date": "2017.07.13", "title": "В спорен законопроект Лондон отхвърли Европейския съд и хартата за основните права"}
{"url": "http://www.dnevnik.bg/v_pamet/2017/07/13/3006244_v_pamet_na_kristian_takov_samoironiiata_na_svobodniia/", "text": "Дълбоко ерудиран интелектуалец. Надарен и с интуиция юрист. Владеещият публиката оратор. Човекът, за когото справедливост, почтеност, добро и зло не бяха само думи. Обичащият правото и студентите си преподавател. Юристът с активна гражданска позиция в битката за промяна - до края.Все определения, изричани  през последните повече от 24 часа (опелото ще бъде на 16 юли (неделя) от 14 часа в храма \"Св. Седмочисленици\" в София.) - е моето определение за Кристиан Таков, сякаш то му приляга най-точно. Не е случайно, че в своята  миналия октомври в 272-ра аудитория, той посочва свободата на духа като условие за достижимост на справедливостта. Онази справедливост, която е кодирана едновременно в правото и в нравствеността, но не е закована в материята на закона, както би ни се искало. А би ни се искало - успокоява ни ученият, за да ни бъде по-лесно да боравим с нея. изкушение за цитиране е всяка публична лекция на доц. Таков - той владееше аудиторията магнетично. В последните часове негови колеги, студенти (бивши и настоящи), приятели и дори непознати, които са го уважавали, споделяха в негова памет цитати от различните му изяви. Някои дори призоваваха колко важно е това да се прави - да се слуша, да се чете, да се говори върху словото му.\"Със сигурност тези от вас, които са очаквали от тази лекция просветление и яснота за справедливостта, са останали разочаровани. Дано обаче да сте очаровани от предизвикателството, с което ви сблъсква бездната на неяснотите и изправените пред вас върхове на отговорността, които трябва да изкачите сами. Аристотел оправдава справедливостта и останалите три добродетели - мъдростта, смелостта и умереността, по следния начин: \"Който постигне тези добродетели, достига до блажения живот.\" Да, до блажен живот чрез справедливост можем да достигнем, само че този блажен живот няма да е за нас, а ще е за тези, за които осигурим справедливостта. Защото, който я дири и който я въздава, всъщност страда. Тя винаги облагодетелства другите. По тази причина справедливостта е в компанията и на умереността, и на мъдростта, и на смелостта!\", каза той пред студентите в края на октомври миналата година.Ти си смел, казал някой на Кристиан Таков и го попитал каква е цената на смелостта му. В своя личен блог университетският преподавател отговаря: \"Още не зная. Ако знаех цената на смелостта, щях да съм или безразсъден, или пресметлив. Но не смел.\"А смелостта му е всъщност преданост към истината, непритворност пред фактите, открити очи за пороците на правосъдието, неуморимост и дълготрайна неотстъпност за преодоляването им. Но за да упражниш свободата на избор между доброто и злото, първо трябва да ги различиш\", бе написал той в блога си по друг повод преди време.През юли 2012 г. Таков беше предложен за член на Висшия съдебен съвет (ВСС) от парламентарната квота - предложиха го 7 граждански организации, но нито една парламентарна партия не го номинира. Ако беше подкрепен от парламента тогава, със сигурност отиващият си сега ВСС щеше да е по-различен.Не устоявам и на изкушението да цитирам нашироко какво написа Таков през 2012 към съгласието си да бъде предложен, защото е свръхактуално сега, когато предстои . След като изброява мерките, за които той би настоял да се приемат: на първо място, \"немислима за мнозина прозрачност, но не от естество да осуетява разследвания на черни субекти до бели покривки\" (намек за проваленото разследване на връзките на членове на предишния ВСС с Красьо Черния - бел. ред.), той пише:\"Избирането ми за член на ВСС би означавало драстична промяна на досегашното ми битие. Освен достатъчното плюсове, които тази позиция би ми дала, тя ми носи два много съществени минуса.Първият минус е, че от индивидуалистичните висини на университетското преподаване ще трябва да премина в уморителното битие на колективен орган, с чието мнозинство понякога няма да хармонирам. А ако дисхармонията стане нетърпима? Житейският ми опит и възрастта могат да ми спестят много от разочарованията, които дебнат младостта. Отдавна вече не съм екстремен привърженик на глуповатия и нетърпелив принцип \"Всичко или нищо\". По-добре нещо. По-добре постепенно, нежели никак. Който засажда дърво, знае, че вероятно друг ще ползва сянката му. Аз знам това. Знам още, че блатата, преди да се отводнят, трябва да се познаят. Хвърленият в блатото камък не го премахва, но може да е предвестник на изчезването му. Ако ли пък безнадеждността надделее над силите – няма да съм нито първият, ни последният, който напуска топло, но душно място.Вторият недостатък е, че преминаването ми от битието на преподавател и частно практикуващ юрист в това на високоплатен служител ще доведе до сериозно и трайно намаляване на досегашните ми доходи. Не към днешното му битие, а към дълбоката му и вечна същност. За любовите си плащаме. В случая цената е в пари и мисля, че е неустоимо ниска.\"Самоиронията и иронията на Кристиан Таков бяха невероятен психологически феномен. Усмивката му към другите всъщност изразяваше не високомерното снизхождение и опрощение към неразбиращия, а топло човешко разбиране и уникално сродяване с ближния, почти в библейския смисъл. Така съм си представяла винаги широтата на духа, така съм си превеждала и клишето за добрия, достоен човек...Спомням си лекцията на доц. Таков през февруари 2016 г., пак в 272-ра аудитория, под наслов . Което - оказа се, означавало да се освободи държавата (в лицето на прокуратурата) от обвинителната функция и всеки гражданин сам да повдига обвинение пред съда срещу всеки за всичко по своя преценка.Това обобщение на идеята предизвика възторг у едни слушатели (естествено сред споделящите либертарианските тежнения за пълно освобождаване от държавата) и недоумение с нестроен хор от възклицания и въпроси у останалите студенти по право в залата.Ораторът Таков говореше с изящна лекота - беше поканен от либертариански клуб и съответно възпитано се отблагодаряваше за поканата. Но наред с мотивираното си критично становище за актуалното състояние на държавното обвинение той си даваше сметка за екзотиката на идеята му и същевременно долавяше как съвсем насериозно я приемат и едните, и другите сред аудиторията. И с усмивка посочваше опасните съпътстващи ефекти на \"приватизацията на обвинението\" - на първо място, пълното отчуждаване на гражданите от държавата, ако тя се освободи изцяло от основни функции. С което предизвикваше недоволството на либертарианците в залата и одобрението на опонентите им. И се усмихваше.На другия ден се появиха сензационни заглавия, че Таков предлага частна прокуратура. Не, доцент Таков не предлагаше това - той просто владееше не само словото, той владееше играта - с добронамереност, с финес и с мярка, щадящи аудиторията. И когато съзираше риска от заблуда на слушателите си, разбулваше сам загадката.Така направи и на онази лекция за приватизацията на обвинението, като каза накрая с обезоръжаваща самоирония: \"А сега давам думата на съдия Здравка Калайджиева - за да ме разбие.\"Всяка публична лекция на доц. Таков наподобяваше просветителски урок. През есента на 2013, в разгара на протестите срещу кабинета \"Орешарски\", . А той изнесе анализ на току-що написания проектозакон за офшорките от Делян Пеевски и Йордан Цонев. Лекция, от която стана ясно, че проектозаконът е написан, защото може да бъде заобикалян, ако стане закон, докато същевременно благовидно е пропагандиран като борба за прозрачност на всяка собственост. И тази яснота в анализа бе постигната от него с чисто експертен прочит на проекта, облечен в най-точните метафори, запазената марка на оратора.Но \"моята\" реч на доц. Таков си остава онова \"Търсете себеподобни и се обединявайте - не в партии, а по симпатии и активна подкрепа. Защото много страшна е самотата на борещия се за правдини, лишен от подкрепата на тези, за чието благо се жертва. Не го оставяйте.\" И още: \"Пазете правото, дори от закона.\"Видях Кристиан Таков преди месец, може и повече, без да знам, че е болен. Сигурно съм имала стреснат вид и той ми се усмихваше - \"Ти не можеш да ме познаеш\"... Искаше да ме пощади. Мене, здравата. Разказа ми, че млад депутат от БСП, доскорошен студент, го е предложил за член на Висшия съдебен съвет, но не достигнали гласовете да го издигне парламентарната група. Изненадал се, че все пак доста депутати са го подкрепили. И добави през смях: \"Уж съм техен по комунистическото ми потекло, а все не ставам...\" (Недоброжелателите му и Пеевските медии при липсата на аргументи срещу тезите му за съдебната система и реформа го атакуваха само или че братът на дядо му е Пеко Таков, член на Политбюро на БКП, или че бил протестър през 2013 г., или че подкрепял \"Да, България\".)Като какъв човек се определяте - на това питане от рубриката на \"Капитал light\" Кристиан Таков отговаря: \"Добронамерен. Тоест пътеводител към ада.\" Със самоиронията на мъдрец.Беше добър, достоен, смел и различен човек. А не продукт на ситуацията, не герой от случайно стечение на благоприятни обстоятелства. От него получих утешението за най-деструктивната моя черта: че постигнатата цел е неудовлетворителна по даденост, а пътят към нея е всичко... Така кратко и точно го беше казал някъде Кристиан Таков.Много от написаните и изречени от него думи звучат като сентенции. Проблясват като търсени светлини в тунел. Някои са се запечатали в паметта ми:\"Там където няма срам и страх, прозрачността е безсилна.\"Поклон пред паметта му!", "date": "2017.07.13", "title": "В памет на Кристиан Таков: Самоиронията на свободния човек"}
{"url": "http://www.dnevnik.bg/biznes/2017/07/13/3006543_ber-hella_termokontrol_shte_utroi_investiciiata_si_do/", "text": "Германската компания \"Бер-Хелла Термоконтрол\" (Behr-Hella Thertmocontrol GmbH) планира да утрои инвестицията си и да увеличи двойно персонала си в България до 2020 г., съобщи пресцентърът на Министерството на икономиката след среща на министър Емил Караниколов с представители на компанията.На срещата те са поискали да бъде решен проблемът с пътната инфраструктура и логистиката в Индустриална зона Божурище, където компанията - производител на автомобилни климатични системи, работи от май 2015 г. ", "date": "2017.07.13", "title": "\"Бер-Хелла Термоконтрол\" ще утрои инвестицията си до 2020 г."}
{"url": "http://www.dnevnik.bg/politika/2017/07/13/3006533_parlamentut_odobri_na_purvo_chetene_edinni_kriterii_za/", "text": "Парламентът прие на първо четене минимални национални изисквания към кандидатите за придобиване на научна степен и заемане на академична длъжност. \"За\" поправките в закона за развитието на академичния състав, чиито вносители са ГЕРБ и \"Обединените патриоти\", днес гласуваха 110 народни представители, девет бяха \"против\", а 68 се въздържаха.Текстовете въвеждат критерии по обективни показатели за кандидатите за професори, доценти и главни асистенти, както и за образователно-научна степен \"доктор\" и за научна степен \"доктор на науките\". Те повтарят законопроект, който бе приет на първо четене от 43-ия парламент, но не бе обсъждан на второ четене, тъй като бяха свикани предсрочни парламентарни избори.След закриването Висшата атестационна комисия (ВАК) към Министерския съвет през 2010 г. университетите сами разписват процедурите и критериите за хабилитиране. Така според опозицията се е стигнало до увеличаване на броя на хабилитираните лица. Според председателя на образователната комисия в парламента Милена Дамянова (ГЕРБ) разликата в числата не е голяма, но промените са важни, за да върнат доверието в системата.Днес на първо четене се прие кандидатите за професори, доценти и главни асистенти да \"събират\" определен брой точки по обобщени показатели в съответната научна област. Показателите са два вида – наукометрични, които отразяват научните постижения или постижения в художествено-творческата или спортната дейност; и такива, които отразяват постижения в преподавателската дейност. Към тях университетите ще добавят допълнителни критерии. Оценяващ ще бъде научно жури, което според БСП трябва да се избира на случаен принцип.На първо четене депутатите одобриха и процедура за проверка за плагиатство, която ще се прави от научното жури, както и от ръководствата на университетите и академиите. От думите на депутата от \"Обединени патриоти\" проф. Станислав Станилов се разбра, че между първо и второ четене ще се водят преговори с академичната общност проверката за плагиатство да се прави от постоянно действаща комисия.Парламентът отхвърли законопроект на БСП . Според депутата от левицата Стоян Мирчев учените в България са пример за работещи бедни и са нужни базови финансови нива, за да бъдат задържани младите учени в България. Той определи отношението на управляващите към науката като геноцид. Милена Дамянова от ГЕРБ обясни, че ректори са против увеличението на заплатите, което щяло да доведе до увеличение на таксите за обучение на студенти.", "date": "2017.07.13", "title": "Парламентът одобри на първо четене единни критерии за професори и доценти"}
{"url": "http://www.dnevnik.bg/sport/2017/07/13/3006509_futbolist_na_aiaks_e_diagnosticiran_s_traini_mozuchni/", "text": "Полузащитникът на \"Аякс\" Абделак Нури е диагностициран с трайни мозъчни увреждания, съобщиха от клубa. 20-годишният холандец колабира по време на мача от предсезонната подготовка на отбора от Амстердам с \"Вердер\" (Бремен) в събота.Инцидентът прекъсна двубоя, като Нури беше закаран с хеликоптер в болница. Първоначално от \"Аякс\" заявиха, че състоянието на футболиста е стабилно и извън опасност за живота. Нури ще замине за Амстердам за лечение, но шансовете му за пълно възстановяване са малки.\"Аякс\" е дълбоко натъжен от новината, че Нури е диагностициран със сериозни и трайни увреждания на мозъка. Нашите мисли и молитви са с него и близките му в този труден момент\", написа в \"Туитър\" холандският клуб.Нури е продукт на школата на \"Аякс\", като дебютира за холандския гранд през 2015 г. 20-годишният талант е преминал през всички юношески формации на Холандия.\"Това е възможно най-лошата новина. Ужасно е. Абделак е страхотен талант, но за съжаление никога няма да разберем какво можеше да постигне\", заяви бившият холандски вратар на \"Манчестър юнайтед\" Едвин ван дер Саар.През изминалия сезон Нури изигра 15 мача за \"Аякс\" във всички турнири, в които се разписа веднъж и записа три асистенции. За втория отбор на холандците той има 10 гола и 11 асистенции в 26 мача. Футболистът беше част от групата за финала на Лига Европа срещу \"Манчестър юнайтед\", но не взе участие.", "date": "2017.07.13", "title": "Футболист на \"Аякс\" е диагностициран с трайни мозъчни увреждания"}
{"url": "http://www.dnevnik.bg/razvlechenie/2017/07/13/3006500_shaia_lebyof_se_izvini_sled_porednoto_si_sprechkvane_s/", "text": "Холивудският актьор Шая Лебьоф се извини след пореден инцидент, в който бе арестуван за пиянство и спречкване с полицаи. Актьорът, който се лекува от алкохолизъм, публикува извинението в \"Туитър\", след като видеоклип от ареста му в събота вечер обиколи социалните мрежи. В него актьорът обижда полицаи, които се опитват да го задържат.Според полицията инцидентът започнал, след като полицаите отказали да му дадат цигара. Лебьоф започнал да буйства и да ръси обиди, и не изпълнил нареждането на полицаите да си тръгне. Опитът им да го задържат бил съпроводен с обвинения, че полицаите са расисти и искат да го задържат, защото е бял, и заплахи със скъпи адвокати. Лебьоф в края на краищата беше обвинен за съпротива при арест, пиянство и хулиганство.\"Полицаите заслужават моите искрени извинения. Благодарен съм за въздържаното им поведение. Разбирам сериозността на извършеното от мен\", написа звездата в \"Туитър\". \"Това за мен е ново дъно, надеждата ми е по-дълбоко да няма. Отдавна се боря със зависимостта си към алкохола, предприемам нужните действия и се надявам да ми бъде простено\", написа звездата в \"Туитър\".Лебьоф имаше чести проблеми с полицията, преди да . Той бе задържан отново в началото на годината пред собствената си видеоинсталация срещу президента Доналд Тръмп, след като се спречка с минувач.Инсталацията, наречена \"Той няма да ни раздели\", представляваше 24-часово живо предаване, в което минувачите можеха да споделят размислите си за Тръмп пред камера на улица. Лебьоф обаче не бил съгласен с мнението на един от тях и го нападнал.След ареста на Лебьоф инсталацията беше свалена, тъй като според домакините й от Музея на киното в Ню Йорк противоречала на основното си послание и станала конфликтна точка.", "date": "2017.07.13", "title": "Шая Лебьоф се извини след поредното си спречкване с полицаи"}
{"url": "http://www.dnevnik.bg/bulgaria/2017/07/13/3006518_nad_80_idei_se_sustezavat_za_tazgodishnata_programa/", "text": "Общо 86 бизнес идеи на неправителствени организации са кандидатствали за участие в тазгодишната програма \"Предприемачество за нестопански организации\" на Българския център за нестопанско право (БЦНП). С тази програма БЦНП за поредна година ще обучи представители на гражданския сектор как да превърнат каузите си в основа на устойчив бизнес, който да ги поддържа и популяризира.Срокът за кандидатстване за програмата за 2017/2018 г. приключи на 6 юли. Кандидатите идват от 30 населени места в страната, най-много от големите градове като столицата, Варна, Бургас и Хасково и са с почти 50% повече, отколкото в миналогодишното издание на програмата, отбелязват организаторите.Най-много бизнес идеи са генерирани от организации, работещи в сферата на културата, социалните дейности, подкрепа за деца и младежи и здраве, като значителен дял имат и организациите, работещи в областите образование, екология, спорт и гражданско общество.Предстои кандидатурите да бъдат разгледани от журито на БЦНП и да се изберат организациите, които ще се включат в обучението за разработване на социално предприятие и развиване на стопанска дейност с кауза.Организациите, които преминат през обучението, след това ще могат да съставят свои бизнес планове, с които да се състезават за финансова подкрепа за първоначалната инвестиция в своята социална дейност. Победителите в конкурса ще си разпределят награден фонд от 40 хил. лева и правото да се включат в Акселератора, в рамките на който ще участват в ежемесечни срещи с професионалисти от бизнеса за експертна и менторска подкрепа за развитие на социалното си предприятие.Програмата се осъществява с подкрепата на Фондация \"Америка за България\" и Фондация \"УниКредит\" и в партньорство с Telus International Europe. Повече информация за програма \"Предприемачество за несторпански организации\" 2017/2018 година има на .", "date": "2017.07.13", "title": "Над 80 идеи се състезават за тазгодишната програма \"Предприемачество за нестопански организации\""}
{"url": "http://www.dnevnik.bg/sport/2017/07/13/3006598_chelsi_dogovori_bakaioko_ot_monako_za_40_mln_paunda/", "text": "\"Челси\" е постигнал споразумение за привличането на полузащитника на \"Монако\" Тиемуe Бакайоко, обяви \"Скай спортс\", като се позовава на източници от английския клуб.Трансферът ще е на стойност 40 милиона паунда. Сделката ще превърне 22-годишния французин във втория най-скъп футболист в историята на \"Челси\" след Фернандо Торес, за когото бяха платени 50 млн. паунда на \"Ливърпул\" през 2011 г.Бакайоко ще премине медицински прегледи по-късно тази седмица, след което ще подпише своя договор. Очаква се привличането на французина да доведе до раздяла с Неманя Матич, който е свързван с трансфер в \"Манчестър юнайтед\".В момента Бакайоко се възстановява от операция в коляното, която претърпя в края на миналия сезон. Прогнозите са, че той ще бъде готов за игра до шест седмици.Дефанзивният полузащитник е юноша на \"Рен\", където през сезон 2013/2014 г. прави първите си стъпки в мъжкия футбол. През лятото на 2014 г. той е привлечен в \"Монако\", като изиграва 41 мача в първите си два сезона с екипа на \"монегаските\".Бакайоко се утвърди като несменяем титуляр през миналия сезон и имаше огромна заслуга за спечелването на първа титла във Франция от 17 години насам и достигането до полуфиналите на Шампионската лига. Той записа 51 мача през кампанията.Полузащитникът е преминал през всички национални гарнитури от 16 до 21 години, а през март направи дебют за мъжкия национален отбор в контрола срещу Испания.", "date": "2017.07.13", "title": "\"Челси\" договори Бакайоко от \"Монако\" за 40 млн. паунда"}
{"url": "http://www.dnevnik.bg/sviat/2017/07/13/3006628_putin_predpochitashe_klintun_za_prezident_no_se/", "text": "\"Ние сме най-могъщата страна в света и ставаме все по-могъщи, защото аз държа много на армията. Например, ако Хилари беше спечелила, числеността на армията ни щеше да намалее с една десета\", каза Тръмп в интервю за Си Би Ен. \"Защо тогава той (Путин) ще предпочита мен? От първия ден исках силна армия, а той не би искал това.\"Държавният глава добави, че прави много неща, които \"са точно противоположното на това, което (Путин) би искал.\" Попитан за срещата си с руския президент в Хамбург, той каза, че се е разбрал \"много, много добре\" с него, но повтори, че Путин не е имал причини да му помага. \"Когато искам (да произвеждаме) огромно количество енергия - нови мощности за въглища, газ, фракинг, всички неща, които той не би харесал - никой не споменава това.\"Самият Путин обяви след срещата в петък, че \"телевизионният Тръмп\" е много различен от този в истинския живот и че има надежди двамата лидери да работят добре заедно.В отделно интервю за \"Ройтерс\" Тръмп обясни и че прекарал първите 20 или 25 минути от продължилата два часа среща, обсъждайки въпроса за предполагаемата руска намеса в изборите. Американските служби обявиха в доклад, че смятат за много вероятно Москва да е поръчала хакерската атака срещу щаба на демократите по време на предизборната кампания.\"Казах: \"Направихте ли го?\" Той каза: \"Не, не го направих. Категорично.\" Тогава го попитах втори път по съвсем различен начин. Каза \"не\",\" обясни Тръмп. Попитан вярва ли на Путин, той обясни: \"Вижте, нещо се случи и трябва да открием какво е, не можем да позволим такова нещо да се случи в изборния ни процес. Трябва да разберем какво се е случило.\"За \"Ройтерс\" Тръмп обясни и че не обвинява сина си за срещата с руска адвокатка по време на кампанията и дори оправда действията му: \"Много хора биха постъпили като него.\" Той добави, че разбрал за случилото се едва преди няколко дни.", "date": "2017.07.13", "title": "Путин предпочиташе Клинтън за президент, но се разбираме добре, обяви Тръмп"}
{"url": "http://www.dnevnik.bg/bulgaria/2017/07/13/3006692_visshiiat_mjusjulmanski_suvet_iska_deistviia_sreshtu/", "text": "Висшият мюсюлмански съвет осъди , определяйки го като \"поредното престъпление от омраза с явен ислямофобски мотив\". Това е записано в протестна декларация на съвета, приета на 12 юли.\"Този акт е последица от публичното говорене срещу мюсюлмани, бежанци, роми, което се упражнява от българските политици, включително и от парламентарната трибуна, и от определени национални медии. Скривайки се зад \"патриотизма\" и \"свободата на словото\", тези среди продължават да насаждат омраза в българското общество, да нанасят несправедливи удари и поставят оскърбителни етикети върху една цяла религиозна общност. Заинтересованите държавни институции и политически субекти със своето мълчание подкрепят действията на ксенофобите и медиите, които разпространяват тези идеи\", се казва в протестната декларация.Висшият мюсюлмански съвет настоява за незабавни действия не само срещу извършителите на нападения, но и срещу тези, които насаждат омраза и ненавист в обществото, се казва още в декларацията. В нея се посочва и че от особена важност ще бъде как полицията, прокуратурата и съдът ще реагират на проявите на агресия.\"Травматичната памет на мюсюлманската общност помни отнемането на изконни човешки права и в момента следи с голяма тревога дали тези времена отново се връщат. Да очакваме ли същата реакция и действия, които последваха нападението на джамията \"Баня башъ\" на 20 май 2011 година\", се пита в декларацията. Според съвета определени медии представят жертвите като извършители на престъплението.\"Ние като мюсюлмани никога няма да се примирим с тези ксенофобски и ислямофобски прояви! Ще използваме всички законови средства за защита на човешкото достойнство, което включва и свободно изповядване на религията. Ние няма да допуснем да ни бъде вменявана вина за това, че сме мюсюлмани! Ние не приемаме престъпниците да се чувстват герои и недосегаеми от закона\", е записано още в декларацията.", "date": "2017.07.13", "title": "Висшият мюсюлмански съвет иска действия срещу хората, които насаждат омраза"}
{"url": "http://www.dnevnik.bg/sviat/2017/07/13/3006588_es_dade_mesec_na_ungariia_da_popravi_zakona_za_ceu/", "text": "Европейският съюз даде срок от един месец Унгария да поправи закона си за висше образование, който фактически се оказа насочен изключително срещу Централноевропейския университет, основан и подпомаган от Джордж Сорос.Зам.-председателят на Европейската комисия Франс Тимерманс заяви в Брюксел, че Будапеща трябва до 30 дни да отговори на забележките по повод закона, който противоречи на основни ценности на ЕС. Ако властите не изпратят удовлетворителен отговор, срещу Унгария ще започне процедура в Съда на ЕС с възможност за последващи санкции.В четвъртък бе разпространено мнението на еврокомисията, което е втората от три стъпки преди да се стигне до съд. В него се казва, че законът \"противоречи на правото на академична свобода, на правото на образование и на свободата да се прави бизнес\".Еврокомисията започна процедура и по повод новия закон за дейността на финансирани от чужбина неправителствени организации. В писмото до Будапеща, което е първата от трите стъпки в наказателната процедура, се казва, че текстът му противоречи на законите на ЕС.\"Ройтерс\" припомня, че започването на съдебни дела срещу държави заради нарушаването на общностните правила е продължителен процес, от който често има минимален ефект. Това означава, че еврокомисията има малко средства да влияе на премиера Виктор Орбан, който е на власт от 2010 г. и догодина през април му предстоят редовни парламентарни избори за трети пореден мандат.Той води от месеци насам кампания срещу миграционната политика на ЕС, в която напоследък включи образа на Джордж Сорос. Това предизвика критики от еврейски организации, според които - волно или неволно - се раздухва антисемитизъм.В четвъртък говорителят на правителството Золтан Ковач съобщи за \"Ройтерс\", че това било част от \"национални консултации\" по въпроса за чуждото влияние и масовата миграция в страната и че кампанията ще приключи на 15 юли.Ковач не разкри колко средства е вложило правителството в хиляди плакати, билбордове, цели страници в пресата и телевизионни реклами.Бившият генерален секретар на ООН Кофи Анан се включи с критики днес, изразявайки дълбока загриженост от кампанията, която раздухвала ксенофобски настроения. Припомняйки, че хиляди унгарци са емигрирали след революцията от 1956 г., той добави, че се надява Унгария \"да намери изход от сегашната изолация и да се върне към ценностите на Конвенцията на ООН за бежанците и Хартата за правата на човека\".", "date": "2017.07.13", "title": "ЕС даде месец на Унгария да поправи закона за ЦЕУ, кампанията срещу Сорос спира"}
{"url": "http://www.dnevnik.bg/zelen/2017/07/13/3006634_prokuraturata_naznachi_proverka_zaradi_murtvite/", "text": "Върховната административна прокуратура е назначила проверка за смъртта на делфините в Черно море. Това се случва след няколко поредни летни сезона, в които делфините по крайбрежието  отговорните , назначават междуведомствени комисии, за да търсят тепърва причините, дори , но досега няма никакви конкретни действия или ефективни мерки.Екологът Атанас Русев съобщи преди два дни, че над 30 делфинчета вече са изхвърлени от морето това лято. Заради сериозния проблем от няколко години Русев се зае с независимо международно проучване и с помощта на румънски експерти и подвижна лаборатория за аутопсия установиха : незаконен улов на калкан – делфините се оплитат в мрежите на бракониерите навътре в морето и след като не могат да излязат на повърхността да вземат въздух, умират. Само малка част от труповете стигат до брега.Днес обвинителите са изискали от Министерството на околната среда и водите да установи причините за смъртта на делфините, нарушенията на закона, защитаващ делфина, както и да накаже виновните за това.Прокуратурата се самосезира заради медийни публикации за зачестили случаи на масова смъртност на делфини от видовете моткур, афала и обикновен делфин, които са защитени видове по смисъла на чл. 38 ал. 1 от Закона за биологичното разнообразие.", "date": "2017.07.13", "title": "Прокуратурата назначи проверка заради мъртвите делфини в Черно море"}
{"url": "http://www.dnevnik.bg/sport/2017/07/13/3006684_mugurusa_razbi_ribarikova_po_putia_kum_vtoriia_si/", "text": "Испанката Гарбине Мугуруса е първата финалистка в тазгодишния \"Уимбълдън\". 23-годишната тенисистка имаше нужда от едва 64 минути, за да постигне разгромна победа с 6:1, 6:1 срещу словачката Магдалена Рибарикова.Мугуруса ще играе за втори път на финал в Лондон след 2015 г., когато отстъпи на Серена Уилямс. В опит да спечели втория си трофей от Големия шлем след миналогодишния \"Ролан Гарос\" тя ще се изправи срещу победителката от мача между Винъс Уилямс и Джоана Конта.Испанската тенисистка нямаше абсолютно никакви проблеми срещу Рибарикова, която никога досега не беше преминавала третия кръг в турнирите от Големия шлем и само три пъти в предишните си 34 участия беше прескачала втория.Поставената под №14 Мугуруса спечели скоростно първите пет гейма на двубоя, като реализира пробиви във втория и четвъртия. Рибарикова спря серията за 1:5, но при свой сервис испанката приключи сета с категоричен гейм на 15.Втората част се разви по идентичен начин. Мугуруса проби в първия и третия гейм, затвърди без никакви проблеми направените пробиви и след 15 минути игра поведе с 4:0. Рибарикова спечели третото си подаване, но това беше всичко, което успя да направи в този мач.Мугуруса спечели 60 от разиграните 93 точки в мача, загуби едва 11 разигравания в своите подавания и спаси единствения шанс за пробив, който се откри пред словачката. Испанката реализира пет от 12-те си възможности да пробие подаването на съперничката.Рибарикова, която заради контузия се смъкна до №453 в света през март, напуска турнира с 550 хил. паунда от наградния фонд и 780 точки за ранглистата. В понеделник 28-годишната словачка ще се изкачи до №33 и ще се доближи на две позиции от рекордното си класиране.", "date": "2017.07.13", "title": "Мугуруса разби Рибарикова по пътя към втория си финал в \"Уимбълдън\""}
{"url": "http://www.dnevnik.bg/evropa/novini_ot_es/2017/07/13/3006682_evrokomisiiata_zapochna_4_proceduri_sreshtu_bulgariia/", "text": "Европейската комисия започна този месец четири процедури за нарушения на европейското законодателство, които засягат и България.Комисията призова днес България и Кипър да направят необходимото и обработват по подходящ начин. Според законодателството на ЕС градовете следва да изградят необходимата инфраструктура, за да събират и обработват отпадъчните води. Необработените отпадъчни води могат да се превърнат в заплаха здравето на хората и замърсяват водоемите, почвата, крайбрежните и подпочвените води. България и Кипър досега не прилагат правилно няколко разпоредби. Това е причината комисията да открие наказателна процедура с изпращането на писмо.Брюксел изпрати мотивирани становища на България, Кипър и Португалия, тъй като не са съобщили за прилагането на новите мерки за автоматичен.Държавите от ЕС трябваше да въведат тези мерки до 31 декември миналата година. Новите правила целят да помогнат за ограничаване на трансграничното избягване на данъчно облагане, на агресивното данъчно планиране и на вредната данъчна конкуренция. Първият обмен на информация между всички данъчни администрации в ЕС се очаква през септември. България и другите две държави трябва да отговорят до два месеца. Ако такъв липсва или не е задоволителен, Еврокомисията може да предяви иск пред Съда на ЕС.Заедно с Хърватия, Кипър, Финландия и Гърция България не е уведомила Брюксел, че прилага изцяло правилата на ЕС за. Срокът за въвеждане на директивата изтече на 18 септември 2016 г. Конкуренцията за морското пространство - за съоръжения за възобновяема енергия, риболов и водни култури, туризъм, добив на суровини, морски транспортни маршрути - очертава необходимостта от управление на водите в Европа по съгласуван начин, отбелязва Еврокомисията По силата на директивата човешките дейности в морето се осъществяват по ефикасен, безопасен и устойчив начин. В директивата се установяват общ подход за държавите от ЕС и минимални изисквания за планирането на морските райони.Ако България и останалите четири държави не изпълни своите задължения до два месеца, Еврокомисията може да предяви иск в Съда на ЕС.България се оказа и сред държавите, неприлагащи директивата за исковете за обезщетение при  С тази директива се помага на гражданите и предприятията да искат обезщетение за вреди, когато са жертва на нарушения на правилата на ЕС, като например картели или злоупотреби с господстващо положение на пазара. Директивата дава на пострадалите по-лесен достъп до доказателствата, от които се нуждаят, за да докажат понесена щета, както и повече време, за да представят своите искания.Държавите от ЕС бяха задължени да приложат директивата в националното си законодателство до 27 декември миналата година. Комисията днес изпраща мотивирани становища до България,  Кипър, Чехия, Гърция, Латвия, Малта и Португалия , които не са я уведомили какви мерки са предприели и им дава двумесечен срок да го направят. При липса на задоволителен отговор ЕК може да реши да предяви искове пред Съда на ЕС, се посочва в съобщението", "date": "2017.07.13", "title": "Еврокомисията започна 4 процедури срещу България за нарушения"}
{"url": "http://www.dnevnik.bg/bulgaria/2017/07/13/3006610_amerika_za_bulgariia_s_promenite_v_sudebniia_zakon/", "text": "Фондация \"Америка за България\"  позиция, в която се изразяват опасения във връзка с промените в Закона за съдебната власт, предвиждащи ограничаване на финансирането на съсловните организации на магистрати и забрана за работа по проекти на държави, които не са членки на Европейския съюз., а в сряда бяха гласувани на първо четене от правната комисия. Първоначално забраната включваше финансиране от всяка чуждестранна държава, но след изразена  и на  от ГЕРБ обявиха, че между четенията ще бъде предложено от забраната да бъдат изключени държавите от Европейското икономическо пространство. На практика, ако промените бъдат окончателно гласувани, организациите няма да могат да получават средства от организации в САЩ. Срещу проекта се обявиха мнозинството от НПО-тата.\"Освен ясното противоречие с основни принципи на свободата на сдружаване, записани в българската Конституция и гарантирани от редица международни актове, по които България е страна, предложените нови разпоредби на практика отричат евроатлантическите ценности, които България и нейните съюзници от ЕС и НАТО споделят, и рушат дългогодишните традиции на доброжелателство и приятелство между народите на САЩ и България в толкова много области на обществения живот – бизнес, образование, гражданско общество, културно наследство, изкуство и култура\", се казва в позицията на \"Америка за България\".От организацията пишат, че \"решително отхвърлят внушенията, че достъп до финансиране от \"чужда държава или чуждестранно лице\" предполага зависимост на получателя и открива канал за неправомерно \"влияние върху органите на съдебната власт\".Фондация \"Америка за България\" подкрепя призива на представители на гражданското общество към депутатите от Народното събрание на Република България да оттеглят или отхвърлят предложените изменения и допълнения към Закона за съдебната власт.", "date": "2017.07.13", "title": "\"Америка за България\": С промените в съдебния закон България отстъпва от евроатлантическите ценности"}
{"url": "http://www.dnevnik.bg/sviat/2017/07/13/3006685_goliamoto_othvurliane_-_kak_london_shte_prevurne/", "text": "Великобритания публикува дългоочакван законопроект, който ще ѝ позволи да превърне европейското законодателство в британско и да отхвърли институциите и документите, които я обвързват с Европейския съюз.Текстът трябва да бъде обсъден, подложен на гласуване и одобрен от парламента не по-късно от март 2019 г., когато Обединеното кралство ще напусне Европейския съюз.\"Дневник\" предлага обобщение на основните стъпки, до които законопроектът ще доведе, ако бъде приет.Според министерството за Брекзит тази стъпка отменя върховенството на европейското право над британското и \"връща контрола на Великобритания.\" С него новите европейски закони няма автоматично да стават приложими във Великобритания.Отмяната ще се случи в деня, когато Обединеното кралство напусне ЕС, се казва в законопроекта. Датата не се уточнява.Целта е да се запази \"правна приемственост\", като се даде възможността същите закони, действали преди деня на напускането, да действат и след него.От \"Даунинг стрийт\" обясняват, че тази стъпка ще позволи на бизнеса и съдебната власт да продължат да действат както преди Брекзит.Съдът в Люксембург няма да има правомощия на територията на Великобритания. Прекратяването на юрисдикцията на Европейския съд е сред така наречените червени линии на властите.Малко след публикуването на законопроекта министърът за Брекзит Дейвид Дейвис каза, че съдът няма да има възможност да се произнася по британски случаи, които не е започнал да разглежда към датата на напускане.Има европейски регулации и закони, които в момента стават автоматично приложими за Великобритания, както и за всяка страна членка, без да е необходимо за това да се прокарва закон в националния парламент. За да продължат да действат, те ще трябва също да бъдат превърнати в британски закони, за да се прилагат след Брекзит. Тълкуванията им също ще трябва да бъдат инкорпорирани в законодателството на Обединеното кралство.Кабинетът си дава правото за срок от 2 години да пренаписва закони, чието функциониране се нарушава заради напускането на Европейския съюз - например заради връзката на въпросните текстове с регулатори, които вече нямат юрисдикция на територията на Великобритания.Чрез парламентарен процес, известен като \"вторично законодателство\", ще се нанесат поправки. Министрите същевременно няма да имат абсолютни правомощия да правят това сами и дейността им ще бъде надзиравана от парламента.Смята се, че подобни промени ще са необходими в между 800 и 1000 закона.Опозицията изразява безпокойство от факта, че промени, направени в законодателството в хода на трансформацията, може да поставят под въпрос правата на служителите и екологичните стандарти. Друг проблем според нея е, че с отмяната на Хартата на основните права на ЕС не се предлага алтернативна рамка за спазване на човешките права, която ще гарантира, че Великобритания би могла да се придвижва в тази област заедно с Европейския съюз или най-малкото да разработи собствени стандарти в тази област.Текстът не дава информация и как точно възвърнатите правомощия, които министрите ще си вземат обратно от ЕС, ще могат да се \"разпределят\" между кабинета в Лондон и местните правителства на отделните съставни единици на Обединеното кралство.Докато се подготвяше, законопроектът бе обявен с името \"Законопроект за великото отхвърляне\". Впоследствие в речта на кралицата то бе сменено на \"Законопроект за отхвърлянето\", а във версията, качена на страницата на парламента, е \"Законопроект за (излизането от) Европейския съюз\".", "date": "2017.07.13", "title": "\"Голямото отхвърляне\" - как Лондон ще превърне европейските закони в британски"}
{"url": "http://www.dnevnik.bg/sviat/2017/07/13/3006804_nobelistut_za_mir_lju_siaobo_pochina_komitetut_v_oslo/", "text": "Нобеловият лауреат за мир Лю Сяобо - един от най-известните правозащитници в Китай е починал, съобщи правителството в Пекин. Нобеловият комитет в Осло обвини Китай не е позволил навреме на осъденият на 11 години затвор Сяобо да се лекува в чужбина от рак на черния дроб.Неотдавна 61-годишният китаец бе преместен от затвора в болница в град Шенян, но той вече бе в последна нелечима фаза на заболяването.\"Смятаме за изключително разочароващо, че Лю Сяобо не беше преместен в болница, където да получи адекватно лечение още преди заболяването му да е преминало в терминална фаза. Китайското правителство носи тежка отговорност за преждевременната му смърт\", заяви Берит Рис-Андерсен, председател на Нобеловия комитет.Правозащитни организации и западни правителства призоваваха китайските власти да позволят на дисидента и на съпругата му Лю Ся да напуснат страната, както нобелистът искаше. Пекин на няколко пъти предупреди да не се месят във вътрешните м уработи и настоя, че осъденият получава грижи от водещи китайски специалисти по ракови заболявания.Едва миналата събота, на 8 юли, двама лекари от САЩ и Германия бяха допуснати до болницата, след което те заявиха, че Сюобо може без проблеми да бъде преместен за лечение в чужбина. Лекарите съобщиха още ,че както Лю Сяобо, така и близките му са поискали останалата част от процедурите да бъдат направени в САЩ или Германия.Лю бе в затвора от края на 2009, осъден на 11 години затвор за подривна дейност срещу държавата. Задържан е през декември 2008, два дни преди публикуването на \"Харта 08\", в чието написване взема участие. \"Харта 08\" е декларация, призоваваща за демократизация на Китай, подписана от над 350 интелектуалци и активисти за правата на човека. Тя взима името си от \"Харта 77\", публикувана през 1977 от дисиденти и интелектуалци в Чехословакия и критикуваща тогавашния комунистически режим.През 2010 е избран от Нобеловия комитет да получи наградата за мир за тази година \"за дългата си ненасилствена борба за фундаментални човешки права в Китай\". Външното министерство на Китай реагира остро на избора, обявявайки, че \"Лю е престъпник, осъзден от китайските съдебни власти за нарушаване на китайски закон\", и че \"решението такъв човек да бъде награден осквернява наградата\".Китай отказва да изпрати свои представители на церемонията по награждаването и успява да убеди още 18 страни да направят същото. Самият Лю години след това оставаше в затвора и не можа да присъства. Така той стана третият нобелов лауреат след Карл фон Осиецки (1935) и Аун Сан Су Чи (1991), наградени докато са в затвора. По време на церемонията Нобеловата му диплома и награда бяха поставени на празен стол, а норвежката актриса Лив Улман прочете есето му \"Нямам врагове\", написано за съдебния му процес от предходната година.Малко след като решението на Нобеловия комитет е обявено е задържана и жена му, Лю Ся. Досега тя продължава да е под домашен арест без да е обвинена в нищо.", "date": "2017.07.13", "title": "Нобелистът за мир Лю Сяобо почина, комитетът в Осло обвини Китай"}
{"url": "http://www.dnevnik.bg/biznes/2017/07/13/3006781_karina_karaivanova_vnese_predlojeniia_za_dvama/", "text": "Председателят на Комисията за финансов надзор (КФН) Карина Караиванова внесе в парламента предложенията си за постовете на двамата зам.-председатели с изтекли мандати, се вижда от сайта на Народното събрание.За зам.-председател, отговарящ за надзора на инвестиционната дейност, тя предлага дългогодишният ръководител в Българската фондова борса Румен Соколов.За зам.-председател с ресор \"Осигурителен надзор\" тя предлага юриста Йордан Чомпалов.Ако бъде избран, Соколов ще поеме ресора на . Оттогава за ресора отговаря членът на комисията Владимир Савов, чиято основна отговорност е анализът и оценката на рисковете на финансовите пазари. Чомпалов ще смени Ангел Джалъзов, чийто мандат изтече още през 2014 г.До ситуацията комисията да работи в намален състав и с членове с изтекъл мандат се стигна по времето на предишния председател Стоян Мавродиев. Това стана заради формулировката в закона, която позволява зам.-председатели да бъдат предлагани единствено от председателя на КФН. Мавродиев не предложи нови лица нито след оставката на Попов, нито след края на мандата на Джалъзов. Според процедурата след не по-малко от 12 дни двамата трябва да бъдат изслушани в бюджетната комисия на парламента, а след това кандидатурите да бъдат подложени на гласуване в пленарната зала.В биографичната справка за Румен Соколов се казва, че до 2006 г. е работил като журналист в \"Капитал\", \"Ройтерс\", \"Дневник\" и \"Инвестор\", като инвестиционен посредник. През последните 11 години кариерата му е свързана с Българската фондова борса. Бил е главен експерт, отговарящ за привличането на нови емитенти и управител на дъщерното дружество на БФБ \"Сервиз финансови пазари\".Квалификацията и професионалния опит на Соколов в най-голям степен свидетелстват за богатия опит и задълбочените му познания в специфичната област на капиталовите пазари\", пише Караиванова до депутатите. Чомпалов е дългогодишен адвокат, практикуващ в правото на ценните книжа и финансовите пазари. Участвал е в разработването на законодателната уредба за функционирането на капиталовите пазари в България, а между 1996 и 2001 г. е бил на различни постове в тогавашната Държавна комисия по ценните книжа.Караиванова изтъква в мотивите си богатия му опит в разработването на нормативни актове, което според нея ще е \"изключително полезно за разработване на принципно нови нормативни актове в областта на осигурителния надзор в КФН\".Самата Караиванова беше избрана за председател на КФН преди година с 6-годишен мандат. ", "date": "2017.07.13", "title": "Карина Караиванова внесе предложения за двама зам.-председатели на КФН"}
{"url": "http://www.dnevnik.bg/zelen/2017/07/13/3006805_evropeiskata_komisiia_shte_sudi_bulgariia_zaradi_losho/", "text": "Европейската комисия започва наказателна процедура срещу България заради лошо качество на пречистване на водата в редица градове. Това са информирали от Брюксел с официално писмо до страната ни.Комисията е констатирала пропуски за пречистване на градските отпадъчни води, които се разминават с изискванията на европейските директиви, съобщават в съобщение до медиите от Министерството на околната среда и водите.Според комисията страната ни не е осигурила необходимото качество на пречистване в 96 градски агломерации. Констатациите се базират на данни към 2014 г.От МОСВ уверяват, че през последните десет години България полага системни усилия за решаването на констатираните в писмото проблеми. Пречистването на отпадъчните води е приоритет в работата на Министерството на околната среда и водите.Над 2.3 млрд лв. от оперативна програма \"Околна среда\" 2014-2020 са насочени към изграждане на ВиК инфраструктура в агломерации с над 10 хил. жители, за които се отнася писмото, отчитат от ведомството.В предходния програмен период успешно са изпълнени 221 проекта в сектор \"Води\" с усвоена безвъзмездна финансова помощ в размер на над 2.4 млрд. лв. Изградени или реконструирани са 50 пречиствателни станции за отпадъчни води .В сегашния програмен период към момента са обявени 11 процедури на обща стойност 881 209 959 лв. (38% от ресурса на ОПОС в сектор \"Води\"). Договорени са средства в размер на 602 826 493 лв. (26% от ресурса по оста). Работи се за реализирането на проектите с бенефициенти общините: Асеновград, Плевен – Долна Митрополия, Добрич, Приморско, Елхово, Айтос, Враца, Банско, Варна – Златни пясъци, Видин, Тервел и Ямбол. Вече приключиха първите два фазирани проекта – пречиствателните станции на Шумен и Раднево. До края на годината ще бъде обявен и останалият ресурс по оста на база на резултатите от регионалните прединвестиционни проучвания, които са възложени от Министерството на регионалното развитие и благоустройството. В проучванията се идентифицират приоритетните инвестиции във ВиК инфраструктура в агломерации над 10 000 е.ж. на територията на 16 консолидирани ВиК оператора.В предния програмен период със средства от ОПОС са изградени или реконструирани 50 пречиствателни станции за отпадъчни води – Благоевград, Бургас, Бяла Слатина, Варна, Вършец, Габрово, Етрополе, Казанлък, Карлово, Кнежа, Козлодуй, Костинброд, Кричим, Кубрат, Кърджали, Ловеч, Лозница, Луковит, Мездра, Момчилград, Монтана, Несебър, Нови пазар, Павликени, Панагюрище, Пещера, Пирдоп, Поморие, Провадия, Първомай, Раковски, Руен, Свиленград, Свищов, Септември, Созопол, Сопот, Стамболийски, Трявна, Троян, Тунджа, Хисаря, Червен бряг, Ябланица, Бяла - Русе, Бургас (Банево), Силистра, Исперих, Ботевград, Белене. От подобрените условия във ВиК сектора се ползват над 889 594 жители.", "date": "2017.07.13", "title": "Европейската комисия ще съди България заради лошо качество на пречистване на водата"}
{"url": "http://www.dnevnik.bg/sport/2017/07/13/3006758_pilotite_ot_formula_1_napraviha_shou_po_ulicite_na/", "text": "Пилотите от  зарадваха хиляди жители на Лондон, като направиха демонстративно каране на прочутия \"Трафалгар скуеър\". Новите собственици на спорта организираха специално събитие, наречено Формула 1 лайв.Това беше и загрявка за феновете на Острова за предстоящия уикенд за Гран при на Великобритания на пистата \"Силвърстоун\".Всички 10 отбора уважиха събитието, а единственият пилот, който не се показа пред феновете в Лондон, беше местната звезда Люис Хамилтън.Освен , Себастиан Фетел и другите звезди с болиди от миналото караха легендарните Деймън Хил, Дженсън Бътън и Мика Хакинен, както и актуалният световен шампион Нико Розберг, който се пенсионира в края на 2016 г.Кметът на Лондон  беше един от специалните гости на събитието и дори разкри, че градът би могъл да приеме старт от Формула 1 в бъдеще.\"Това е страхотно събитие, много хора успяха да зърнат любимците си и да се върнат с тях. Лондон с радост би станал домакин на старт от Формула 1. Това е спорт, от който се интересува целият свят\", каза кметът на Лондон.Един от шефовете на Формула 1, Шон Брачис, също подсили слуховете за влизане на Лондон в календара.\"Великобритания е един от нашите най-важни пазари, защото оттук са излезли големи шампиони, освен това много тимове имат бази тук. Бъдещето е в уличните надпревари\", каза изпълнителният директор на Формула 1.От ръководството търсят начин да задържат Великобритания в календара, след като стана ясно, че ", "date": "2017.07.13", "title": "Пилотите от Формула 1 направиха шоу по улиците на Лондон (видео)"}
{"url": "http://www.dnevnik.bg/bulgaria/2017/07/13/3006782_cacarov_razporedi_proverka_na_tvurdeniiata_na_mareshki/", "text": "Главният прокурор Сотир Цацаров се самосезира по публикации в медиите, отразяващи твърденията на лидера на \"Воля\" и зам.-председател на Народното събрание Веселин Марешки, че му е оказван натиск във връзка с повдигнатите му днес обвинения.В края на юни Марешки разказа пред различни медии, че е . \"До май месец имах срок да приключа с търговията с горива\", , коментирайки разследванията срещу него, заради които бе свален депутатският му имунитет. Днес пред журналисти в кулоарите на парламента Марешки отново повтори думите си.Той добави, че миналия декември прокуратурата е прекратила производството срещу него, защото няма доказателства за извършено престъпление, а сега папката \"се вади от чекмеджето\". Според Марешки исканията да прекрати бизнеса си с горива идвали от хора, които \"мародерстват този бизнес, имат възможност да поставят такива условия\".Главният прокурор разпореди на Софийската градска прокуратура незабавно започване на проверка на изнесените данни, се казва в съобщение от пресцентъра му. По-рано днес . Според него в периода от есента на 2012 г. до края на 2015 г. той е заплашил 7 собственици на аптеки в градовете Варна, Добрич, Видин, Плевен и София.", "date": "2017.07.13", "title": "Цацаров разпореди проверка на твърденията на Марешки, че е бил изнудван"}
{"url": "http://www.dnevnik.bg/bulgaria/2017/07/13/3006691_okonchatelno_valentin_dimitrov_-_valyo_toploto_niama/", "text": "Софийският апелативен съд (САС) окончателно отказа на бившия шеф на столичната \"Топлофикация\" Валентин Димитров, известен като Вальо Топлото, да излезе предсрочно от затвора. Той е там от година и седем месеца.Димитров е в затвора от края на ноември 2015 г., след като получи ефективна присъда от три години за безстопанственост. По този процес Вальо Топлото бе признат за виновен, че е разпилял имущество на \"Топлофикация\", похарчено за луксозни стоки като джет, джакузи, огромни количества захарни изделия, скъпи сирена, алкохол, различни аксесоари, хранителни добавки и др.Остават му да излежи още 10 месеца и 9 дни.Преди около година бившият шеф на \"Топлофикация\" бе оправдан по друго дело - за валутни престъпления. В момента пък е подсъдим по трето дело - за пране на пари в размер на 12 млн. лв., като не е платил около 2 млн. данъци.В жалбата си до апелативните магистрати Вальо Топлото се е изкарал жертва на изпълнителната власт. Той иска предсрочно освобождаване от затвора и посочва, че определението на , която му отказа, не е обективно, защото е съобразено с интересите на изпълнителната власт и взето под \"мощен медиен натиск\", информира \"Правен свят\". Аргументите на СГС бяха, че той не се е превъзпитал.Апелативният съд напълно споделя мотивите на първата инстанция. Съдиите Пламен Дацов, Светла Букова и Атанаска Китипова изтъкват, че действително наказанието е започнало да дава коригиращ ефект, но процесът на поправяне все още не е приключил. Възраженията на Димитров за намеса на изпълнителната власт и оказване на обществен натиск пък са оставени без коментар от магистратите, защото за тях няма никакви доказателства.Димитров бе поредния излежаващ ефективна присъда, който се възползва от поправка в Наказателно-процесуалния кодекс, която позволи на затворниците сами да искат от съда да бъдат предсрочно освободени. Законовото изменение влезе в публичното пространство след като стана известно, че съдът е освободил предсрочно Любомир Димитров, известен с прякора Гребеца и Ивайло Ефтимов - Йожи от групата за отвличане \"Наглите\". в затвора за доизтърпяване на присъдата.", "date": "2017.07.13", "title": "Окончателно: Валентин Димитров - Вальо Топлото няма да излезе предсрочно от затвора"}
{"url": "http://www.dnevnik.bg/bulgaria/2017/07/13/3006809_vtorata_sudebna_instanciia_uvelichi_prisudite_za/", "text": "Увеличение на наказанията получиха подсъдимите за убийството по хомофобски подбуди на студента Михаил Стоянов в Борисовата градина. Софийският апелативен съд (САС) призна Александър Георгиев и Радослав Кирчев за виновни и прие, че неоснователно двамата са получили занижени наказания от първата инстанция заради младата им възраст и продължителността на делото.Апелативните магистрати осъдиха Георгиев на 15 години затвор, а Кирчев на 6 години.Преди две години Софийският градски съд (СГС) постанови 13-годишна ефективна присъда спрямо Георгиев и 4 години и 10 месеца затвор за Кирчев, който е бил непълнолетен към момента на извършване на убийството.26-годишният Михаил Стоянов беше пребит до смърт от младежи, които \"прочиствали парка от гейове\", през есента на 2008 г., а заради проточило се разследване. Мотивът на нападателите бил, че Михаил им заприличал на гей. Той е бил нападнат в гръб с ритници и юмруци. Умира от задушаване, след като му е била счупена подезичната кост.По делото така и не се разбра как подсъдимите са разбирали кои от жертвите им са хомосексуални.Както първата инстанция, така и САС приема, че убийството не е извършено по хулигански, а по хомофобски подбуди.Според апелативните съдии - Елена Каракашева, Десислав Любомиров и Карамфила Тодорова, безпричинната омраза на подсъдимите към жертвата е продиктувана от \"лишената от каквато и да било интелигентност и напълно грешна представа на подсъдимите за собствената им значимост и превъзходство над тези, които смятат за различни\", предава \"Правен свят\".След края на делото то трябва да се върне в градския съд за ново произнасяне по гражданските искове, тъй като апелативните магистрати са обезсилили присъдата в тази ѝ част.Градският съд е присъдил на майката на Стоянов 250 хил. лв., които подсъдимите да заплатят заедно. САС обаче отбелязва, че по делото са били приети два иска за по 250 хил. лв. срещу всеки от подсъдимите. Според САС по този начин градският съд се е произнесъл по непредявен иск, което прави присъдата в тази ѝ част недопустима.Повече за статистиката на извършените престъпления в столичния парк четете .", "date": "2017.07.13", "title": "Втората съдебна инстанция увеличи присъдите за убийство на студент по хомофобски подбуди"}
{"url": "http://www.dnevnik.bg/sviat/2017/07/13/3006836_deputati_v_polsha_predlojiha_okonchatelna_chistka_vuv/", "text": "Депутати от управляващата в Полша партия \"Право и справедливост\" (PiS) внесоха в парламента проект на закон, определящ да бъдат подменени всички членове на Върховния съд с изключение на онези, назначени от правосъдния министър. Това предизвика незабавни протести от опозицията и обвинения, че партията увеличава до недопустими предели влиянието си над процеса за назначаване на съдии в нарушение на конституционното разделение на властите.\"В деня, след като този закон влезе в сила, съдиите от Върховния съд, назначени според съществуващите сега процедури, ще бъдат пенсионирани с изключение на онези, които е избрал министърът на правосъдието\", пише в проекта, цитиран от \"Ройтерс\". Съгласно Конституцията от 1997г. Върховният съд контролира решенията на гражданските и военните съдилища и определя дали парламентарните избори са валидни.\"Ето така започват диктатурите\", коментира Борис Будка, депутат от най-голямата опозиционна сила - партията \"Гражданска платформа\". Това е \"много опасно и много глупаво\", каза пред частна телевизия бившият президент и лидер на \"Солидарност\" Лех Валенса.От PiS отвръщат, че партията има демократичен мандат да направи правораздаването по-ефективно и по-отговорно пред обществото.Въпреки призивите от съдии и правозащитни организации опозицията не успява да организира някакъв значим обществен протест срещу действията на управляващата партия. Това отразява и разочарованието на поляците от система, в която дори най-обикновени дела се точат с години, отбелязва \"Ройтерс\".В сряда PiS прокара закон, с който на парламента се дават по-големи права при назначаването на районни и апелативни съдии. Това става чрез предоставяне на депутатите на правото да избират мнозинството от членовете на Националния съвет на магистратите (KRS). Говорител на KRS коментира през националната агенция ПАП, че действията на депутатите от PiS и на правителството представляват \"пълзяща атака\" срещу правосъдната система.Депутати от \"Право и справедливост\" са отвръщали на такива критики с твърдения, че и в няколко други държави от ЕС изпълнителната и законодателната власти имали решаващ глас при назначаването на съдии. Те дават за пример Германия, където парламентът и представители на отделните провинции определят членовете на Конституционния съд.Но PiS постави под прекия контрол на правителството прокуратурата и държавните медии. С новия закон допълнително се учеличават правомощията на правосъдния министър, който надзирава прокурорите.След като през 2015г. дойде на власт, PiS проведе дълбоки промени в Конституционния съд, а Европейската комисия обвини Варшава, че подкопава демокатичния баланс и взаимния контрол между институциите.", "date": "2017.07.13", "title": "Депутати в Полша предложиха окончателна чистка във Върховния съд"}
{"url": "http://www.dnevnik.bg/sviat/2017/07/13/3006811_bi_bi_si_i_si_bi_es_se_razbraha_da_spodeliat/", "text": "Британският обществен оператор Би Би Си обяви, че е подписал споразумение за обмен на редакционно и новинарско съдържание със Си Би Ес нюз, новинарското поделение на американската телевизия.Двете организации ще споделят видео, редакционно съдържание и други ресурси както във Великобритания и САЩ, така и в други части на света, казва Си Би Ес.Американската телевизия обясни в съобщение, че партньорството ще им помогне да увеличат новинарското си съдържание. \"Си Би Ес е напълно отдадена на каузата да отразява по оригинален начин събитията по света - ангажимент, който се споделя и от Би Би Си.\"Обменът между двете организации ще започне \"веднага\" и ще се разшири в близките месеци.", "date": "2017.07.13", "title": "Би Би Си и Си Би Ес се разбраха да споделят новинарски ресурси"}
{"url": "http://www.dnevnik.bg/sviat/2017/07/13/3006846_turciia_izprati_fregati_i_podvodnica_do_sondaji_krai/", "text": "Турция изпрати военни кораби и подводница за следят сондажен кораб в Източното Средиземноморие, което може да повиши напрежението с Кипър след провала на преговорите за обединение на разделения остров.Сондажите са договорени между Кипър и френския енергиен гигант \"Тотал\". Турските военни казват, че двете фрегати и подводницата \"ще гарантират сигурността на преноса на петрол\". Трета фрегата ще наблюдава излезлият преди дни в открито море сондажен кораб West Capella, нает от \"Тотал\" и италианската \"Ени\" за търсене на природен газ.Анкара заяви след провала на преговорите под егидата на ООН, че ще предприеме мерки срещу Кипър, ако властите започнат проучвания за петрол и газ около острова. Причината е, че тези ресурси принадлежали и на Кипър, и на кипърските турци от т.нар. Севернокипърска турска република.В четвъртък външният министър Мевлют Чавушоглу съобщи, че с колегата си от енергийното министерство работят по план срещу едностранни стъпки на Кипър, но не даде подробности.Турската армия окупира от 1974г. насам значителна част от Кипър след вдъхновен от гръцката хунта преврат и заявява, че международно признатото правителство в Никозия няма юрисдикция за проучване и експлоатиция на изкопаеми въглеводороди.", "date": "2017.07.13", "title": "Турция изпрати фрегати и подводница до сондажи край Кипър"}
{"url": "http://www.dnevnik.bg/sport/2017/07/13/3006853_barde_specheli_12-iia_etap_v_tura_a_aru_obleche/", "text": "След 12 етапа пълна доминация на отбора на \"Скай\" и , британецът загуби жълтата фланелка в Обиколката на Франция. Общо 51-ият ден на Фрум в жълто в кариерата му се оказа последен за него, след като Ромен Барде спечели етапа до Пейрагуд, а Фабио Ару поведе в генералното класиране.Първият планински етап в Пиренеите предложи голяма драма и обърна генералното класиране нагоре с краката. Барде финишира за 5.49:38 часа, изпреварвайки с 2 секунди Ригоберто Уран и . Фрум изостана с 22 секунди в последните 300 метра, а с 4-те секунди бонификация, Ару облече жълтата фланелка.\"Знаех, че в края на етапа ни предстои истинска стена и затова гледах да запазя максимално много сили за финала. Беше много тежко, но се радвам, че успях да спечеля. Предстои голяма битка до финала, нищо не е решено\", каза Барде след финала.Тежкият етап беше идеална възможност за много състезатели да се включат в откъсването. Някои от тях като Марсел Кител и Майкъл Матюс избягаха, за да вземат точки от междинния спринт, а други се прицелиха в точки за фланелката за катерачи.На спринта Матюс спечели пред Кител, но не успя да съкрати с много преднината на германеца за зеленото трико.Ветеранът Стив Къмингс пък си беше набелязал етапът до Пейрагуд като възможност да се поздрави с победа и направи дълга атака, която го откъсна от останалите.Съставът на \"Скай\" отново показа изумителната си сила и на практика контролираше целия етап. Всички седем съотборници на Крис Фрум водиха от първия километър до последните 300 метра, подготвяйки идеално почвата за победа на лидера в генералното класиране.На изкачването Порт де Бале от висша категория, високото темпо на Михал Квятковски разби основната група на парчета и всички претенденти останаха без съотборници, освен Фрум.След поляка много силна смяна направи Микел Ниеве, който успя да елиминира Найро Кинтана и Алберто Контадор, а последен от \"Скай\" трябавше да води Микел Ланда.Баскът водеше до последните 300 метра, но трикратният победител от Тура не успя да се възползва от доброто каране на отбора си. Той се пречупи тотално и само изгледа как Барде, Уран, Ару и Дан Мартин финишират пред него.Фрум обаче не получи помощ от Ланда, който реши да кара за себе си. Британецът финишира седми, на две места зад съотборника си.В генералното класиране Ару успя да прескочи британеца и да поведе с шест секунди. Барде е трети на 25, а Уран – на 55. Колумбиецът получи 20-секундно наказание на финала, заради инцидент с Джордж Бенет.Найро Кинтана запази осмо място, но вече е на повече от 4 минути зад жълтото трико.Утре предстои най-краткият етап с общ старт за тази година – 101 км между Сен Жирон и Фоа, който отново може да преобърне класирането.", "date": "2017.07.13", "title": "Барде спечели 12-ия етап в Тура, а Ару облече жълтата фланелка"}
{"url": "http://www.dnevnik.bg/sport/2017/07/13/3006835_vinus_uiliams_spria_ustrema_na_konta_i_stigna_devetiia/", "text": "Американката Винъс Уилямс ще спори с Гарбине Мугуруса във финала на \"Уимбълдън\". Петкратната шампионка застана на пътя на любимката на домакините Джоана Конта.Уилямс имаше нужда от 76 минути, за да спечели с 6:4, 6:2. С успеха си тя се класира за деветия си финал в турнира, като ще се бори за осмата си титла от Големия шлем.По-рано Мугуруса .Мачът вървеше оспорвано, равностойно и без пробиви до 4:4. След това Конта първа застраши подаването на съперничката си, като поведе с 40:15. Уилямс съумя да се защити и взе подаването си.Веднага след това американката отговори на предизвикателството и дръпна с 40:0. Конта спаси първия сетпойнт, но след това Уилямс приключи спора.Петкратната шампионка от \"Уимбълдън\" игра по-добре във втория сет, като се възползва от добрата си успеваемост на първи сервис. Тя направи ключов пробив за 3:1, а след това проби и в осмия гейм, за да спечели мача.Последната титла на Уилямс е от 2008 г., а последният й финал е от следващия сезон, когато загуби с 6:7 (3), 2:6 от сестра си Серена Уилямс.", "date": "2017.07.13", "title": "Винъс Уилямс спря устрема на Конта и стигна деветия си финал на \"Уимбълдън\""}
{"url": "http://www.dnevnik.bg/bulgaria/2017/07/13/3006687_vremenniiat_shef_na_sofiiskiia_raionen_sud_iska/", "text": "Временният председател на Софийския районен съд Стефан Милев е образувал дисциплинарно производство срещу съдията от съда Мирослав Петров. Причината: той е върнал на два пъти дело на прокуратурата. За акцията на Милев съобщиха 31 наказателни съдии, които смятат действията на временния им ръководител за недопустими.Защото дали разпорежданията на съдията (с такъв акт казусите се връщат на прокуратурата) са правилни и как са обслужили нуждите на наказателното производство заедно с изискването за разглеждането му в разумен срок могат да преценят единствено горестоящите съдебни инстанции по реда на закона.Темата с връщането на делата на държавното обвинение е любима на главния прокурор Сотир Цацаров, като той често препращал към съда отговорността за бавенето на процесите. В парламента в момента се намират и поправки в Наказателнопроцесуалния кодекс, част от които предвиждат именно мерки, които целят връщане на делата на прокуратурата. Преди два дни Цацаров заяви, че като бивш съдия смята, че е по-редно съдът да постановява оправдателни присъди, а не да връща дела. Според 16 съдии от районния съд и 15 съдии от градския съд Милев няма компетентност да се занимава с този въпрос и да иска наказание за Мирослав Петров. \"Тъй като е недопустимо да се провежда спор между Вас и съдията-докладчик за обхвата на правомощията му по чл. 248 НПК, още повече – по висящо наказателно производство и при реален риск административната намеса да компрометира базисното изискване за гарантиране на справедлив процес по смисъла на чл. 6 ЕКПЧ, което включва и изискването за независим и безпристрастен съд, апелираме към чувството Ви за отговорност и настояваме за прекратяване на дисциплинарната процедура\", пишат още съдиите.Сайтът \"Дефакто\" цитира заповедта на Милев, в която той иска производство за \"неоправдано забавяне\" на производството по едно дело, а не за решенията му по него. Твърди се също така, че на три пъти в СРС не са изпълнени указания на по-горната инстанция за насрочването на същото наказателно дело.", "date": "2017.07.13", "title": "Временният шеф на Софийския районен съд иска наказание за съдия, връщал дела"}
{"url": "http://www.dnevnik.bg/zelen/2017/07/13/3006820_povalen_ot_viatura_vekoven_dub_v_sofiia_shte_bude/", "text": "Част от вековно дърво от вида летен дъб в парка на Националната художествена галерия в София беше повалена от вятър в сряда, на 12 юли, съобщиха от пресцентъра на Министерството на околната среда и водите (МОСВ).Дъбът е обявен за защитен природен обект през 1974 година и е вписан в Държавния регистър на вековните дървета под номер 636.Комисия е оценила физиологичното състояние на дървото. Експертите са установили, че дъбът е паднал заради загниване в основата на ствола, причинено от патогенна гъба.Дадено е предписание да се предприемат спешни мерки по отстраняване на останалата част от дървото, тъй като представлява заплаха за живота и здравето на гражданите. Дъбът ще бъде заличен от регистъра на вековните дървета.", "date": "2017.07.13", "title": "Повален от вятъра вековен дъб в София ще бъде отстранен"}
{"url": "http://www.dnevnik.bg/sviat/2017/07/13/3006859_franciia_i_germaniia_zapochvat_da_praviat_nov/", "text": "Франция и Германия загърбиха дългогодишните си спорове и конкуренция и обявиха планове за разработване на европейски боен самолет. Проектът ще бъде част от инициативата за по-тясно сътрудничество в ЕС по въпросите на отбранителните разходи, унифициране на националните стандарти и намаляване дублирането на бойна техника и оборудване в името на защита на национални компании от военно-промишления комплекс.\"Ройтерс\" коментира, че с този ход се ускоряват стъпките за оформяне на бъдещата европейска индустрия за производство на европейски боен многоцелеви самолет и на съществуващите три основни програми за самолети - многонационалният \"Юрофайтър\" (Eurofighter), френският \"Рафал\" (Rafale) и шведският \"Грипен\" (Gripen).Решението отразява и активизираните усилия за вливане на нова енергия във френско-германските отношения след решението на Великобритания да напусне ЕС. Според специалисти по отбрана, цитирани от \"Ройтерс\", целта му е отчасти и да се игнорира водеща отбранителна сила в Европа.Париж и Берлин си поставят за цел в следващата една година - до средата на 2018г. - да изработят пътна карта за съвместно разработване на нов самолет, който да замени съществуващата флотилия от конкуриращи се машини и модели.\"Днес има прекалено много европейски стандарти и изисквания, а понякога и международна конкуренция между европейците\", заяви президентът Еманюел Макрон на пресконференция с канцлера Ангела Меркел. \"Мога да потвърдя, че това е една дълбоко стигаща революция, но ние не се боим да я започнем, когато тя се провежда спокойно, структурирано и с течение на времето\", добави той след съвместно заседание на двете правителства.Двете страни обявиха, че новата бойна система, която според анализатори може да включва смес от пилотирани и безпилотни машини, ще замести \"Рафал\" и \"Юрофайтър\", намиращи се в остра конкуренция за международни поръчки.Това ще бъде и краят на продължило десетилетия наред разцепление между Франция и Германия, след като Париж се оттегли от проекта \"Юрофайтър\" през 80-те години, за да се фокусира върху проекта \"Рафал\" на компанията \"Дасо авиасион\" (Dassault Aviation).Анализатори на отбранителната индустрия казват, че случващото се е неприятна новина за Лондон и за водещата му корпорация BAE Systems. \"Това е сигнал и към британците. Той казва: \"Напускате ЕС и ние продължаваме напред - повече не ни интересуват опитите ви да блокирате ЕС по въпросите на отбраната\", коментира високопоставен представител на германската отбранителна индустрия пред \"Ройтерс\".Съвместната декларация не посочва каква роля - ако изобщо се предвижда такава - биха играли британците във френско-германското начинание. Великобритания е с най-големите отбранителни разходи в ЕС и партньор в \"Юрофайтър\" с Германия, Испания и Италия.Франция и Великобритания - и двете членове на Съвета за сигурност на ООН и с тесни връзки в отбраната и сигурността - се договориха през 2010г. да си сътрудничат по въпроси на ядрените и ракетните технологии. Но днес някои френски представители на властта изказват тревогата си за въздействитето на Брекзит върху тази отбраната.Анализатори и представители от отбранителните среди казват, че френско-германската инициатива за нов боен самолет може да тласне Лондон към ще по-тясно индустриално и отбранително сутрудничество със САЩ. Британците в момента участват и в \"Юофайтър\", и в проекта F-35 на компанията \"Локхийд Мартин\".\"Почти неизбежно изглежда Великобритания да обмисли ново сътрудничество с Америка за самолетите от следващо поколение\", казва Александра Ашборн-Уолмсли от лондонския Royal United Services Institute. \"Великобритания прие, че не може сама да проектира и произвежда друг боен самолет - както като естествена еволюция на програмата F-35, така и защото има доста по-малко участие в американския проект, отколкото би си струвало едно включване във френско-германската програма.\"Трети смятат, че днешната декларация е само началото на продължителни и непредвидими европейски преговори, засягащи корпорации като BAE и партньорите ѝ в \"Юрофайтър\" Airbus и Leonardo.Париж и Берлин се договориха също за рамка на сътрудничеството за следващия модел на атакуващия хеликоптер Airbus Tiger, както и за тактически ракети въздух-земя.В допълнение двете страни ще работят съвместно за поръчване на сухопътни системи като тежки танкове и артилерия.Преди 2019г. може да бъде подписан договор за военния проект \"Юродрон\", включващ още Италия.", "date": "2017.07.13", "title": "Франция и Германия започват да правят нов европейски боен самолет"}
{"url": "http://www.dnevnik.bg/bulgaria/2017/07/13/3006852_zdravnata_kasa_otchita_izlishuk_ot_16_mln_lv_za_2016_g/", "text": "Парламентарната комисия по здравеопазването в парламента прие с 11 гласа \"за\" и 9 \"против\" годишния отчет за дейността и годишния отчет за изпълнението на Националната здравноосигурителна каса за 2016 г.Докладите бяха представени от председателя на надзорния съвет на касата Кирил Ананиев и срещнаха критики от депутатите на БСП и ДПС, според които те не отразяват реалното финансово състояние на институцията. От една страна, във финалния отчет е , но от друга -  и още неразплатени разходи за български лечебни заведения и лекарства са прехвърлени в бюджета за 2017 г., изтъкнаха от опозицията.Председателят на комисията Даниела Дариткова и останалите депутати от ГЕРБ подкрепиха отчетите, но със забележката, че е необходим по-добър анализ на здравните и финасовите данни, с които борави институцията, защото става въпрос за огромни обеми и от двете.В отговор Кирил Ананиев и подуправителят на касата Димитър Петров обявиха, че планират сформирането на ново  в рамките на институцията, което да борави със статистиката и да дава насоки за оптимизирането на дейностите и разходите.", "date": "2017.07.13", "title": "Здравната каса отчита излишък от 1.6 млн. лв. за 2016 г. при дългове от над 200 млн. лв."}
{"url": "http://www.dnevnik.bg/sviat/2017/07/13/3006869_bogat_raion_na_belgiia_speshno_tursi_imigranti/", "text": "Говорите ли белгийски? Не, защото такъв език няма. В Белгия се говорят три официални езика: френски, нидерландски и немски. Мнозина знаят, че южната част от страната, Валония, е френскоезична, а във Фландрия на север се говори фламандски - практически същият език като холандския/нидерландския в съседното кралство. По-малко известен е обаче фактът, че в Белгия съществува още една равнопоставена езикова общност: немскоезичната. Още през 18-ти век хората, живеещи в източната част на днешна Белгия, говорят немски диалекти. През Първата световна война те се бият на страната на Райха, но Версайският мирен договор приписва тези територии на Белгия. Днес регионът официално се казва \"Немскоезична общност\" и е известен със съкращението DG. Много от хората там не харесват името.Името не харесва и Оливер Пааш, министър-председателят на Немскоезичната общност. Според него регионът се нуждае от ново име, за да подчертае тежестта си, а и факта, че - редом с Фландрия и Валония - е равнопоставена федерална провинция на Белгия. Защото когато чуят \"общност\", повечето хора изобщо не си представят самостоятелна федерална територия със собствен парламент и законодателство. \"А и съкращението DG веднага се свързва с \"Долче и Габана\" например. За имижда на нашия регион това изобщо не е хубаво\", добавя Пааш.\"Източна Белгия\" - така иска да се нарича в бъдеще Немскоезичната общност DG. В сравнение с Фландрия и Валония (които сами по себе си не са особено големи), този регион е същинско джудже. Но неговите 77 хиляди граждани си имат собствен парламент, собствена администрация, собствени детски градини и училища, където се преподава на немски. Регионът граничи с Германия, с Люксембург, с Холандия и с Валония, а това, естествено, го превръща в средище на различни влияния и култури. Източна Белгия се гордее и със силната си икономика, безработицата тук е едва седем процента. Но населението застарява, младите хора са малко, а недостигът на специалисти става все по-осезаем, оплаква се премиерът Пааш. Надеждата му е, че новото име ще направи региона по-атрактивен.\"Много ни трябват нови заселници. И затова се опитваме да се представим пред света в най-благоприятна светлина.\" Колкото повече хора разберат, че в Източна Белгия е хубаво, толкова по-добре, посочва Пааш и добавя: \"Ние сме пресметливи като германците и живеем като французите. За нас с основание се казва, че сме много прилежни и дисциплинирани. В същото време обаче умеем истински да се веселим.\"Немскоезичните белгийци празнуват карнавала точно толкова пъстро и бурно, колкото и германците в съседните федерални провинции. Тамошните хора масово гледат футболните мачове от Бундеслигата, но стане ли дума за национални отбори, винаги викат за белгийските \"червени дяволи\". И отдавна са свикнали с усещането, че са едно добре защитено малцинство в периферията на Белгия. Тази роля дори им харесва. Както казва Гюнтер Мателе, един от местните хора: \"Имаме пълна автономия. Чувстваме се супер, доволни сме и живеем щастливо. Всичко е всъщност перфектно\".", "date": "2017.07.13", "title": "Богат район на Белгия спешно търси имигранти"}
{"url": "http://www.dnevnik.bg/sviat/2017/07/13/3006829_gugul_otdelia_milioni_za_da_vliiae_na_obshtestvenoto/", "text": "Американският технологичен гигант \"Гугъл\" е похарчил милиони през последното десетилетие, за да финансира изследвания в Европа и в САЩ в опит да повлияе на общественото мнение. Това твърди базираната в Съединените щати неправителствена организация \"Кампания за отчетност\" (CfA) , цитиран от в. \"Гардиън\".Средствата са предоставяни за изследвания, които изглежда подкрепят бизнес интересите на компанията и я защитават от предизвикателствата, които създават пред нея съответните регулатори, пише организацията. \"Гугъл използва огромното си богаство в опит да влияе на създаващите политики на всяко ниво,\" казва Даниъл Стивънс, изпълнителен директор на CfA. \"Регулаторите трябва най-малкото да осъзнават, че правни и академични разработки с претенция за независимост, на които те разчитат, са стигнали до тях чрез \"Гугъл\".\"Според доклада компанията е финансирала 329 изследвания на публични политики между 2005 и 2017. Някои от текстовете са на учени и икономисти от водещи университети в Оксфорд, Единбург, Станфорд, Харвард, Масачузетс, Берлин и други. В над половината случаи авторите са получили парите директно от \"Гугъл\", а в останалите те са стигнали до тях чрез групи или институции, поддържани от компанията.Твърди се и че в 66% от случаите авторите, които са получили между 500 и 400 000 долара, не са съобщили какъв е източникът на изследванията им. .\"Гугъл\" обяви след публикуванети на доклада, че информацията в него е \"силно заблуждаваща\", тъй като засяга всички трудове, създадени от всяка организация, на която компанията е правила дарения. Според неин представител отпускането на средства е мотивирано от факта, че тя подкрепя принципи на отворения Интернет, свързани с патенти, авторско право и свобода на изразяването и подкрепя на учените да \"продължават с изследванията и идеите им да стават публично достояние.\"Компанията също така очаква учените да разкриват източниците си на финансиране и да пазят независимостта си и отбелязва, че някои от авторите на изследванията са коментирали критично дейността ѝ в различни области. Тя обвини CfA, че не е разкрила един от собствени си спонсори - компанията Oracle, която  срещу \"Гугъл\".", "date": "2017.07.13", "title": "Гугъл отделя милиони, за да влияе на общественото мнение чрез изследвания, твърди доклад"}
{"url": "http://www.dnevnik.bg/sport/2017/07/13/3006872_siti_e_na_krachka_da_vzeme_uokur_ot_totnum_za_50_mln/", "text": "\"Манчестър сити\" е на крачка от един от най-големите вътрешни трансфери във Висшата лига. \"Гражданите\" са се разбрали с \"Тотнъм\" за привличането на Кайл Уокър, съобщава Би Би Си.Според информацията клубът от Манчестър ще плати 50 млн. паунда за английския национал. Очаква се 27-годишният десен бек да премине медицински прегледи в петък и сделката да бъде сключена.Ако не се получи промяна, Уокър ще замине с \"гражданите\" за турнето в САЩ. Мениджърът на \"Сити\" Хосеп Гуардиола опитваше да вземе Дани Алвеш, но .Уокър ще е третият нов футболист на \"Сити\" след полузащитника Бернардо Силва и вратаря Едерсон Мораеш. Десният бек пристигна в \"Тотнъм\" от \"Шефилд юнайтед\" през 2009 г. Той изигра 183 мача във Висшата лига, като има и 27 срещи за националния отбор.Бранителят попадна в идеалния отбор на Висшата лига за миналия сезон.Водени от , клубовете от английския елит вече похарчиха над 500 млн. паунда за нови футболисти. Очаква се това лято да бъде счупен трансферният рекорд от 1.165 млрд. паунда от преди година. През януари за нови играчи във Висшата лига бяха похарчени 1.38 млрд. паунда.", "date": "2017.07.13", "title": "\"Сити\" е на крачка да вземе Уокър от \"Тотнъм\" за 50 млн. паунда"}
{"url": "http://www.dnevnik.bg/bulgaria/2017/07/13/3006863_gerb_bsp_i_maia_manolova_se_obediniha_sreshtu_stroeja/", "text": "Десетки жители на София се събраха на протест срещу строежа на 44-етажен небостъргач върху зелена площ На протеста присъстваха още омбудсманът Мая Манолова, общинският съветник от ГЕРБ Михаил Владов, общинският съветник от БСП Николай Николов и депутатът от БСП Христо Проданов. Кметът на район \"Триадица\" Николай Терзиев също изказа подкрепа за протестиращите.Омбудсманът Мая Манолова нарече проекта \"безумие\" и заяви, че нейният екип от юристи ще помогне на гражданите да поискат отмяна на решението на Върховния административен съд, което дава път на строежа въпреки Общия устройствен план. Според Христо Проданов е възможно да бъде оспорвана замяната на терена, с която строителната фирма \"НИКМИ\" го е добила през 2006 година. Проданов каза още, че \"небостъргачът няма да бъде нито син, нито червен, нито зелен. Той ще е голям.\"По устройствен план част от терена на НИКМИ е зелена площ, в която може да се построи кафене, църква или тоалетна. В непосредствена близост до нея са подлеза и спирка на градския транспорт, а планираната сграда ще е 150-метра, или 7 пъти по-голяма от околните.Общинският съветник Михаил Владов също беше на мнение, че замяната може да бъде оспорвана. Той допълни и, че инициирано от ГЕРБ изменение на общия устройствен план предвижда на терена да няма застрояване. Кметът на Триадица и архитектът на района заявиха, че общината е твърдо против сградата и ще търси начин да предложи нов терен на \"НИКМИ\".Мая Манолова обърна внимание, че в Закона за устройство и застрояване на Столична община има редица текстове, които трябва да бъдат изменени, защото на базата на тях се разрешава да се построят редица високи сгради в София.По-рано днес кметът на София Йорданка Фандъкова съобщи, че Столичната община е подготвила законови промени, с които да се ограничи високоетажното строителство в София. След решение на Върховния административен съд от края на април главният архитект на София е задължен да издаде разрешение за строеж на обекта, но той все още не го изпълнява.", "date": "2017.07.13", "title": "ГЕРБ, БСП и Мая Манолова се обединиха срещу строежа на небостъргач в София"}
{"url": "http://www.dnevnik.bg/bulgaria/2017/07/13/3006882_gorski_pojar_bushuva_blizo_do_selo_stara_kresna/", "text": "Сериозен горски пожар бушува в землището на благоевградското село Стара Кресна, съобщи МВР. Сигналът за него е получен в дежурната част на пожарната около 13 часа.Към момента огнената стихия е обхванала няколкостотин декара борова гора и сухи треви. Пожарът се разпространява върхово и се развива в труднодостъпна местност.Действията на пожарникарите са затруднени от планинския терен и метеорологичните условия. На място има пожарни екипи и 30 човека от местното горско стопанство. В гасенето ще се включи и летателна техника от военновъздушните сили.Към момента няма пряка опасност за хората в района.", "date": "2017.07.13", "title": "Горски пожар бушува близо до село Стара Кресна"}
{"url": "http://www.dnevnik.bg/politika/2017/07/13/3006867_boiko_borisov_bulgariia_gurciia_i_surbiia_suzdavat/", "text": "България, Гърция и Сърбия създават икономически перспективи за региона. Такава теза изказа министър-председателят Бойко Борисов след срещата в Солун с гръцкия си колега Алексис Ципрас и със сръбския президент Александър Вучич.\"Трите народа заедно сме по-силни, защото създаваме такива икономически перспективи за региона, че и другите колеги от Западните Балкани ще имат интерес от това\", заяви Борисов на брифинг, цитиран от пресслужбата на Министерския съвет.Според Борисов регионът има огромни перспективи в сфери като туризма, енергетиката, природните ресурси. Той акцентира и върху значението на железопътните и транспорти коридори, които да свързват държавите. \"Не бива да се повтаря моделът на бивша Югославия, а всяка държава от Балканите трябва да има пряк достъп до всяка друга държава на Балканите\", отбеляза премиерът на България.Той изтъкна необходимостта на Западните Балкани да се даде европейска перспектива и сподели оптимизма си след срещата на лидерите от \"Берлинския процес\" в Триест, където е бил заявен ясен ангажимент по въпроса. \"С Алексис си обещахме да направим максималното, което зависи от нашите две държави, нашите приятели от Сърбия да отидат където им е мястото. Не държим да се знае годината, но особено младите поколения трябва да имат перспектива, за да може политиците да направят всичко, което се изисква от тях, за да осигурят на народите си просперитет\", заяви Борисов.Гръцкият премиер Алексис Ципрас също определи днешната тристранна среща като изключително важна за региона. \"Рискът от дестабилизация заради етнически и политически конфронтации, рискът от нарастване на ислямизма, последиците от мигрантските потоци са проблеми и ние всички искаме да работим в диалог за мира и стабилността на Балканите\", подчерта Ципрас. Той изрази подкрепа за европейската перспектива на Сърбия и изтъкна волята на сръбската страна да изпълнява всички условия.Според гръцкия премиер сигурността на Европа минава през Балканите и заяви, че Европейската комисия оценява усилията на сръбската страна в тази посока. Гръцкият министър-председател посочи още, че продължава укрепването на диалога по инфраструктурните и енергийни проекти между трите държави, по чиято реализация се работи активно.Президентът Александър Вучич благодари за подкрепата за Сърбия в европейския й курс. Той изрази готовност страната му да участва в проекти от икономически интерес за региона.", "date": "2017.07.13", "title": "Бойко Борисов: България, Гърция и Сърбия създават икономически перспективи за региона"}
{"url": "http://www.dnevnik.bg/bulgaria/2017/07/13/3006873_denica_zlateva_e_osvobodila_borshosh_ot_finansova/", "text": "Докладът на Мирослав Боршош за финансовото състояние на НДК е бил приет от служебния вицепремиер с ресор българското европредседателство Деница Златева, а Боршош – освободен от финансова отговорност. Това обяви в ефира на Би Ти Ви министърът на културата Боил Банов.\"На 2 май, един ден преди края на управлението, е направено това, защо – да каже тя. Аз не мога да коментирам. От предишния борд на НДК имаше човек, който ме помоли да го освободя от работа и от финансова отговорност, а аз го освободих от работа, но не от финансова отговорност\", даде пример той.\"Предполагам, че това означава: освобождаването от финансова отговорност дава някаква свобода на този, който е освободен\", каза Банов.Вчера депутатът от БСП Деница Златева , че тя е одобрила допълнителните разходи, свързани с европредседателството в НДК. Те бяха отправени на, което събра трима министри от ГЕРБ, отговаряли за дружеството в последните три години. Министърът на културата обяви още, че с ремонта на НДК има забавяне спрямо първоначалната договореност и той няма да приключи на 30 септември. \"Но не е фатално дали ремонтът ще стане на 30 октомври или 10 ноември. Над 60% от дейностите са изпълнени. В нормален график ще финишира всичко\", увери той.На въпрос дали ще стигнат парите, Банов заяви, че е длъжен да се оправя с това, което има. По думите му сега има важна поръчка, свързана със сигурността, а ако всичко е чисто, ще върне Боршош начело на НДК, тъй като той има \"сериозна визия за развитието на двореца\".\"НДК беше страшно мъртвило, бяхме го забравили Сега НДК е сериозен, адекватен културен център. И това трябва да се продължи. Няма лошо и НДК да продуцира собствени събития, важното е да бъдат и финансово обезпечени, да се види и каква възвръщаемост има. На пръв поглед изглежда, че възвръщаемостта е била по-малка и там някъде е проблемът\", обясни Банов.", "date": "2017.07.13", "title": "Деница Златева е освободила Боршош от финансова отговорност, каза Боил Банов"}
{"url": "http://www.dnevnik.bg/politika/2017/07/13/3006895_italiia_shte_pomaga_na_bulgariia_sus_softuer_za/", "text": "Италия е готова да предостави безвъзмездно на България софтуер за борба с финансовите престъпления, корупцията и организираната престъпност. Това е казал президентът Серджо Матарела пред президента Румен Радев, съобщиха пт прессекретариата на държавния глава.\"Италия е готова до обучи български експерти. В няколко държави е въведен този софтуер и вече се регистрират чувствителни резултати\", каза Радев след срещата си с Матарела в Рим.По думите му Дъблинското споразумение е несправедливо към държавите, които формират външните граници на Европейския съюз и затова е необходимо да се работи за нова система, която да отчита спецификата и проблемите на тези страни.Румен Радев информира още, че президентът Матарела е изразил подкрепата си за присъединяването на България към Шенген, както и позицията на Италия за разграничаване на бежанците от военните конфликти от икономическите имигранти.Президентите Радев и Матарела са коментирали и възможностите за облекчаване на административните процедури пред бизнеса и за последващото увеличаване на двустранния стокообмен, който за 2016 година е 4.2 млрд. евро. През последните 20 години Италия е инвестирала над 1.5 млрд. евро в българската икономика.", "date": "2017.07.13", "title": "Италия ще помага на България със софтуер за борбата с корупцията"}
{"url": "http://www.dnevnik.bg/sport/2017/07/13/3006834_botev_izmukna_cenno_ravenstvo_v_izrael/", "text": "\"Ботев\" стигна до ценно равенство срещу \"Бейтар\" в първия мач от втория предварителен кръг в Лига Европа. \"Канарчетата\" се пребориха за 1:1 в Петах Тиква.Домакините поведоха в 11-ата минута с гола на Тал Кахила, а Серкан Юсеин изравни за пловдивчани след почивката.\"Ботев\" показа колеблива игра в защита, но отборът от Израел направи много пропуски, които му попречиха да постигне по-добър резултат. Българският представител също имаше няколко възможности при бързи атаки, но също не ги използва.В 11-ата минута след ъглов удар вратарят Иван Чворович излезе лошо и Кахила вкара. Последваха шансове за \"Бейтар\", но Чворович няколко пъти се справи със задачата си.Тодор Неделев изпусна добра възможност да изравни в 34-ата минута. Той излезе срещу вратаря на съперника, но стреля встрани. Малко преди почивката Чворович направи две отлични спасявания.Домакините имаха инициативата и през второто полувреме, но резултатът се запази до 73-ата минута. Тогава \"Ботев\" изравни - Крум Стоянов стреля, вратарят спаси, а при добавката Юсеин отбеляза.В последните 20 минути \"Бейтар\" притисна съперника си , но изпуснатите възможности от чисти позиции направиха така, че равенството да се запази. В това време Неделев пропиля отличен шанс да изведе съотборник сам срещу вратаря при контраатака.Реваншът е след седмица в Бургас.", "date": "2017.07.13", "title": "\"Ботев\" измъкна ценно равенство в Израел"}
{"url": "http://www.dnevnik.bg/gradska_sreda/2017/07/13/3006870_planut_za_borisovata_gradina_bez_avtomobili_reklami_i/", "text": "Движението на автомобили в Борисовата градина да бъде забранено. Рекламните и преместваемите обекти, заведенията на езерото \"Ариана\" и клуб \"Маймунарника\" да бъдат премахнати. Това са част от предвижданията на , който беше представен днес.Автори на плана са проектантското студио \"Ковачев архитекти\", по поръчка на Столичната община от 2015 г. На представянето присъстваха главният архитект на София Здравко Здравков, председателят на Съюза на архитектите в България Георги Бакалов и общински съветници.Според проекта в периферията на Борисовата градина трябва да бъдат.Един от тях трябва да бъде на мястото на автокъщата за луксозни автомобили \"Капитолия\". Конната база също ще бъде преместена в по-вътрешната част на парка, защото според проектантите \"спира влизането в парка, а се използва от много малко хора\".Според авторите на плана всички проектанти, което са участвали в конкурса на Столичната община са предложили базата да бъде преместена.Отвореният клубНа негово място се предвижда изграждането на \"3 дансинга, където най-много да се сервира бира\". Заведенията по езерото \"Ариана\" също да бъдат премахнати, а на тяхно място да се възстанови старата бирария, за която проектантите били събрали достатъчно архивни снимки и документи.с бариери и подвижни стълбове. Те ще пропускат единствено линейки, коли на полицията и пожарната, както и автобуси на футболни клубове.Предвижда се и изграждането на пешеходен подлез под бул. \"Драган Цанков\" от метростанция \"Васил Левски\" към Софийската гимназия по строителство и геодезия \"Христо Ботев\". Проектантите обясниха, че днешното представяне е предварително, като . По думите на архитект Атанас Ковачев \"ще има още много обществени обсъждания\".", "date": "2017.07.13", "title": "Планът за Борисовата градина: Без автомобили, реклами и \"Маймунарника\""}
