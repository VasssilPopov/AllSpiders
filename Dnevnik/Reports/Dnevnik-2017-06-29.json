{"url": "http://www.dnevnik.bg/analizi/2017/06/29/2998325_nato_rusiia_i_provalenite_nadejdi/", "text": "Като човек, посветил години труд и лична енергия на напредъка на отношенията между НАТО и Русия, няма как да съм доволна от състоянието на тази връзка днес.През 2004, когато започнах работа в отдела за отношения с Русия, в НАТО цареше оптимизъм и увереност, че тежкото наследство от студената война е останало в миналото. Очакването на мнозина – наивно в ретроспекция – беше, че отношенията между НАТО и Русия могат да се развият подобно на тези с Европейския съюз, където доброто партньорство в една област става стимул за сътрудничество по други теми.И така с оптимизъм за ново начало НАТО и Русия заработиха заедно в различни области. Например НАТО предостави на Русия иновативна и безопасна технология и инвестира милиони долари за обезвреждане на стари експлозиви в Калининград. В същия дух НАТО предостави на Русия възможност за участие в специализирани учения и технология за подводно спасяване, чрез която седем руски моряци бяха спасени от аварирала подводница край Камчатка през 2005 г.Сътрудничеството премина границите на Алианса и Русия: работихме заедно по стабилизацията на Афганистан, а в началото на 2014 г. след почти едногодишни и сложни преговори бяхме близо до решение за съвместно евакуиране на химическите оръжия от Сирия.Разбира се, не всичко беше цветя и рози. Имахме и сериозни разногласия - например относно системата за противоракетна отбрана на НАТО, решение, взето през 2009 г., или по решението на Русия през 2007 г. да спре да прилага Договора за обикновените въоръжени сили в Европа. И въпреки това години наред споделяхме желанието да работим заедно по теми от общ интерес въпреки различията помежду ни с надеждата, че достигане на съгласие по някои въпроси в перспектива би ни помогнало да преодолеем и сериозните ни разногласия. За жалост се случи точно обратното.Годините на трудоемки преговори и сериозни инвестиции бяха провалени заради едно решение, взето посред нощ – 22 срещу 23 февруари 2014 г. от 4-5 души (поне според думите на руския президент Владимир Путин, излъчени в ).Началото на руската агресия срещу Украйна беше най-драматичния знак, че предпочитанията на Кремъл за това как трябва да бъде организирана международната сигурност се различават значително от вижданията на голямата част от международната общност. Само един пример – в  преди две години президентът Путин призова за ред, базиран на решенията от Ялтенската конференция; едва ли са много европейските държави, които биха приветствали подобна геополитическа уредба днес. Затова не е учудващо, че не само страните - членки на НАТО, но и практически всички страни в Европа, включително и съседите на Русия, отхвърлиха руските предложения за нов договор за сигурност в Европа, който Русия се опитва да наложи едностранно от 2009 г.И въпреки всичко мнозина продължават да се питат дали все пак не е по-добре да сме по-прагматични – да продължим партньорството с Русия в областите от взаимен интерес и да оставим настрани неудобни теми, като силовото анексиране на Крим в разрез с международното право и продължаващата руска агресия срещу Украйна. В крайна сметка може би с времето партньорството ще помогне да изгладим различията?Ние в НАТО години наред вярвахме в този подход, но реалността го опроверга. Партньорството ни с Русия беше по-близко и по-изчерпателно, отколкото с която и да било друга държава. Но въпреки нашия ентусиазъм и въпреки ползите за Алианса и за Русия партньорството не успя да надделее над сериозните различия помежду ни.Причината е, че НАТО е общност, изградена върху споделени ценности и принципи. Няма как просто да ги сложим настрани и се съгласим, че е допустимо Русия да променя едностранно и със сила европейските граници. Граници, които самата Русия беше признала и се беше доброволно задължила да спазва.Тези принципи са и принципи, под които Русия също се е подписала – например Основополагащия договор за отношенията между НАТО и Русия от 1997 г., Римската декларация от 2002 г., Хартата на ООН, Заключителния акт от Хелзинки от 1975 г. и Будапещенския меморандум от 1994 г. Какъв партньор е страна, която нарушава договорите си и погазва принципите, които твърди, че споделя?Днес Русия продължава да нарушава суверенитета и териториалната цялост на Украйна и на Грузия и да държи войските си в Транснистрия против волята на молдовското правителство. При това положение как бихме могли са подходим \"прагматично\" към Русия? След първата насилствена и нелегална промяна на международно утвърдените граници в Европа от края на Втората световна война нито съвестта ни, нито историята биха простили това.1. Принципите, на които е базирано съвременното международно право, са универсални и винаги надделяват над едностранното военно насилие.2. Суверенитетът на която и да било държава не може да е относително понятие, което другите уважават само когато ги устройва.3. Когато някой нарушава задълженията си по международното право, това не може да остане без последствия.При дадените обстоятелства не можем просто да продължаваме прагматично сътрудничество с Русия все едно че нищо не се е случило. Но това не значи, че сме спрели всички връзки с Русия. НАТО нито иска, нито може да изолира Русия с тактики от времето на студената война. Силна и ефикасна отбрана в комбинация с реален диалог: това е пътят, начертан от лидерите на държавите - членки на НАТО, във Варшава миналата година.И без да сме партньори, има много теми, които можем и трябва да обсъждаме с Русия. Особено в условия на засилено военно присъствие и чести учения е много важно да имаме отворени и изпитани канали за комуникация, включително и между военните, за да можем навреме да отстраняваме недоразумения и да предотвратяваме инциденти. Такъв диалог служи да намалява риска от евентуална ескалация и може да помогне за установяване на по-прозрачни и предсказуеми отношения помежду ни при дадените обстоятелства.Тук важна роля играе Съветът НАТО - Русия. В 15-те години от създаването си той продължава да служи като платформа за диалог. Сега с Русия имаме дълбоко принципиални разногласия, но също и форум, където можем да ги обсъждаме, както и някои теми от взаимен интерес - например ситуацията в Афганистан. И НАТО, и Русия продължават да ценят този форум, защото дискусиите продължават по взаимно съгласие. Това беше базата за достатъчно конструктивни отношения до 2014, която продължава да има стойност и за двете страни.След края на студената война отношенията НАТО - Русия бяха институционализирани през 1991 г. с влизането в Северноатлантическия съвет за сътрудничество и програмата \"Партньорство за мир\" от 1994 г. Преди 20 години бе подписан Основополагащият акт НАТО - Русия, с който тези отношения придобиха формална основа. Тя бе подсилена през 2002 г. с основаването на Съвета НАТО - Русия като срещи за консултации по актуални въпроси на сигурността и пряко сътрудничество.Ситуацията се промени с военните действия на руснаците в Грузия през август 2008 г. До пролетта на 2009 г. бяха замразени всякакви срещи в Съвета НАТО - Русия и сътрудничеството в няколко сфери. Алиансът продължава да призовава Москва да се откаже от признаването за независими държави на отцепилите си райони Абхазия и Южна Осетия. Всички практически съвместни действия в гражданския и отбранителния сектор бяха замразени през април 2014 г. сред анексирането на Крим.Каналите за политически и военни комуникации остават отворени, периодично се провеждат срещи на базата на реципрочност .", "date": "29-june-2017", "title": "НАТО, Русия и провалените надежди"}
{"url": "http://www.dnevnik.bg/biznes/2017/06/29/2998315_okshunaiz_zapochva_da_raboti_i_za_durjavni_institucii/", "text": "Платформата за търгове \"Окшънайз\" започва да работи и за държавни институции, които провеждат обществени поръчки, от 10 юли вместо от Коледа, . Това съобщава в писмо до медиите създателят й Ивайло Пенчев, собственик на \"Уолтопия\".За разлика от фирмените потребители за обществени институции платформата ще е безплатна, а целта е договорите да са прозрачни.Ходът на бизнесмена идва след словесни престрелки с Комисията за финансов надзор, която го проверява платформата след сигнал на Асоциацията на застрахователните брокери. Оплакването беше, че през \"Окшънайз\" се провеждат търгове и за застраховки, а секторът подлежи на лицензиране от комисията. Със закъснение регулаторът  от проверката, но все още не е обявил дали и какви санкции ще наложи на компанията на Пенчев. Междувременно , че в документа са изнесени данни, които представляват търговска тайна.Логиката на бизнесмена е, че ако платформата му, в която предлагащите услуги компании се състезават с конкурентите си предлагайки по-ниски цени, се използва за обществени поръчки, така ще се вижда дали условията в тях са моделирани за определен кандидат. А също ще се пестят обществени средства, защото се очаква доставките на стоки и услуги да стават в пъти по-ниски цени.ОБРЪЩЕНИЕ КЪМ СВОБОДНИТЕ БЪЛГАРИ\"СВОБОДНИ БЪЛГАРИ,Обещах ви, че за коледа Окшънайз ще бъде готов за ползване от държавните и общинскии институции.Е да, ама сърце юнашко не трае! Не ни се чака до Коледа.ПУСКАМЕ ГО ДРУГИЯ ПОНЕДЕЛНИК - ДЕСЕТИ ЮЛИ!От десети, всеки който харчи нашите пари, ще може да го прави напълно прозрачно за всички нас, ползвайки Окшънайз.Държавният чиновник ще може публично да описва предмета на покупкатаИ ДОКАТО ГО ОПИСВА, ВСИЧКИ НИЕ ЩЕ ВИЖДАМЕ КАКВО ПИШЕ!НА ЖИВО!Ако човечецът е решил да заложи критерии в полза на приятели, всички заинтересувани бъдещи доставчици ще видят престъплението още в зародиш и ще могат също така публично да реагират – кой с псувня, кой с мъдри думи, кой с цитати на членове от закони.Когато предметът на покупката е описан и всички заинтересовани са имали време да се изкажат относно безпристрастността на заданието, започва поддаването.И ОТНОВО: ВСИЧКИ НИЕ ЩЕ НАБЛЮДАВАМЕ НА ЖИВО ПРОЦЕСА НА ПОТДАВАНЕ ТАКА, КАКТО ГО ВИЖДАТ ИЗПЪЛНИТЕЛИТЕ.НА ЖИВО!Когато търгът приключи, идва най-хубавото. Всички участници, включително и ВСИЧКИ НИЕ, ще видим всички подробности по търга – оферти, качени файлове, коментари, имена на офериращите, ВСИЧКО!ВСИЧКО!И СЪЩО ТАКА НА ЖИВО ЩЕ ВИДИМ ОБЯВЯВАНЕТО НА ПОБЕДИТЕЛ И АРГУМЕНТАЦИЯТА НА ОБЯВЯВАЩИЯ!НА ЖИВО!ПРЕДСТАВЯТЕ ЛИ СИ!??ЗА ПРЪВ ПЪТ В ИСТОРИЯТА ВСИЧКИ НИЕ - СВОБОДНИТЕ БЪЛГАРИ, ЩЕ МОЖЕМ ДА НАБЛЮДАВАМЕ НА ЖИВО КАК ЧИНОВНИЦИТЕ ХАРЧАТ ПАРИТЕ НИ!!!!И АКО НЯКОЙ ВИ КАЖЕ, ЧЕ ТАКА НЕ СЕ ПРАВИ ЗАРАДИ НЯКАКВА СИ КОНФИДЕНЦИАЛНОСТ, НИЕ ЩЕ МУ ТЕГЛИМ ЕДНА ЛЮТА МАЙНА. ЗАЩОТО НЕ СМЕ СЪГЛАСНИ, КОЙТО И ДА Е БИЛО ЧИНОВНИК ДА ХАРЧИ НАШИТЕ ПАРИ ТАЙНО ОТ НАС!КОНФИДЕНЦИАЛНОСТТА Е НАЙ-ДОБРАТА СРЕДА ЗА ПРОЦЪФТЯВАНЕ НА ИЗМАМАТА!ПРОЗРАЧНОСТТА, КОЯТО ОКШЪНАЙЗ СЪЗДАДЕ, Е ПО-ГОЛЯМО ПОСТИЖЕНИЕ В БИТКАТА С ИЗМАМИТЕ ОТ ВСИЧКИ ЗАКОНИ ЗА И ПРОТИВ КОРУПЦИЯТА ПИСАНИ НЯКОГА НЯКЪДЕ ОТ НЯКОГО!За да ме разберете, ще ви дам един пример:Колко от вас са летели със самолет?А на колко от вас им се е допърдявало по време на полет?А колко от вас са пръдвали, надявайки се, че шумът на двигателите ще заглуши чревния тътен, а вентилацията ще се погрижи за уханието?А сега тези, които сме го правили, да си представим как щяхме да постъпим в тих самолет без вентилация?Казвам ви: И НАЙ-ДОБРИТЕ ИЗМЕЖДУ НАС СА ИЗКУШЕНИ ДА ПРЪДНАТ, АКО НЯМА ДА БЪДАТ ЗАБЕЛЯЗАНИ. А ДОРИ И НАЙ-ЛОШИТЕ ЕДВА ЛИ ЩЕ ГО СТОРЯТ ПУБЛИЧНО!РАЗБРАХТЕ МЕ.\"", "date": "29-june-2017", "title": "\"Окшънайз\" започва да работи и за държавни институции предсрочно от 10 юли"}
{"url": "http://www.dnevnik.bg/sport/2017/06/29/2998425_privurjenici_na_botev_sa_bili_atakuvani_ot_albanski/", "text": "Привърженици на \"Ботев\" са били атакувани от фенове на \"Партизани\" в Тирана. Това се е случило часове преди началото на мача между двата отбора в първия предварителен кръг в Лига Европа.Група албански запалянковци са се приближили към заведение, в което са били феновете на \"Ботев\", и са започнали да хвърлят предмети. Видео в местен сайт показва, че полицията се е намесила бързо и до преки сблъсъци не се е стигнало.Това е поредният инцидент със запалянковците на \"Ботев\". На път за Тирана те имаха проблеми в Македония, където .По информация на местната полиция трите рейса са спрели към 3.00 часа (4.00 ч. българско време) за почивка на магистралата Скопие -Тирана, край град Куманово, на определените за това места. Четирима от привържениците са изрисували графити. Според пловдивския \"Марица\" графитите са били с елементи на свастика, а според местните - с обидно за Македония съдържание. В добавка те залепили няколко стикера с българския флаг. Полицията твърди, че разполага с видеозапис.Версията на феновете е, че са били спрени заради транспаранти с патриотични надписи и развети български знамена.Около обяд автобусите са отпътували от град Крива паланка към Тирана с полицейски ескорт след намесата на българското посолство в Скопие, съобщиха от външното министерство.", "date": "29-june-2017", "title": "Привърженици на \"Ботев\" са били атакувани от албански фенове в Тирана"}
{"url": "http://www.dnevnik.bg/bulgaria/2017/06/29/2998422_niama_da_otvariame_front_sreshtu_prezidenta_obiavi/", "text": "Няма да търсим корупционни практики и няма да отваряме фронт срещу президента Румен Радев, каза днес по Би Ти Ви председателят на , която ще проверява всички факти и обстоятелства по процедурата на избор на нов изтребител за армията Емил Христов.Той поясни, че целта е да се види какво е правено, каква методика е използвана, как се е стигнало до класирането и как се е работило. \"Не искаме да застрашим процеса на преговори с потенциалните доставчици\", каза още Христов. Той подчерта, че амбицията на комисията е да работи максимално прозрачно, като ако се натъкнат на нередности, те ще бъдат съобщени на правителството и медиите.Председателят на комисията обяви, че е странно как служебното правителство набързо прави едно класиране на офертите за изтребители, а по проекта за модернизация на флота не предприема нищо. Христов каза още, че е необяснимо и дисквалифицирането на самолетите F-16 от конкурса.\"Не познавам никой от комисията, подредила офертите. За мен те са офицери, работили по един проект\", завърши Емил Христов.", "date": "29-june-2017", "title": "Няма да отваряме фронт срещу президента, обяви председателят на комисията за изтребителите"}
{"url": "http://www.dnevnik.bg/sport/2017/06/29/2998513_levski_shte_podhodi_s_vnimanie_kum_revansha_sus/", "text": "\"Левски\" ще се насочи с внимание към реванша със \"Сутиеска\" в Лига Европа, заяви треньорът Николай Митов. Сините  и след седмица ще гостуват в Черна гора в опит да довършат започнатото.\"Ние ще подходим сериозно за втория мач, няма да има подценяване. 3:1 е добър резултат, но трябва да сме внимателни\", каза треньорът.\"В София се представихме много добре, макар да допуснахме неприятен гол. Отиваме в Черна гора, за да победим\", продължи Митов.\"Започнахме мача много добре, показахме агресия и търпение с топката. Имаше и малко брак, можеше да направим още по-категоричен резултата преди почивката.\"\"Следващата седмица ще сме физически по-добре. Знаех, че са напуснали няколко играчи в \"Сутиеска\", но мен ме интересуваше ние как ще играем. Искам по-голяма увереност. Агресия, себераздаване и желание - това са трите основни неща, които искам в \"Левски\", каза Митов.", "date": "29-june-2017", "title": "\"Левски\" ще подходи с внимание към реванша със \"Сутиеска\", заяви Митов"}
{"url": "http://www.dnevnik.bg/bulgaria/2017/06/29/2998339_policeiskite_sindikati_svikvat_nacionalen_protest_na_5/", "text": "Полицейските синдикат в страната официално обявиха намерението си за национален протест в началото на юли в столицата. От най-голямата организация - Синдикалната федерация на служителите в МВР (СФСМВР), съобщиха, че протестът е планиран за 5 юли пред катедралния храм \"Александър Невски\".. От думите на вътрешния министър Валентин Радев обаче стана известно, че няма как да се случи в настоящия момент, защото няма аргументи за това. По късно, обсъждайки проблемите на служителите в системата, премиерът , които полицаите не са получавали от 4-5 години, както и за гориво.Сега от СФСМВР заявяват, че това не е достатъчно, и настояват да бъдат изпълнени трите им искания - увеличаване на заплатите, спешни промени в Закона за МВР и подготвяне на проект за изцяло нов закон.\"Очакваме законодателната и изпълнителната власт да предприемат действия за промяна на унизителните условия, в които служителите на МВР са поставени при изпълнение на задълженията си по опазване на сигурността и безопасността на гражданите на Република България\", се казва в декларация до министъра на вътрешните работи Валентин Радев, подписана от седем синдикални организации.Ръководителят на СФСМВР Валентин Попов обяви по Би Ти Ви, че зад протеста няма политически сили и това се доказва от факта, че първият протест, организиран от синдиката, е когато министър на вътрешните работи е бил Михаил Миков. След това протести имало при всички останали министри, независимо от партийната им принадлежност.Попов каза още, че не се търси конфронтация с ръководството на МВР, но когато има нерешени проблеми, не може да се работи нормално. Синдикалният лидер поясни, че искането, от което няма да отстъпят, е заплатите да се вдигнат тази година.\"От коя дата, с какъв процент, това подлежи на преговори\", поясни Валентин Попов. Той припочни, че синдикатите искат възнаграждения да се вдигнат с 15%.", "date": "29-june-2017", "title": "Полицейските синдикати свикват национален протест на 5 юли"}
{"url": "http://www.dnevnik.bg/biznes/2017/06/29/2998412_svetovnata_banka_predloji_kak_da_se_reformira_pazarut/", "text": "На среща в Министерството на енергетиката пред широк кръг от заинтересовани страни Световната банка представи проучването си върху електроенергийния сектор в страната и препоръките за неговото реформиране във връзка с въвеждането на пълна либерализация на пазара, съобщиха от Министерството.Един от основните проблеми пред енергийния отрасъл са натрупаните в миналото финансови дефицити, сочи анализът на Световната банка. С предприетите през 2015 и 2016 г. мерки за стабилизиране на системата тези дефицити намаляват значително и в момента отрасълът се развива устойчиво.Друг извод от направените анализи гласи, че българският електроенергиен пазар е изложен на ценови рискове при колебания в доставките. Затова е важно да има финансови механизми, които да управляват тези рискове. Екипът на Световната банка препоръчва въвеждането на т.нар. \"договори за разлика\" като един от успешните модели за това. При този тип договори се определя една референтна цена и промените на пазарните цени спрямо нея се компенсират от едната или другата договарящи се страни.Една от дискутираните възможности е фонд \"Сигурност на електроенергийната система\" да бъде страна по тези договори. Според екипа на Световната банка тази практика е дала много добри резултати в други държави и това е високоефективен начин за успешно осъществяване на прехода от модела \"единствен купувач\" към дерегулиран пазар.Сериозно място в дискусията е било отделено на защитата на т.нар. уязвими потребители. Още през миналата година работна група с участието на експерти от ГД \"Енергетика\" към Европейската комисия и на Министерството на труда и социалната политика формулира критериите за тези потребители. За тях се предлага в първоначалния преходен период да действа социална тарифа за електроенергията в размер на 70 на сто от либерализираната цена.За семейства, които се отопляват с електричество, тази тарифа ще важи до 150 квтч месечно потребление, а за останалите - до 100 квтч. Анализът на Световната банка посочва, че прилагането на такава социална тарифа ще неутрализира в голяма степен ефекта от дерегулирането на цените.", "date": "29-june-2017", "title": "Световната банка предложи как да се реформира пазарът на ток"}
{"url": "http://www.dnevnik.bg/sviat/2017/06/29/2998288_rusiia_osudi_petima_za_ubiistvoto_na_nemcov_no/", "text": "Руски съд издаде присъди на петима души заради убийството на опозиционера Борис Немцов през март 2015 г. Съдебните заседатели заключиха, че петимата са виновни като извършител на деянието и съучастници в него.Немцов бе застрелян на 27 февруари, пред Кремъл, няколко дни преди да оглави опозиционно шествие и да оповести доклад с твърдения за руско военно участие в конфликта в Украйна. В началото на март петимата бяха задържани, а шести, за когото се смята, че е бил замесен - Беслан Шабатов - беше убит при операцията за задържането му.Заподозрените Заур Дадаев, Анзор и Шахид Губашеви, Темирлан Ескерханов и Хамзат Бахаев бяха обвинени в извършване на поръчково убийство и незаконно получаване, притежание и пренасяне на огнестрелно оръжие. За Дадаев се смята, че е човекът, натиснал спусъка. И петимата бяха признати за виновни по тези параграфи. По нито един от въпросите нямаше повече от четирима (от 12) заседатели, които да смятат, че някой от обвиняемите е невинен, предава РИА \"Новости\".Според заседателите Дадаев, който е служил във чеченския батальон \"Север\", лично застрелял Немцов. Той ползвал другите четирима като съучастници. На групата била обещана награда от близо 15 милиона рубли, или около 254 000 долара, за убийството. Преди да убие опозиционния лидер, той водил преговори за заплащането, установил наблюдение над Немцов и купил телефони на съучастниците, пише РБК.\n    Анзор и Шашид Губашеви участвали в планирането на следенето му и наблюдавали района, докато било извършвано убийството. Темирлан Ескерханов обезпечавал сигурността на съучастниците и им помогнал да избягат от Москва, а Хамзат Бакаев участвал в събирането на информация за Немцов, превозил престъпниците в автомобила си и предоставил временно жилище в Подмосковието за периода, в който било подготвяно.Остава неизвестно обаче кой е поръчал Немцов да бъде ликвидиран. Официален представител на Следствения комитет на Русия каза, че разследването за поръчителя и организацията на убийството продължава срещу неизвестни лица.За организатор СКР счита Руслан Мухудинов, бивш заместник-командир на батальона \"Север\", който в момента се издирва. Според адвокатите, представляващи семейството на Немцов, Олга Михайлова и Вадим Прохоров, не той, а прекият му началник в \"Север\", Руслан Геремеев, е организирал престъплението. Източници на РБК твърдят, че СКР два пъти се е опитвало да му предяви обвинение, но и в двата случая шефът на службата Александър Бастрикин е отказал да подпише документа.Според Михайлова и Прохоров фактът, че остават неизвестни поръчителите на убийството, които може да както \"сред висши длъжностни лица на Чеченската република, така и на Руската федерация\", означава, че престъплението изобщо не е разкрито.\"Това е престъплението на века, а те не са разпознали истинските организатори или тези, които са го поръчали,\" каза след заседанието Прохоров пред репортери, цитиран от \"Ройтерс\". По думите му причината е, че руското правителство \"не е подготвено да разследва антуража на Кадиров\", имайки предвид чеченския лидер Рамзан Кадиров, до когото според семейството на Немцов може да е приближен единият от поръчителите.Жана Немцова, дъщеря на опозиционера, каза, че иска Кадиров да бъде разпитан по случая. По други поводи чеченският лидер, който отрича каквато и да било връзка с убийството, е наричал Дадаев \"истински руски патриот\".", "date": "29-june-2017", "title": "Русия осъди петима за убийството на Немцов, но поръчителите остават неизвестни"}
{"url": "http://www.dnevnik.bg/bulgaria/2017/06/29/2998411_cacarov_v_durjavata_se_sluchvat_dalech_po-vajni_neshta/", "text": "\"Аз съм със съзнанието, че в момента има далеч по-важна работа от това да се занимавам с тези циркове. Не желая институционално противопоставяне, не желая личностно противопоставяне, но когато в страната има такива важни проблеми, някак си подреждането на болтове на тротоара пред Висшия съдебен съвет ми идва малко в повече. Имам по-важна работа\".Това са думите на главния прокурор Сотир Цацаров пред \"Нова телевизия\" малко след като напусна , на което трябваше да бъде обсъден сигнала на главния редактор на сайта \"Блиц\" (близък до депутата от ДПС Делян Пеевски) срещу председателя на Върховния касационен съд Лозан Панов. След като изрази недоволство от публикации за проверлия се по-рано протест в подкрепа на Панов пред ВСС, Цацаров нарече случващото се цирк и напусна залата (въпреки че пред съвета вече не се случваше нищо).Журналистите не успяха да го засекат при излизането му от сградата на съвета. Впоследствие се оказа, че той е дал своеобразен брифинг за трите национални телевизии и агенция в Съдебната палата. От думите му не стана известно дали сигналът ще бъде разгледан отново. Той заяви: \"На мен в момента случващото в Асеновград и Борован ми е далеч по-важно, отколкото болтовете на Лозан Панов и тежненията на главни редактори\".\"Не мога и не желая да контролират поведението на главния редактор. Това е абсурд. Фактът, че не стигна до обсъждане на това е достатъчно ясен\". Попитан значи ли това, че сигналът срещу Панов няма да бъде разгледан на следващото заседание на ВСС, Цацаров отговори:", "date": "29-june-2017", "title": "Цацаров: В държавата се случват далеч по-важни неща от болтовете на Панов"}
{"url": "http://www.dnevnik.bg/biznes/2017/06/29/2998430_zapochva_poreden_opit_za_prodajbata_na_banka_viktoriia/", "text": "Синдиците на фалиралата КТБ ще направят пореден опит да намерят купувач на дъщерната Търговска банка \"Виктория\".С решение от днес Фондът за гарантиране на влоговете в банките е дал разрешение да се пристъпи към процедурата.До 21 юли 2017 г. е срокът за подаване на писма за интерес към придобиването на 100% от капитала на ТБ \"Виктория\" ЕАД и цялостната експозиция на eдноличния собственик на капитала към ТБ \"Виктория\" ЕАД. Синдиците публикуват и с информация за инвеститорите.При предишния опит за продажба на банката за купувач бе избрана Търговска банка \"Д\", но  да придобие \"Виктория\". ", "date": "29-june-2017", "title": "Започва пореден опит за продажбата на банка \"Виктория\""}
{"url": "http://www.dnevnik.bg/analizi/2017/06/29/2997441_kak_70-godishni_socialisti_specheliha_20-godishni/", "text": "Преди три години малко хора бяха чували за белокосите Бърни Сандърс и Джеръми Корбин. В момента обаче те са начело на възраждане на политическата левица в САЩ и Великобритания, което до голяма степен се дължи на младите избиратели и особено на тези, които тепърва започват да се интересуват от политика. Как 70-годишните социалисти спечелиха 20-годишните студенти?Малко преди извънредните избори във Великобритания на 8 юни британският таблоид \"Дейли Мейл\" нападна Корбин и партията му със заглавието \"Платформата на Лейбъристите ще ни завлече обратно в 1970-те.\" По отношение на икономическата и социалната програма, това не е далеч от истината – предложенията както на Корбин, така и на Сандърс за държавно здравеопазване, държавно-субсидирано висше образование и по-високи данъци за богатите са традиционни идеи на левицата през първата половина на 20-ти век.Както отбелязва Сара Ленърд за \"Ню Йорк Таймс\" обаче, през 80-те и 90-те години те изпадат от програмите на левите партии, поели по \"Третия път\" на Бил Клинтън и Тони Блеър. Постепенно лявото се насочва към центъра, а традиционните му избиратели – работниците и бедните – де факто губят политическа представителност. Сандърс и Корбин обаче остават твърдо на левите си позиции и отпадат от ядрата на модерните леви партии.Сандърс всъщност се присъедини към Демократическата партия в САЩ едва миналата година заради президентските избори. Преди да стане лидер на Лейбъристката партия във Великобритания, Корбин десетилетия наред беше депутат от лявото крило на партията. В този контекст сегашните им предложения не са нов, революционен път за лявото, а по-скоро завръщане към традициите и предаване на щафетата на социализма на новото поколение, пише Ленърд.Тук е и разковничето – в сегашната действителност младите избиратели са едни от тези, които се чувстват изиграни от капитализма.Както в САЩ, така и във Великобритания цените на висшето образование и на наемите – двата принципни разхода на студентите – непрекъснато растат. Това кара младите да взимат големи заеми, които след това изплащат с години. Според тях обаче родителите им са израснали другояче – при достъпни цени на жилищата и съществено по-достъпни университети. В очите на много от младите избиратели сегашното положение е резултат от драстичното понижаване на данъците на богатите през последните 40 години. В този контекст откровено социалистическата програма на Сандърс и Корбин е много привлекателна за младите.Не по-малко важни са и събитията, оформили света, в който младите избиратели са израснали и живеят. За по-възрастните в САЩ самата дума \"социализъм\" е табу. Както Адитя Нигам отбелязва за \"Уайър,\" по време на кампанията си Сандърс е атакуван и презиран за това, че се представя за \"социалист\" - дума, която все още е използвана като обида в американската политическа полемика. За родените на Запад след 1989г. обаче \"социализъм\" поражда асоциации не с тоталитарния СССР, а с утопичната представа за системата в скандинавските страни.Икономическата реалност, в която младите за пръв път започват да си търсят работа или да взимат заеми е тази, останала след финансовата криза от 2008. В житейската им памет капитализмът и неговата дерегулация не е това, което отличава свободните САЩ от тоталитарния СССР, а е причината за ниските заплати, малкото работни места и невъзможно високите цени на недвижима собственост. \"Много от нас не възхваляват, а се страхуват от капитализма,\" пише Ленърд.Всичко това прави много от младите избиратели привърженици на възродените традиционни леви идеи, проповядвани от социалистите ветерани Сандърс и Корбин. В тези платформи те виждат рецептата за икономика, която няма да обслужва само богатите, но и тях – която ще направи в пъти по-достъпно висшето образование, влизането в пазара на труда и намирането на жилище.Така в социалистическите идеи от първата половина на ХХ век много от избирателите под 30-годишна възраст за пръв път виждат това, което вълнува тях – и за пръв път се чувстват истински представени.", "date": "29-june-2017", "title": "Как 70-годишни социалисти спечелиха 20-годишни студенти"}
{"url": "http://www.dnevnik.bg/analizi/2017/06/29/2998326_kak_se_gotviat_falshivi_novini_recepta_ot_i_za_politici/", "text": "Ако още не сте разбрали, парламентът е одобрил от Банката за развитие на Съвета на Европа, за да се настаняват бежанци. Така поне твърдят няколко новинарски сайта.\"Скандалното разкритие\" направи професорът по икономика Румен Гечев, който е обучил поколения икономисти в УНСС и продължава да го прави. Това е същият Румен Гечев, който беше вицепремиер и министър на икономическото развитие в правителство на БСП на Жан Виденов, донесло икономически колапс, хиперинфлация, фалит на банковия сектор, в резултат на което спестяванията на българите се изпариха, но това е друга тема, както и работата му за ДС.Според проф. Гечев най-голяма част от парите от заема ще отидат за разселване на мигранти, които други западноевропейски страни връщат. Такава възможност имало по една от оперативните програми. По думите му правителството криело истинските мотиви за вземане на заема.Преглед на договора за заема между банката и държавата показва, че парите от кредита могат да се използват само и единствено за националното съфинансиране необходимо по няколко оперативни програми на Европейският съюз и то не повече от 15%. В Приложение 1, на което се позовава проф. Гечев пише, че секторите на действие са \"Образование и професионално обучение\", \"Помощ за мигранти и разселени лица\", \"Опазване и възстановяване на историческото и културно наследство\", \"Опазване на околната среда\" и \"Подобряване на условията на живот в градските и селските райони\". На друго място в целия договор няма друга дума за \"мигранти\".Това не пречи на проф. Гечев да направи \"изводите си\" без да се притеснява да яхне страховете на хората и помпайки ксенофобия.Родената от неговото изказване \"новина\", че управляващата ГЕРБ взима 400 млн. лв. заем, за да разселва мигранти, е чиста проба фалшива новина (fake news). Защо медии я тиражират е друга тема.Но от днешниия случай може да се изведеА тя е:- Международни договори, законопроекти, директиви на ЕК, резолюции на ЕП, правителствени стратегии или какъвто ви попадне официален документ който съдържа \"кодови\" думи и понятия. (За локална употреба става и общински). Таргет групата реагира най-добре на \"бежанци\", \"емигранти\", \"мюсюлмани\" и пр. Котират се и други ключови думи като НАТО, Русия, ЕС, САЩ, Турция, Путин, Гейропа, \"война\", все по-често \"православие\" и т.н.- Сравнително разпознаваем политик, готов да открие \"новина\". (В краен случай може и познат от екрана на телевизора учен, експерт, \"журналист\" или \"интелектуалец\").- След като намерите една от гореспоменатите думи в документите, забъркайте строен, но къс сценарий от няколко опорни точки. Рецептата е проста: добавяте обилно количество от информацията в документа и смесвате кодовата или кодовите думи с неистината, с която трябва да ударите противника. Дайте опорните точки на няколко души, освен говорителя.Размножете тази част от документа, в която се съдържат кодовите думи, подчертайте ги и ги раздайте на журналисти при сервирането на ястието.- Най-добрата сцена за сервиране е трибуната на Народното събрание по време на пряко предаване, може и в кулоарите или някъде другаде, където като фон се виждат държавни символи. Подходящо място е и събор или друго народно веселие с виждащи се димящи скари и хора, може и на кон, когато се избягва заложената в народа опознавателна система свой-чужд. Като под чужд се разбира политик или \"интелектуалец\".Другата подходяща сцена е телевизионното студио. Ако ви задават провокативни въпрос, повтаряйте опорните точки до втръсване или измествайте центъра на разговора с други обвинения към врага. Важното е да не се оставяте да ви прекъсват.- Телевизията е най-доброто средство. Ако сте избрали подходяща сцена, екипите на вече десетките телевизии и информационните агенции ще дойдат сами. Гонейки се кой да бъде първи, те ще предадат поднесеното им \"ястие\" за минути, преди засегнатият да реагира и без да проверят фактите в него, защото няма време. Дори и засегнатият да реагира по-късно и да ви обвини в лъжа, дори да стигне до съда, не се притеснявайте.Чрез социалните мрежи и стотиците сайтове разчитащи на чужда информация и олд скул мрежата \"по телевизора казаха, четох във вестника\" манипулацийката ви вече ще е достигнала до стотици хора и ще заживее свой собствен живот.Ако ви се струва прекалено опасно, нямате под ръка подходящ документ, нито камикадзе, готово да излезе с името си, ползвайте блогъри и приятелски медии, най-добре чужди. Създаването на блог или сайт в наши дни не струва много и се прави за минути. Оттам информацията се цитира в \"приятелски\" информационен сайт, ако стигне и до чужда медия, ефектът от завръщането й прилича на информационно цунами. За партийните активисти в социалните мрежи, наричани още тролове, няма нужда да ви споменаваме, вие си знаете.Рецептата е изпробвана много пъти, като \"новината\" за поканата на Ердоган за Трети март от предишния кабинет на Борисов, тази за готвения , както и \"възмущението\" на ГЕРБ и Корнелия Нинова, че  и т.н.P.S. Договорът за заема можете ", "date": "29-june-2017", "title": "Как се готвят фалшиви новини (рецепта от и за политици)"}
{"url": "http://www.dnevnik.bg/kultura/2017/06/29/2998423_teodor_ushev_poluchi_finansirane_za_proekta_vduhnoven/", "text": "Проектът на Теодор Ушев \"Пумпал\" - екранизация по едноименния роман на Владислав Тодоров, е получил финансиране от Националния филмов център и ще се снима през есента на 2018 г., съобщават от екипа на филма. Това е първият пълнометражен игрален филм на номинирания за \"Оскар\" аниматор и първата му продукция, финансирана у нас.Той ще е в копродукция с Румъния и Канада, а освен на паметника на Бузлуджа, вдъхновил \"Пумпал\" авторите се надяват да снимат на различни знакови паметници на тоталитарната монументална архитектура, намиращи се в Румъния, Албания, Македония и Украйна.Филмът е игрален, но с елементи на анимация, направена в постпродукция. Комбинация между бруталистка натура, каквито са тези паметници - те са около петнайсетина - и дорисуването й с подобна техника\", разказа в . Романът, по негови думи, е опит за \"възпаляването\" на жанрове като, антиутопията и приказката, а \"Пумпал\" ще бъде и първият български научнофантастичен филм. Книгата излезе преди два месеца, а по романите на Тодоров са правени още два филма: \"Дзифт\" на Явор Гърдев и \"Цветът на хамелеона\", режисиран от оператора Емил Христов. Христов ще застане зад камерата на \"Пумпал\".Филмът е вторият игрален филм, сниман от Теодор Ушев, след късометражния \"Кристин, която маха от влака\", част от омнибуса \"8.19\", чиято премиера предстои до края на годината. Режисьорът, номиниран за анимацията си по разказа \"Сляпата Вайша\" на Георги Господинов от днес вече е и гласуващ член на Американската академия за филмови изкуства и науки AMPAS, връчваща наградите.", "date": "29-june-2017", "title": "Теодор Ушев получи финансиране за проекта, вдъхновен от паметника на Бузлуджа"}
{"url": "http://www.dnevnik.bg/sviat/2017/06/29/2997678_zabranata_na_trump_za_vlizane_na_chujdenci_vliza_dnes/", "text": "Част от второто нареждане на президента Доналд Тръмп да не се допускат временно в страната граждани на 6 предимно мюсюлмански държави, влиза днес в сила, след като Върховният съд на САЩ позволи прилагането им.Решението на съдиите, обаче, е такова, че остави място за тълкуване какво точно се има предвид. Вероятно това е причината часове преди началато на новия граничен режим съответните институции във Вашингтон да не са инструктирали служителите си как да действат.В понеделник Върховният съд във Вашингтон постанови, че забраната няма да действа за граждани на съответните държави, които имат bona fide връзки с човек или юридическо лице в САЩ. Bona fide се превежда като \"реални\" или \"добронамерени\" отношения, но това е толкова широко понятие, че изисква конкетизация. Такава може да се появи, когато върховните съдии разгледат изцяло президентската заповед и обявят подролното си решение, но това ще стане чак наесен.Обикновено, поянието bona fide важи за най-близките роднини, както и за хора с договори с компании, университети, организации или документално оформени причини да получат виза за пътуване до САЩ. Засега е известно, че няма да бъдат спирани хора с вече издадени визи или със зелени карти за постоянно пребиваване и работа в САЩ, но не е ясно дали това ще важи за бизнес пътувания или за участия в международни конференции, например.Служителите от консулските служби се нуждаят от официални правни инструкции, а населението - от ясна и разбираема информация за новия режим спрямо Иран, Либия, Сирия, Сомалия, Судан и Йемен. Във вторник Държавният департамент каза, че очакват напътствия от Министерството на правосъдието. Джон Кели, който ръководи Министерството за вътрешна сигурност, заяви в сряда, че е инструктирал сужителите си внимателно да прилагат заповедта на президента Тръмп.", "date": "29-june-2017", "title": "Забраната на Тръмп за влизане на чужденци влиза днес в сила при неясни условия"}
{"url": "http://www.dnevnik.bg/bulgaria/2017/06/29/2997464_sudebniiat_suvet_shte_obsudi_signala_na_blic_sreshtu/", "text": "Висшият съдебен съвет (ВСС) ще обсъди сигнал на главния редактор на близкия до Делян Пеевски сайт \"Блиц\" Ивайло Крачунов срещу председателя на Върховния касационен съд (ВКС) Лозан Панов заради участието му в протеста срещу изгонването на отец Паоло Кортези.Паралелно пред сградата на съдебния съвет ще има събитие в подкрепа на Панов, организирано в социалните мрежи след появата на информацията за точката в дневния ред на съвета.В сигнала на Краучнов се твърди, че Панов упражнява политическа дейност. Той е подаден в края на май и сега комисията по дисциплинарни производства внася за обсъждане сигнала. Не е известно какво точно ще предложат членовете на съвета вносители на предложението.В описанието на събието в подкрепа на Панов, е описано, че това може да е опит за отстраняването на Панов. - \"Това е пореден пример за различно отношение към различни магистрати. Все още ВСС не е излязъл с позиция относно срещата на Сотир Цацаров с Георги Гергов и Сашо Дончев, на която последният твърди, че са му били отправяни заплахи, а версиите на тримата участници се разминават\", пишат още организаторите.Оставката на Панов е искана неколкократно от някои от членовете на съвета (Димитър Узунов и Ясен Тодоров), основно през медийни участия. Според Тодоров Панов извършва тежко нарушение, като го обвинява, че прави политика. Подобно становище има и главният прокурор Сотир Цацаров, който неведнъж е казвал, че председателят на ВКС политиканства.Почти на всяко заседание на пленума мнозинството от съвета обсъжда сигнал срещу Панов. Последно преди две седмици единодушно беше решено да се провери софтуеърът в почивните бази на ВКС. Това се случи от втория опит за одит, след като предишната седмица подобно искане беше отхвърлено. Сигналът е от директора на дирекция \"Финанси\" към съда Лъчезар Спасов, който е в процес на съкращаване. Той твърди, че в почивната база на ВКС в Лозенец се ползва друг счетоводен софтуер, различен от този в съда.", "date": "29-june-2017", "title": "Съдебният съвет ще обсъди сигнала на \"Блиц\" срещу Лозан Панов"}
{"url": "http://www.dnevnik.bg/sport/2017/06/29/2997662_bulgarskite_otbori_zapochvat_evroturnirite_s_nadejda/", "text": "\"Левски\" не е печелил мач в Европа от пет години насам. \"Ботев\" (Пловдив) ще играе в евротурнирите за пръв път от три сезона. \"Дунав\" (Русе) ще се появи на европейската сцена едва за втори път в своята история след дебюта си през 1985 г.Това са трите български отбора, които днес започват участието си в първия квалификационен кръг на Лига Европа. С надеждата да преодолеят поне един кръг, което в последните сезони се оказва доста трудна задача за българските представители.Тази година най-трудна изглежда тя за \"Дунав\", който завърши четвърти в първенството, но . Тимът на Веселин Великов се изправя срещу четвъртия в Казахстан \"Иртиш\", воден от Димитър Димитров-Херо.Отборът от Павлодар има опит в отстраняването на български отбори, след като преди четири години се справи с \"Левски\" в първия квалификационен кръг на Лига Европа.Сините посрещат черногорския \"Сутиеска\", а \"Ботев\" гостува на албанския \"Тирани\".Сините се надяват тази вечер да прекъснат серията си от пет поредни мача без победа в турнира и целта изглежда напълно постижима срещу черногорския \"Сутиеска\". Тимът от Никшич завърши четвърти в първенството си, но стигна до Европа след спечелването на Купата на Черна Гора.\"Очакванията ми са да победим с резултат, който да ни осигури предимство във втория мач и да отстраним черногорския отбор\", каза старши треньорът на \"Левски\" Николай Митов на пресконференцията преди двубоя на \"Виваком арена Георги Аспарухов\", който започва в 20.00 ч. и ще бъде предаван пряко от \"Диема спорт\".В състава няма никакви кадрови проблеми и играчите, които са се оплаквали от травми, също ще бъдат на разположение. \"Наясно съм със състава. На мача ще видите и схемата ни на игра. Наясно съм каква трябва да е тактиката срещу този противник\", каза още Митов.Досега привлякоха осем нови футболисти - свободните агенти Жуниор Мапуко, Серджиу Буш,, Александър Любенов, Георги Ангелов, Иван Горанов, Васил Панайотов и Милош Цветкович и дошлия под наем от \"Удинезе\" Антонио Вутов.", "date": "29-june-2017", "title": "Българските отбори започват евротурнирите с надежда да преминат поне първия кръг"}
{"url": "http://www.dnevnik.bg/sport/2017/06/29/2998453_junosheskite_nacionali_si_postaviha_za_cel_da/", "text": "За юношеския национален отбор по футбол до 19 години ще е успех, ако успее да впечатли с участието си на Евро 2017. Воденият от Ангел Стойков състав заминава в петък за Грузия, където в понеделник започва надпреварата.Българите се представиха много силно в квалификациите, като заслужиха мястото си на финалите. Там попаднаха в една група с Англия, Германия и Холандия.\"Успех е самото ни класиране на европейското първенство, но ще искаме да се представим по най-добрия начин. Все пак сме сред най-добрите отбори и това не е малко. Ако гледаме предишните участия, не са толкова положителни, но няма да се връщаме назад. Искам да направим добро впечатление за нашата футболна общественост, това за мене ще бъде положителното\", каза Стойков.За България това ще е трето участие във финалите на европейско първенство в тази възраст. Досега отборите не са успявали да излязат от груповата фаза.Селекционерът посочи, че подготовката е преминала добре. По думите му футболистите са мотивирани и са спокойни, \"дори на моменти прекалено спокойни\".\"Нямаме притеснения от съперниците. Така като ги гледам момчетата, усещам амбиция, мотивация в тях, готовност да се справят срещу всеки един. За нас е допълнителен стимул\", каза Стойков.\"Не мога да кажа кой е най-силният отбор измежду Англия, Германия и Холандия. Всички отбори в нашата група са силни, в това число и ние. Надявам се ние да бъдем най-добрия отбор в групата. Уважавам всеки един от тях, но търсим максимума от всяка една среща.\"Стойков посочи, че отборът трябва да играе така, както е играл в квалификациите. И добави, че защитата започва от атаката. \"Не мога да кажа, че ще играем здраво в защита. Ако сме агресивни и отпред, ще ни бъде по-лесно.\"", "date": "29-june-2017", "title": "Юношеските национали си поставиха за цел да впечатлят на Евро 2017"}
{"url": "http://www.dnevnik.bg/bulgaria/2017/06/29/2998452_miroslav_borshosh_se_ottgelia_kato_direktor_na_ndk/", "text": "Директорът на НДК Мирослав Боршош се оттегля от поста, докато текат проверките в дружеството. Това се казва в изявление, разпространено от екипа му.В началото на седмицата той бе освободен от министър Лиляна Павлова заради неизпълнение на задълженията си и възстановен на поста ден по-късно от Бойко Борисов. Днес по искане на БСП парламентът създаде анкетна комисия, която да разследва случая.\"В последните дни сме свидетели на безпрецедентна атака срещу НДК – най-голямата културна институция в страната. Това е саботираща акция не само към Двореца, но и към подготовката на България за предстоящото Председателство на Съвета на ЕС. Не мога да позволя каквито и да било съмнения и обвинения да попречат на това най-важно събитие за България. Благодаря още веднъж на премиера Бойко Борисов, че ме възстанови на поста, за доверието и за това, че направи възможно гласът на хората да бъде чут и по-силен\", се казва в изявлението на Боршош.\"Благодаря на всички, свързани с българската култура и на останалите, които ни подкрепиха заради силата и вярата в каузата, на която посветихме последните две години и половина. За мен това е огромно доказателство, че вървим в правилната посока. Благодаря на екипа си в НДК, без който нищо от направеното до момента, нямаше да е възможно. Докато текат наложените проверки, се оттеглям от поста изпълнителен директор на Националния дворец на културата. Вярвам, че това е достойното и правилно поведение в момента. Вярвам и в огромната промяна на НДК, която постигнахме заедно и се гордея с нея. Сега предстои да докажа, че тя е извършена по правилния начин и трябва да продължи\", пише още в изявлението.От пресцентъра на НДК обявиха, че са разбрали за оттеглянето на Боршош няколко минути преди изпращането на съобщението. Утре ще се решава кой ще поеме временно управлението на двореца. ", "date": "29-june-2017", "title": "Мирослав Боршош се оттгеля като директор на НДК, докато текат проверките"}
{"url": "http://www.dnevnik.bg/sviat/2017/06/29/2997668_vashington_obiavi_novi_merki_za_sigurnost_za_poletite/", "text": "Министерството за вътрешна сигурност на САЩ обяви нови засилени мерки за сигурност, засягащи хиляди полети и стотици хиляди пътници, пътуващи към страната всеки ден. Една от основните цели е прилагането им от авиокомпаниите да прекрати забраната от март за пренос на лаптопи и таблети на борда на самолети, излитащи от 10 летища от 8 трани предимно в Близкия изток, както и да предотврати разширяването на забраната към други градове и държави.За пътуващите от Европа най-важното е, че няма да се налага да предават в багажа за товарния отсек личните си електронни устройства, по-големи от смартфон.Не всички нови мерки се обявяват, но в официалното съобщение се посочва, че на повече от 280 летища в 105 държави по света, от които излитат самолети към САЩ, ще трябва:- да се засили цялостната проверка на пътниците- да се прави по-подробна проверка на личните електронни устройства- да се подсилят протоколите за сигурност около самолетите и в районите, където има пътници- да се въведат авангардни технологии, да се разширят проверките с кучета за откриване на експлозиви и да се изградят още зони за предварителна проверка.Това почти сигурно ще увеличи времето за проверки на средно 325 000 души, пътуващи за САЩ всеки ден. \"Бездействието не е вариант\", заяви министър Джон Кели, който поясни, че това няма да са последните мерки за затягане на сигурността. Действието на новите мерки е безсрочно.В съобщението не се посочва изрично срокът за прилагане на новите изисквания от авиокомпаниите, а се говори само за \"следващите седмици и месеци\", както и че неназовани мерки влизат в сила веднага.Източници на \"Ройтерс казват, че на около 180 превозвачи, включително американски, се дават 21 дни да въведат засилените мерки за проверка за експлозиви и 120 дни за други, включително засилените проверки на пътниците. Миналата седмица Кели каза, че част от промените ще отнеме една година да се въведат.Очакванията на министерството са над 99% от авиокомпаниите да се справят навреме. За онези, които не отговорят на условията, ще остане запазена или ще влезе в сила забраната в ръчния багаж да се допускат електронни устройства. Превозвачите са задължени да изпълнят изискванията съгласно разрешението да извършват международни полети до САЩ.Представители на авиокомпании са загрижеи от решението на Вашингтон да въведе тотално за всички новите мерки, вместо да ги фокусира върху летищата от най-проблемните райони.Сдружения на авиопревозвачи от Европа казват, че ако наистина има сериозна заплаха от бомбен атентат с електронно устройство, то ограниченията би трябвало да се въведат върху всички полети от ЕС, а не само за тези към САЩ.Американски медии, които описваха скандала, че президентът Доналд Тръмп е споделил с Русия строго секретно разузнавателна информация за \"Ислямска държава\", твърдяха, че става дума за открити опити на групировката да изработи експлозив и устройство, достатъчно компактни, за да се скрият в лаптоп като имитират батерията или друга част от устройството.", "date": "29-june-2017", "title": "Вашингтон обяви нови мерки за сигурност за полетите до САЩ"}
{"url": "http://www.dnevnik.bg/skorost/2017/06/29/2997700_nai-kompaktniiat_krosouvur_na_seat_shte_e_purviiat_s/", "text": "Концернът \"Фолксваген\" продължава с интересната си политика да атакува сегмента на най-компактните кросоувъри с модели на дъщерните си брандове, вместо с основния, като лансира и \"Сеат Арона\". С пускането на автомобила испанската компания продължава най-мащабната продуктова офанзива в своята история, като това е трети нов модел за годината, след  и .Следващата година пък ще излезе новият голям кросоувър на \"Сеат\", който ще е технологичен близнак на \"Шкода Кодяк\". Плановете на испанската компания са да пуска по един нов модел на всеки шест месеца, в следващите две и половина години. За периода 2015-2019 година ще бъдат инвестирани 3.3 млрд евро в нови продукти, уточняват от компанията.\"Арона\" се позиционира под  в гамата на \"Сеат\", като има дължина от 4.14 метра, или с почти 8 см повече от Ибиса. Автомобилът попада в сегмента на най-компактните кросоувъри, който е пораснал четири пъти от 2015 година насам.На първо време \"Арона\" ще излезе на пазара с три бензинови и два дизелови мотора. Базовият агрегат е трицилиндров бензинов с работен обем един литър и мощност 95 конски сили. Той ще се комбинира с петстепенна механична скоростна кутия.Същият като обем и конфигурация двигател ще се предлага и с още две мощности – 115 и 150 конски сили. И двата ще се оборудват с шестепенна механична скоростна кутия, а по-маломощният и с автоматична трансмисия с двоен съединител.Дизелите ще са 1.6-литров с 95 и 115 конски сили, като скоростните кутиите ще са петстепенна механична или седемстепенна с двоен съединител, а за втория шестепенна механична.В средата на следващата година ще се появи версия на \"Арона\" с еднолитровия двигател с 90 конски сили на метан, като това ще първо подобно предложение в сегмента.Новият кросоувър на \"Сета\" ще може да се оборудва с всички системи за сигурност, познати от останалите модели на испанците. Става въпрос за предупреждение за удар в предното превозно средство, адаптивен круиз контрол с функция за автоматично спиране и потегляне, сигнализация за умора на водача и система за задействане на спирачките при катастрофа, така че да се избегне последващ удар.На разположение са също предупреждение за автомобил в мъртвата зона на огледалата, асистент за задържане на избраната лента на движение и система за автономно паркиране. \"Арона\" ще разполага и с подложка за безжично зареждане на смартфон, която ще усилва и сигнала, като ползва антената на покрива и система за безключов достъп.Мултимедията използва осем инчов реагиращ на допир дисплей и е предлага интеграция на смартфон чрез Apple Car Play, Android Auto и Mirror Link. По отношение на озвучаването ще има и версия, подготвена от BeatsAudio на д-р Дре, със шест говорителя и мощност от 300 вата.\"Сеат Арона\" излиза на пазара в четири нива на оборудване - Reference, Style, FR и Xcellence. Спортното изпълнение FR ще е снабдено със система за промяна на настройките на волана, ходовата част, асистиращите системи и т.н. в три режима - нормален, спортен, еко и индивидуален.\"Арона\" ще дава и огромни възможности за персонализация, като в различен цвят могат да са покрива и A и С – колоните на купето. Това дава възможност за 68 различни цветови комбинации.", "date": "29-june-2017", "title": "Най-компактният кросоувър на \"Сеат\" ще е първият с версия на метан"}
{"url": "http://www.dnevnik.bg/kultura/2017/06/29/2996587_i_romite_imat_pravo_na_istoriia/", "text": "е обяснено от Петър Воденичаров в предговора към книгата: \"От създаването на държавните архиви в страната, държавната политика не подкрепя съхраняване на специални документални фондове, отнасящи се до миналото на ромите. Ромите са социално изключени от националния исторически разказ и поради архивната политика през тоталитарния период. Например: от 4000 архивни фонда на Централния държавен архив има само два отделни фонда, свързани с живота на ромите – за ромския театър в София и ромското училище в Шумен. Това е причина за невъзможността за познаване на ромската история, а изследванията в последните десетилетия да са насочени предимно към ромски фолклор, обичаи и обичайно право.\" Предговорът е озаглавен \"И ромите имат право на история\".Говори Асибе, родена през 1930 г.:", "date": "29-june-2017", "title": "И ромите имат право на история"}
{"url": "http://www.dnevnik.bg/sviat/2017/06/29/2997490_kak_svobodata_na_zabradkite_dovede_do_modata_na/", "text": "Беше време, когато покриващите се туркини ходеха само с черни или кафяви безформени, безлични облекла. При управлението на консервативно-ислямистката партия на Реджеп Тайип Ердоган обаче настана коренна промяна.Отначало Ердоган даде \"\", както популярно се нарича в Турция законодателството, според което отначало на студентките, а след това на служителките в държавните учреждения и накрая и на съдебните и полицейските служителки бе осигурено правото да бъдат с консервативни облекла и на работните си места.Паралелно започна да се развива \"модата на тюрбана\" (или тесеттюр) - така се нарича модната индустрия, произвеждаща облекла и аксесоари за консервативните мюсюлманки.Тесеттюр всъщност означава покривало за всички части на тялото, а тюрбанът в най-общ смисъл означава забрадка или покривало за главата. Тесеттюрът е по-строгата форма на обличане. Тесеттюрът не позволява носенето на панталон например, и главата се покрива плътно, без каквито и да е аксесоари, не се ползва грим, или ако има такъв, е незабележим.При модата на тюрбана панталоните са разрешени, дънките също, под тюрбаните косите може да бъдат на кок, който повдига забрадката. Жените с тюрбан слагат върху забрадката и очила като моден аксесоар. Те си правят маникюр, позволяват си да ходят с открити обувки.Според статистиката 63% от туркините се покриват. 46 на сто се обличат по модата на тюрбаните. Модна икона за \"тюрбанлийките\" е стилът на , съпругата на турския президент.Четири на сто от мюсюлманките носят строго консервативно облекло - черно фередже (на турски се казва чаршаф) или си покриват лицата с пече - покривало за лицето с процеп само за очите. Понятието бурка не се употребява в Турция. 32% от туркините са с , т.е. носят се по светската мода.\"Свободата на тюрбаните\" създаде икономически и финансови възможности за развитието на този вид мода. Капиталът, който дотогава бе в ръцете на светската модна индустрия, се прехвърли върху създателите на , осигуриха им се търгове и кредити. Консервативната мода в Турция буквално разцъфтя и обхвана всички сектори - от всекидневните облекла до булчинските. Видни турски модисти се прехвърлиха в този сектор. Дизайнери, които бяхме свикнали да представят турската светска мода в чужбина, сега създават стила на консервативната. Ограничените преди това модели отстъпиха място на разнообразието и успешно се представят на подиумите на редица известни модни ревюта по света и диктуват новите тенденции.Облеклата и аксесоарите се характеризират със собствена визия и дизайн, които са съобразени с модните тенденции и често по разкош и фрапантност надминават светската мода.Специалисти твърдят, че създателите на консервативната мода за туркините комбинират лукса и богатството, които управлението на осигури за една част от консервативните среди - финансовият капитал смени собственика си - с шик и грация, от една страна, а от друга наблягат и на индивидуалността, с което се отличават от стила на .\"Това даде ново самочувствие у , предизвика промени в психиката им, че са харесвани и в крайна сметка ги направи по-независими, осигуриха си свободата да ходят по улиците, по магазините, да се обличат модерно, да посещават заведенията, да участват в различни събития и да събират погледите, преодолявайки ширещите се преди това забрани\", коментира дизайнерката Мелтем Татлъ.Консервативната мода за 2017 г. се характеризира с разнообразие в цветовете. За разлика от използваните преди пастелни тонове, отличителни за цветовете на природата, през лято 2017 доминират розовото, жълтото, тюркоазът, които създават ефирност, закачливот и лекота в моделите.Използват се много лъскави детайли, които подсилват ефекта на индивидуалност, обяснява дизайнерката. С мистика и етнически мотиви се отличават и покривалата за главите. /БТА. Заглавието е на \"Дневник\".", "date": "29-june-2017", "title": "Как свободата на забрадките доведе до модата на тюрбана в Турция"}
{"url": "http://www.dnevnik.bg/bulgaria/2017/06/29/2997200_dnevnikut_na_boian_petrov_lednikut_pod_gasherburm_ii_e/", "text": "Ето и втората част от дневника му. За началото на експедицията четете . 28.06.2017 г.Пресичането на зловещо нацепения ледник от базовия лагер (5050 м) до Лагер 1 (5900 м) е най-голямата трудност в изкачването на Гашербрум I и Гашербрум II по класическите маршрути. Станахме по тъмно и стъпихме на ледника преди зазоряване. Сложихме котките, вързахме се с едно тънко 20-метрово въже и смело започнахме да избираме в коя цепнатина да се спуснем, коя да изкачим по гребена и коя да заобиколим. Ледникът е същински лабиринт за оцеляване, където освен умения, се иска и много късмет, за да преминеш. Снегът беше още достатъчно твърд, така че да ни издържи с минимално потъване. Колкото по-нагоре се изкачвахме, толкова по големи скокове трябваше да правим, за да прескачаме видимите цепнатини. В невидимите, покрити с ледена кора и сняг, просто пропадахме до коляно, а често и повече. Тръгнеш ли надолу, трябва да разпериш ръце и да се опиташ да покриеш повече площ. Ако не се задържиш, просто потъваш и чакаш да се опъне въжето и падането да спре. Снежните мостове издържат човешко тегло, когато са добре замръзнали, а това е само през нощта и сутринта преди да напече слънцето. Постепенно, с големи зигзази набрахме височина и тъкмо бяхме в края на най-опасната зона, когато към 7 ч. ни огряха първите лъчи. Продължихме още два часа, но започнахме видимо да забавяме ход. През по-малко от километър спирахме да почиваме, като и двамата ни сполетяваха внезапни чувства на припадане или позиви за повръщане. Слънцето печеше като в пещ и единственото спасение беше да стигнем до палатките. Малко преди лагера Слави не издържа, спря, извади котлона и си стопи сняг в тази бяла фурна. Аз едвам едвам изходих последните метри и почти припаднах, когато стигнах до равното място на Лагер 1. Окопитих се малко и започнах да си правя площадка за палатка. Така ми се виеше главата, че ми отне почти час да я вдигна. Влязох вътре и не излязох от нея в следващите 6 часа. Почивах на сянка, спах, хидратирах и подреждах. Слави не беше в по-добро положение, едвам направи палатката си и се мушна вътре да страда. Гашербрум II остана ослепително огрян до късния следобед. През нощта беше ясно и спокойно и температурата падна до -17 С.На другия ден се събудихме рано, закусихме и тръгнахме да разузнаем подхода до стената, която отиваше към Лагер 2. Бяхме първите за сезона, които тръгваха по маршрута, така че внимателно избирах откъде да минем, за да не пропаднем. Слави забави ход и спря да почива. За около час стигнах до 6200 м височина, дишах изненадващо лесно, но реших да не се префорсирам и спрях в основата на ключовия участък, т.нар. Banana Ridge. Не се виждаше нито едно старо въже. В основата на пасажа изкопах с пикела траншея с дължина около десет метра, но не попаднах нито на въже, нито на фирнов клин. Реших да се спусна и засякох поляците Яцек и Марек. Те носеха тънко стометрово въже, което успяха да фиксират в основата на един серак. Същинската работата по маршрута обаче предстои тепърва.Преди да напече слънцето се прибрахме в лагера и се скрихме по палатките. В късния следобед започна да вали сняг и малко преди вечеря се появиха четирима много изтерзани украинци. Беше им отнело над 11 часа, за да стигнат до тук. Нашите измъчени шест часа ми се сториха като блестящо постижение на фона на украинската мъка. Почти цяла нощ валя сняг, после задуха вятър и сутринта лагерът беше огрян от слънцето още в 5:30 ч. Със Слави пакетирахме багажа, събрахме малките си палатки, закрепихме пакетите с храна, спални чували и газови бутилки в черни пластмасови чували и поехме надолу. ", "date": "29-june-2017", "title": "Дневникът на Боян Петров: Ледникът под Гашербурм II е същински лабиринт за оцеляване"}
{"url": "http://www.dnevnik.bg/zelen/2017/06/29/2997488_deniat_na_dunav_za_po-chista_i_bezopasna_reka/", "text": "На този ден (29 юни) държавите от Дунавския басейн честват една от най-големите и ценни речни системи в Европа, както и хората и дивата природа, които зависят от нея. е празник на \"дунавската солидарност\" – независимо от различните култури и истории, различните държави имат споделено желание и отговорност да опазят ценния си речен ресурс.Празникът всяка година е повод за– фестивали, срещи и образователни дейности, които се провеждат по дунавските брегове в държавите от басейна.През 2017 г. това ще е отново празник за по-чисти и по-безопасни реки след 23-годишно международно сътрудничество. Как хората използват реката, как й се наслаждават и как си сътрудничат за опазването й – това са темите, които ще бъдат пряко засегнати по време на събитията на Деня на Дунав 2017. Река Дунав е втората по големина река в Европа. Тя и притоците й са една от най-важните речни системи в Европа. Басейнът на реката е с площ 817 000 кв.км.Денят на Дунав се отбелязва на 29 юни – датата, на която е подписана Конвенцията за опазване на река Дунав. Мисията е да привлече вниманието към значението и опазването на реката и притоците й.", "date": "29-june-2017", "title": "Денят на Дунав за по-чиста и безопасна река"}
{"url": "http://www.dnevnik.bg/bulgaria/2017/06/29/2985304_hristiianite_pochitat_svetite_apostoli_petur_i_pavel/", "text": "Православната църква днес почита светите апостоли Петър и Павел. Денят е известен още като Петровден.Свети апостол Петър е един от дванадесетте ученици на Исус. Роден е в град Бетсаида в семейството на Йонас и Йоанна. Рожденото му име е Симон, а после е наречен Петър (от гръцки – камък) от Исус Христос заради силната му вяра. Бил е беден рибар. Брат му Андрей го запознава със Спасителя и Петър става негов най-приближен ученик. По време на съда над Исус Петър се отрича от него три пъти, но после се разкайва и Божият син му прощава.Св. Петър проповядва учението на Христа на много места по света. Умира в Рим през 67 г. разпнат на кръст от император Нерон. Бил е на 75 години.Свети апостол Павел е роден с името Савел. Първоначално той е бил сред гонителите на християните. Приема Христа в сърцето си след случка, оказала се повратна за него. На път за Дамаск, където трябвало да арестува християни, той съзрял силна светлина, от която се чул глас: \"Савле, Савле, защо ме гониш?... Аз съм Исус, когото ти гониш.\" Савел ослепял от ярката светлина. Три дни по-късно един от християните, когото той трябвало да задържи, се помолил за зрението му и той прогледнал.След това Савел се покръстил, сменил името си на Павел и започнал да проповядва. Също като св. Петър той е разпнат на кръст на 29 юни 67 г.Поверието е, че празненствата на Петровден са за предпазване от огън, пожар, гръмотевица и град. Традицията е да се заколи жертвено животно в чест на светците - обикновено петел. Рано сутринта жените носят в църквата колак и ябълки, които се освещават и носят здраве. Според народно поверие св. Петър е ключарят на райските порти.На 29 юни се отбелязва и празникът на българските занаятчии.", "date": "29-june-2017", "title": "Християните почитат светите апостоли Петър и Павел"}
{"url": "http://www.dnevnik.bg/sport/2017/06/29/2997673_wada_razsledva_155_sumnitelni_doping_probi_na_ruski/", "text": "Световната антидопингова агенция (WADA) разследва 155 съмнителни допинг проби на руски футболисти. Това обяви канадският професор Ричард Макларън, чийто доклад доведе до  и изключването на Русия от световната лека атлетика и параолимпийския спорт.Подозренията са, че пробите са били манупилирани като част от държавно спонсорираната допинг система в Русия, описана в доклада му.  са се облагодетелствали от схемата, в това число 33-ма футболисти.\"Има също така 155 проби, които са събрани от WADA и тепърва ще бъдат анализирани. Съобщили сме това на ФИФА\", заяви Макларън в сряда в интервю за германската телевизия ARD.Той обясни, че става въпрос \"или за отваряни капачки на шишенцата с пробите, така че съдържанието им може да е било сменено, или за проби, които не са подменени, но в тях са открити забранени вещества\".Макларън посочи конкретна проба - № 3878295, в която е открит забранения дексаметазон, и която принадлежи на руски национал, състезаващ се в местната Премиер лига.Канадецът заяви, че има достатъчно сериозни доказателства за антидопингови нарушения в руския футбол и затова ФИФА трябва да назначи експерт, който да разследва случая.По думите му за руските футболисти е имало отделна система за прикриване на положителни допинг проби. Той твърди, че доказателства за това могат да бъдат открити в имейли, които са си разменяли руски спортни функционери.След интервюто на Макларън генералният секретар на ФИФА Фатма Самура заяви, че ръководният футболен орган \"напълно сътрудничи\" на WADA и следва политика на нулева толерантност към допинга.\"Не само за Русия, а за всички. Надяваме се, че това нещо може да бъде изкоренено, за да се съсредоточим наистина върху чистия и здравословен футбол\", каза Самура пред репортери в Казан преди мача между Португалия и Чили от полуфиналите на Купата на конфедерациите. срещу всички играчи от националния отбор на Русия, участвали на световното първенство в Бразилия през 2014 г. Според британското издание ФИФА ще извади доказателствата срещу руските футболисти в най-скоро времеМеждувременно президентът на Руския футболен съюз и вицепремиер на Русия  заяви, че не приема сериозно тези обвинения. По думите му във футбола няма допинг, а освен това играчите са подлагани на безкраен брой проверки, които не са установили никакви нарушения.Мутко обвини британските медии, че отправя неверни обвинения, защото ги е яд, че Русия победи Англия в изборите за домакин на световното през 2018 г.Селекционерът на Германия Йоахим Льов призова веднага да бъдат обявени имената на нарушилите правилата футболисти, ако има такива. \"Искам организациите, които постоянно ни тестват по тренировъчните лагери и по време на мачовете, да дадат имената.\"\"Моля ви, ако тези обвинения могат да бъдат доказани, имената не трябва да бъдат крити. Ако има нещо, направете го публично достояние, и ако футболисти са взимали допинг, накажете ги\", каза Льов на пресконференция в Сочи преди днешния двубоя на Германия с Мексико.", "date": "29-june-2017", "title": "WADA разследва 155 съмнителни допинг проби на руски футболисти"}
{"url": "http://www.dnevnik.bg/sviat/2017/06/29/2997704_kovchejnikut_na_vatikana_e_obvinen_v_seksualno_nasilie/", "text": "Австралийската полиция предяви обвинения срещу ковчежника на Ватикана Джордж Пел в сексуално насилие, съобщава БТА. Австралийският кардинал Джордж Пел е главен финансов съветник на папа Франциск и най-високопоставеният католически духовник в Австралия. Той е и най-висшият представител на Ватикана, обвинен в извършване на сексуално насилие.Заместник-комисар Шейн Патън от полицията в щата Виктория заяви, че Пел е получил призовка да се яви в съд в Мелбърн на 18 юли, за да му бъдат предявени обвинения в извършени в миналото сексуални посегателства. Той допълни, че срещу кардинала са внесени многобройни жалби, но не даде подробности за съдържанието им.\"Важно е да се отбележи, че нито едно от обвиненията, направени срещу кардинал Пел, очевидно, не е било изпробвано досега в съда\", каза пред журналисти Патън.\"Както всеки друг обвиняем, кардинал Пел има право на справедлив процес\", допълни той.Католическата архиепископия в Сидни заяви в комюнике, че Пел твърдо отрича обвиненията, повдигнати му от австралийската полиция.\"Кардинал Пел ще се завърне в Австралия възможно най-скоро, за да изчисти името си\", каза архиепископията и допълни, че Пел очаква деня за изслушването в съда, за да обори обвиненията.", "date": "29-june-2017", "title": "Ковчежникът на Ватикана е обвинен в сексуално насилие"}
{"url": "http://www.dnevnik.bg/gradska_sreda/2017/06/29/2994305_devet_godini_prepiski_za_rushashta_se_kushta-pametnik/", "text": "От 2008 г. районните кметове на община \"Средец\" са изпращали писма до Столичната община, в които искат финансиране за спешен авариен . Това се вижда от кореспонденцията между двете общини, с която \"Дневник\" разполага. От нея се разбира, че на многократните настоявания на районните кметове от Столичната община препоръчват допълнителни оценки на състоянието на къщата и доказателства за лошото й състояние. Според действащия подробен устройствен план парцелът, на който се намира сградата, е за офиси.Къщата на ул. \"Позитано\" 1 е построена през 1922 г. и е паметник на културата от местно значение. Сградата се състои от 4 етажа - един партерен и три надземни.Според нотариален акт от 1997 г. Столичната община е собственик на имота, който купува от държавното застрахователното дружество - ДЗИ. През 2002 г. дружеството е приватизирано и става собственост на Емил Кюлев. През 1999 г. общината продава партерните етажи на частни лица. В момента там се намират два магазина. През 2012 г. фирмата \"Палено\", собственост на съпругата на Емил Кюлев - Весела, завежда дело срещу Столичната община, в което излага доводи, че е собственик на имота. По делото 25 съдии-докладчици са си направили отводи, като на 4 май е обявена нова процедура за избор на нов съдия.Първото писмо за искане на средства за ремонт на къщата паметник на културата, с което \"Дневник\" разполага, е от 2008 г.. То е от бившия кмет на район \"Средец\" Мария Станева до тогавашния изпълняващ длъжността кмет на София Минко Герджиков. В него Станева пише, че отново уведомява Герджиков, за това че сградата се нуждае от ремонт, като посочва, че за целта ще са необходими 260 хил. лева. Според документ, с който \"Дневник\" разполага, през 2011 г. в Столичния общински съвет е внесен доклад, с който се предлага къщата да бъде продадена на търг, като оценката е за 690 хил. лева.Преди две седмици комисията по градоустройство към Столичния общински съвет не прие предложението на кмета на район \"Средец\" Мария Ачкова сградата да бъде продадена на търг. През декември Ачкова внесе същото предложение за пръв път, като тогава комисията ѝ възложи да направи нова пазарна оценка на имота, опит да изкупи партерните имоти от частните собственици, да потърси заинтересован да наеме сградата или да потърси вариант за продажба чрез търг. Оценката на имота е за 510 хил. лева. Ачкова след 6 месеца внася доклада отново, след като е изпълнила възложената задача. По думите й частните собственици не са искали да продават имотите си, а сградата не може да бъде отдадена под наем, защото не е годна за обитаване.По думите на Ачкова тя е четвъртият районен кмет, който търси финансиране за ремонт на сградата, като продажбата на търг е крайната възможност заради почти 10-годишните откази на Столичната община да отпусне финансиране.Според документите до 2016 г. къщата е обитавана от наематели, които впоследствие са преместени, поради тежкото състояния на помещенията и опасността от срутване.През февруари 2016 г. Мария Ачкова пише писмо до зам.-кмета по финансите Дончо Барбалов, за да получи неговото решение Столичната община ще отпусне средства за ремонта. В писмото Ачкова посочва, че сградата е в \"много лошо състояние\", наводнява се \"при всеки дъжд\", като \"има предпоставки за инциденти с преминаващите хора\". Към това писмо районният кмет прилага и отчет за необходимите за ремонта средства - 65 хил. лева с ДДС.През март 2016 г. Барбалов отговаря, че за да вземе решение за отпускане на средствата, е необходимо да получи \"резултатите от конструктивното обследване на сградата\". Тогава започва размяна на писма между Ачкова, Барбалов, Ирина Савина, зам.-кмет на Столичната община по инвестициите, и Анна Мутафчиева, ръководител на дирекция \"Жилищно и обществено строителство, топлоенергетика и енергийна ефективност\".През септември обследването все пак е изготвено от компанията \"ВМЛ-Консулт\". Според писмата дотогава Столичната община \"няма сключен договор с изпълнител на конструктивно обследване\". Според описанието на сайта си \"ВМЛ-Консулт\" е изготвяла доклади по редица обекти на Столичната община като Централната минерална баня и сградата на Столичната община на ул. \"Париж\" №5. В доклада на компанията за къщата на \"Позитано\" 1 се казва, че има опасност покривът и етажите да се срутят - покривът е \"негоден, за да поеме натоварване от сняг\", дървените греди в конструкцията на къщата са изгнили, а стоманените са корозирали. Според документите до 2016 г. къщата е обитавана от наематели, които впоследствие са преместени, поради тежкото състояния на помещенията и опасността от срутване.През октомври 2016 г. Мария Ачкова е уведомена от Влади Калинов, ръководител на дирекция \"Общински строителен контрол\", че експерти на дирекцията и Министерството на културата са дали указания за незабавно изпълнение на авариен укрепителен ремонт. В същото писмо Калинов посочва, че парцелът, на който се намира имотът, е определен за сграда с офиси.С писмо от февруари 2017 г. Дончо Барбалов информира районния кмет, че Столичната община е отпуснала близо 19 хил. лева за този авариен ремонт. От районната община казаха за \"Дневник\", че такава сума не е стигала до тях.\"Дневник\" потърси за коментар Столичната община и Дончо Барбалов.", "date": "29-june-2017", "title": "Девет години преписки за рушаща се къща-паметник на културата в София"}
{"url": "http://www.dnevnik.bg/bulgaria/2017/06/29/2997705_nad_chetvurt_milion_bulgari_sa_samotni_sochi/", "text": "Около 4% от българите се чувстват самотни и няма с кого да споделят личните си проблеми. Това показват данни от проучване на Евростат, цитирано от БТА. То обхваща възрастното население в Европейски съюз и отчита настроенията през 2015 г.В ЕС около 6 процента от възрастните хора се чувстват самотни и няма от кого да потърсят помощ, ако се наложи, показва анализът. Ако се приложи процентът на самотните у нас спрямо общия брой на населението, излиза че над четвърт милион българи са изпаднали в изолация и самота.Около 73 на сто от домакинствата у нас живеят в градовете, а 27 процента - в селата. В селата е регистриран и най-висок дял самотно живеещи хора у нас.Ситуацията в ЕС изглежда най-добре в Чехия, Финландия, Словакия и Швеция, където само 2 процента от населението твърдят, че нямат от кого да потърсят помощ, ако е необходимо. В Кипър, Испания, Словакия, Чехия и Унгария също 2 процента от хората твърдят, че няма с кого да обсъждат личните си проблеми.Най-самотни се чувстват жителите на Италия, Холандия и Люксембург. Там процентът на самотниците надхвърля 12% от населението. Същият процент хора заявяват, че нямат с кого да споделят проблемите си.", "date": "29-june-2017", "title": "Над четвърт милион българи са самотни, сочи статистика на Евростат"}
{"url": "http://www.dnevnik.bg/sviat/2017/06/29/2997471_shte_se_otkaje_li_isliamska_durjava_ot_durjavnostta/", "text": "Три години след обявяването на самозвания халифат в Ирак и Сирия екстремистката група \"Ислямска държава\" (ИД) променя тактиката си, за да оцелее в Близкия изток и другаде по света. Сега е само въпрос на време ИД да загуби своите бастиони в Сирия и Ирак, постоянно казват анализатори, военни и правителствени представители.Подкрепяните от САЩ сирийски бунтовници напредват за , обявен от ИД за нейна столица, а само няколко километра остават за освобождаването на втория по големина иракски град Мосул. Оптимизмът за изтръгването на ключови територии от грандиозния \"халифат\" на ИД обаче носи и едно предупреждение: това няма да отбележи края на групировката, преоформила Близкия изток след 2014 г. \"Това е последното издихание на \"Даеш\" (\"Ислямска държава\" - бел.ред.). Те обаче имат спящи клетки в Багдад и в други зони в Ирак, така че е предпазливостта остава необходимост\" казва бригаден генерал Сафаа ал Обейди, бивш офицер от иракската армия, използвайки арабската абревиатура за ИД. Въпреки че понастоящем иракските сили са \"в прекрасна позиция\" да победят групировката в Мосул и в други нейни бастиони в Ирак, Обейди очаква, че джихадистите ще потърсят повече \"медийни успехи чрез нападения срещу цивилни общности\". Генералът има предвид нападения, които групировката използва за своята пропагандна машина, за да се задържи в центъра на прожекторите и да привлече още последователи. Загубата на бастионите в Ирак и Сирия само ще промени облика на ИД, която работи за разширяването на своето присъствие извън тези две страни. \"Това е краят на групата в настоящата й форма, но тя няма да изчезне\", казва Абеер Саади, изследовател на радикални и джихадистки групировки и медии от университета в Дортмунд, Германия. \"Съмнявам се, че те ще опитат да завземат нова територия. Напротив, загубата на земя ги кара да променят формата на съществуването си\", смята тя.Завземането на територии бе принципът, върху който бе основана \"Ислямската държава\". Тя имаше кабинет, губернатори и местни съвети. Но за да продължи да функционира, се очаква да ИД да се раздели с тази доктрина. Промяната в стратегията на групировката означава две неща: експанзия извън Сирия и Ирак, както и приемането на концепцията за държава без държавност. По първата цел тя отдавна работи. Клонът на ИД Хорасан, който обхваща Пакистан и Афганистан, бе създаден през януари 2015 г. в размирната източна афганистанска провинция Нангархар. Във Филипините привърженици на ИД . Преди това тя установи присъствие в няколко северноафрикански страни, най-видимо в Египет и Либия.Втората цел е отказ от идеята да се контролира повече земя, като вместо това се предприемат \"атаки за отмъщение\". \"За да направят това, те трябва да увеличат призивите в социалните медии към своите последователи, особено към вълците единаци\", казва Саади. Улики от някои атаки отминалата година насам показват, че извършителите са действали сами. Те са били вдъхновени, но не задължително направлявани от бойци на ИД.Саади смята, че посланията на групировката чрез социалните медии и онлайн мрежи към привърженици и симпатизанти подтикват към дейния като нападения с нож или превозно средство, които зачестиха в европейските страни. В Берлин през декември един мъж се вряза с камион в оживен коледен базар, убивайки 12 души. Миналия юли друг мъж прегази с камион тълпи хора във френския крайбрежен град Ница, оставяйки 86 убити и над 200 ранени. През март т. г. мъж подкара превозното си средство срещу пешеходци на Уестминстърския мост в Лондон, преди да прободе фатално с нож полицай край входа на намиращия се наблизо британски парламент. Тези случаи са отделни от продължаващите старателно организирани нападения, включително експлозията на концерта в Манчестър през май, при която загинаха 22 човека. Нещо повече - групировката е променила тона си, за да подготвя своите последователи за лишенията, които понасят. В броя от август м. г. на своето списание \"Ан Набаа\" ИД приканва последователите си \"да гледат на победата и поражението в по-широкия контекст на борбата между доброто и злото\" и да не забравят, че \"решителността да продължиш битката с враговете на Бога е критерий за истинската победа\".Миналата седмица групировката , известна под името Ан Нури, което иракският премиер Хайдер ал Абади окачестви като \"официална декларация за тяхното поражение\". В тази издигната през 12 в. джамия лидерът на ИД Абу Бакр ал Багдади направи през юли 2014 г. единствената си публична поява, дни след като в аудиопослание бе обявено създаването на \"халифата\". Проповедта му от трибуната в джамията бе възприета като официалното обявяване на \"халифата\".\"Бих казал, че Багдади, , става все по-самотна фигура. Голяма част от верните му помощници бяха убити\" казва генерал-майор Рупърт Джоунс, заместник-командир по стратегията и тиловата поддръжка на оглавяваната от САЩ коалиция, по повод . Според Джоунс в момента последователите на Багдади не се усещат като \"индивидуално ръководени\", а по-скоро като \"изоставени, изолирани\". Саади не се съгласява с това. Тя очаква от групировката да изникнат още радикални движения, които да поемат нейното ръководство, като запазят подобна комуникационна стратегия: обръщане към младите. \"Всъщност тези движения ще хвърлят вината за поражението на групировката върху привързаността на предишното ръководство към земята\", казва Саади и добавя, че \"тогава те ще работят за \"корекция в пътя\" на групровката, но при продължаване на опитите да се вербуват млади хора навсякъде\". /БТА", "date": "29-june-2017", "title": "Ще се откаже ли \"Ислямска държава\" от държавността след разгрома в Ракка и Мосул"}
{"url": "http://www.dnevnik.bg/bulgaria/2017/06/29/2997685_transformaciite_na_ndk_-_mejdu_pet_ministerstva_i_osem/", "text": "От превръщането си в държавно акционерно дружество през май 2011 г. (дотогава Дворецът фигурираше като несъществуващото в правния мир \"творческо-стопанско обединение\"), Националния дворец на културата е сменил принципала си пет, а изпълнителния си директор осем пъти, ако се брои . Повечето от тези трансформации започват с обвинения за фалит и източване и завършват с проверки, чиито резултати не се оповестяват гръмогласно. С последното прехвърляне на НДК  - и от Велков пак към Мирослав Боршош, ГЕРБ описа пълен кръг спрямо две свои предни решения.През май 2011 г., след дълго битуване без публична отчетност НДК бе легализирано като \"Национален дворец на културата – Конгресен център София\" ЕАД – София, с едноличен собственик на капитала държавата в лицето на . Финансовият министър от първото правителство на ГЕРБ Симеон Дянков сменя \"вечния\" директор  наричайки \"палитрата от нарушения в обществените поръчки в НДК толкова широка, че финансовият инспекторат смята да напише наръчник\". Все пак Агенцията за държавна финансова инспекция проверява последните му три от общо 23 години управление и открива щети за едва 1600 лв. Нови изпълнителни директори стават , трети член и председател на борда на директорите - Марияна Чолакова, която на следващата година е заменена от Ивайло Георгиев. Ръководството се занимава основно с оценяване на активите и финансовото състояние на НДК, но по думите на Георгиев в края на 2012 г. то е добро.НДК трябва да остане под Министерството на финансите докато се стабилизира. Явно това става бързо, защото през февруари 2013 г., вече в оставка, кабинетът Борисов-1 прехвърля Двореца  В борда остават Ивайло Георгиев и Тодор Влайчев плюс кадри от министерството на Вежди Рашидов - Радка Петрова, Стоян Стоянов и заместника му в оставка , който оглавява НДК. Това обаче не е последната промяна за тази година: през ноември кабинетът на Пламен Орешарски и министъра на културата Петър Стоянович уволняват цялото ръководство на НДК с мотива, че дружеството е пред фалит, а директорите си разпределят фантастични заплати. В съвета на директорите са назначени зам.-министърът на културата и пиар на ДПС Велислава Кръстева (председател), Антоанета Желязкова, Веселина Минчева, Олга Манолова и  - изпълнителен директор. След 8 месеца - през юни 2014 тя е заменена от С повторното си идване на власт, през ноември 2014 г., Рашидов също сменя ръководството. Този път в съвета идват Валентин Кръстев, Диана Русанова, Камен Кирилов, Оли Груева и Райна Гегова.  е назначен за изпълнителен директор, а месец по-късно на поста идва . 2014 е и годината, в която НДК работи с най-малка годишна загуба според наличните отчети в търговския регистър - 4,6 млн. лв. при загуби, нарастващи от 6 до 6,8 млн. годишно в предните три години. Като основна причина за тази сума одиторите сочат обезценяването на активите и възнагражденията, а не баланса между приходи и разходи.През август 2015 г. кабинетът Борисов-2 за втори път сменя принципала на НДК - от министерството на Вежди Рашидов Дворецът  Мотивите на кабинета са по-широките компетентности на вицепремиера по европейските фондове и икономическата политика във връзка с предстоящото председателство на Съвета на Европейския съюз. Сменен е и бордът - на мястото на старите членове идват Валентин Кръстев и Людмил Веселинов.С това управление НДК функционира до февруари 2017 г., когато служебния кабинет на Огнян Герджиков го мести  До началото на седмицата, когато сегашният вицепремиер Лиляна Павлова изненадващо освободи, по-късно върна на директорския пост Мирослав Боршош. На 28 ноември без да се мотивира допълнително кабинетът гласува решението на премиера Борисов НДК отново да се Борислав Велков, директорът на НДК за един ден, който , е назначен в съвета на директорите от министър Павлова в края на май.С управлението на Боршош в НДК започна видима промяна, не само като девиз на ремонта. Дружеството иззе функции, изоставени от Министерството на културата - откри два театъра и две смесени арт пространства, аналог на закрития Национален център за книгата, обърна внимание на пренебрегнати жанрове като танц пърформънс, закупи скъпоструваща кино техника, започна да продуцира филми. Но по въпроса за средствата, които иначе хронично липсват в културата, ръководството винаги е било уклончиво, избягвайки журналистически въпроси. На парламентарен контрол миналата година Томислав Дончев , че НДК е затънало в неизплатени сметки, включително ток за половин милион лева. Годишният отчет на дружеството за 2015 г. не е публикуван в търговския регистър, но според този за 2016 г. през последните две години дружеството е на загуба от по 9 млн. лв.", "date": "29-june-2017", "title": "Трансформациите на НДК - между пет министерства и осем директори за 6 години"}
{"url": "http://www.dnevnik.bg/evropa/zemedelie/2017/06/29/2997721_fond_zemedelie_prevede_84_mln_lv_na_blizo_55_hil/", "text": "Държавен фонд \"Земеделие\" преведе 84.380 млн. лв. доплащане по Схемата за единно плащане на площ (СЕПП), съобщи пресслужбата на фонда.Субсидии получиха 54 751 земеделските стопани.Окончателното плащане е направено след актуализация на данните в Системата за идентификация на земеделските парцели (СИЗП), на база подадени възражения и изясняване принадлежността на констатираните двойно заявени площи за Кампания 2016, както и след признаване на разходите по данни на Националната агенция за приходите (НАП).", "date": "29-june-2017", "title": "Фонд \"Земеделие\" преведе 84 млн. лв. на близо 55 хил. фермери"}
{"url": "http://www.dnevnik.bg/biznes/2017/06/29/2997710_ministerstvoto_na_zemedelieto_shte_sledi_cenite_na/", "text": "Министерството на земеделието ще подложи на мониторинг цените на вносните храни в търговските вериги. Това става след като проверката на ведомството за състава и качеството на хранителни продукти от една и съща марка, продавани в България и в Западна Европа, показа разминаване не само в съставките, но и в цените им, при това в полза на по-развитите и платежоспособни пазари.Български експерти купиха през май безалкохолни напитки, шоколадови изделия, сирена, колбаси и детски храни в супермаркети в Германия и Австрия и сравниха състава и цените на продуктите, продавани в България. Оказа се, че при 16 от над 30 артикула цените в България са значително по-високи.\"Не може една цена да е в пъти по-голяма. Всичко над 20% е притеснително\", коментира в интервю по БНТ земеделският министър Румен Порожанов и допълни, че цените ще се сравняват два пъти месечно.В отговор на въпрос за значително по-слабата покупателна способност в България той уточни, че не може да се очаква цените в страната да са по-ниски, отколкото в останалите европейски държави, но подчерта и че разлика от 90% също не е редно да има.Порожанов определи като нелоялна търговска практика подхода на европейските производители да продават стоки с различни съставки на различните пазари.Утре той ще има среща с Федерацията на потребителите, Комисията за защита на потребителите и представители на търговските вериги. Въпросът ще бъде отнесем и в Брюксел след като и в други източноевропейски държави беше установено същото разминаване.", "date": "29-june-2017", "title": "Министерството на земеделието ще следи цените на вносните храни"}
{"url": "http://www.dnevnik.bg/sport/2017/06/29/2997682_nju_iork_niks_se_razdeli_s_fil_djaksun_sled_tri_burni/", "text": "\"Ню Йорк никс\" се раздели със своя президент по баскетболните операции Фил Джаксън. Легендарният специалист, извел \"Чикаго булс\" и \"Лос Анджелис лейкърс\" до общо 11 титли в НБА, се задържа на поста малко повече от три години.71-годишният Джаксън беше посрещнат като месия през март 2014 г., но не успя да оправдае очакванията, с които беше натоварен. В трите пълни сезона, в които той ръководеше баскетболни операции в клуба, \"Никс\" записаха 80 победи и 166 загуби. В тях отборът завърши съответно на 15-о, 13-о и 12-о място в Източната конференция.Управлението на Джаксън в \"Никс\" ще се запомни най-вече с конфликтите с водещи играчи в отбора и треньорския щаб, гафове с договорите и настойчивостта тимът да играе с характерния за него триъгълник в нападение.Джаксън често попадаше в заглавията с разногласия около бъдещето на звездата на отбора Кармело Антъни. Той беше обвиняван също, че е готов да се раздели с латвиеца Кристапс Порингис, в чието лице мнозина, свързани с \"Никс\", виждат бъдещето на тима.\"След внимателно обмисляне решихме по взаимно съгласие, че пътищата ни трябва да се разделят\", заяви изпълнителният президент на \"Ню Йорк никс\" Джим Долан.В краткосрочен план функциите на Джаксън ще бъдат изпълнявани от генералния мениджър Стив Милс.Промяната означава, че старши треньорът Джек Хорначек, който беше назначен от Джаксън през лятото на 2016 г., ще получи по-голяма свобода на действие, ако запази поста си.\"Ню Йорк никс\" винаги ще има специално място в моето сърце. Този отбор и този град дадоха старт на кариерата ми в НБА\", заяви Джаксън. Той е избран от \"Никс\" в драфта през 1967 г. и играе за този отбор в продължение на 12 години.Джаксън става шампион с нюйоркчани през 1970 и 1973 г. Това са и единствените две титли в историята на клуба.\"Благодарен съм на г-н Долан, че ми даде възможност да се завърна. Естествено, надявах се да донеса още една титла в \"Медисън скуер гардън\". Като човек, който е свикнал да печели, съм изключително разочарован, че това не се случи. Феновете в Ню Йорк не заслужават нищо по-малко от тила. Пожелавам всичко най-добро на организацията в бъдеще\", коментира Джаксън.", "date": "29-june-2017", "title": "\"Ню Йорк никс\" се раздели с Фил Джаксън след три бурни години"}
{"url": "http://www.dnevnik.bg/bulgaria/2017/06/29/2997730_kmetut_na_gorna_oriahovica_suglasuval_s_cvetanov/", "text": "Зам.-председателят на ГЕРБ Цветан Цветанов обяви пред Би Ти Ви, че кметът на Горна Оряховица му се е обадил, за да пита каква да бъде реакцията му при посещението на президента Румен Радев в града. Държавният глава посети Горна Оряховица преди два дни, като там се изказа остро по адрес на Цветанов заради твърдението му, че вече има достатъчно съмнения, че Радев е защитил решението за купуване на шведски изтребители \"Грипен\".Кмет на Горна Оряховица е Добромир Добрев. Той е част от ГЕРБ и е втори мандат начело на града. Цветанов уточни, че е казал на Добрев, че Румен Радев е надпартиен, тъй като е президент и отношението към него трябва да е като към държавен глава.В същия ден, в който посети Горна Оряховица, Радев беше на визита и в Свищов, където  на президента с кмета на града. Председателят на вътрешната комисия в Народното събрание добави, че екипът на държавния глава е обявил, че няма да се допускат други хора по време на срещата, въпреки че са поканени. Кмет на Свищов е Генчо Генчев от БСП.\"Наложи се на кмета да махне табелката с моето име от масата, където трябваше да се състои срещата. Това не ме е обидило, а показа изпускане на нерви, тъй като поискахме да се създаде анкетна комисия за покупката на самолетите \"Грипен\", заяви Цветанов.Той добави, че подобни летателни машини има в 7-8 държави, като само две от тях са членки на НАТО. Това са Чехия и Унгария и там има съмнения за корупция при закупуването им. Цветанов каза още, че в експертиза на Румен Радев, който е бивш ръководител на военновъздушните сили, от 2012 г. било записано, че е по-добре да се закупят самолети Ф-16. Зам.-председателят на ГЕРБ добви, че иска сда се разбере какво е накарало президентът да промени мнението си.", "date": "29-june-2017", "title": "Кметът на Горна Оряховица съгласувал с Цветанов действията си при посещението на Румен Радев"}
{"url": "http://www.dnevnik.bg/sport/2017/06/29/2997747_ueid_van_niikerk_podobri_svetovniia_rekord_na_300_metra/", "text": "Олимпийският и световен шампион на 400 метра Уейд ван Нийкерк подобри световния рекорд в бягането на 300 метра. 24-годишният южноафриканец преодоля неолимпийската дистанция за 30.81 секунди по пътя към победата в турнира \"Златен шпайк\" в Острава, част от сериите IAAF World Challenge.Досегашният рекорд се държеше от легендарния американец Майкъл Джонсън - 30.85 секунди, постигнати в Претория през 2000 г.През миналата година в Рио де Жанейро  - на 400 метра. Южноафриканецът стигна до олимпийското злато с време 43.03 секунди, с 15 стотни по-бързо от постижението на Джонсън.Третото най-добро бягане на 300 метра е на световният рекордьор на 100 и 200 метра Юсейн Болт - 30.97 секунди. Челната петица на вечната ранглиста се допълва от Лашон Мерит (31.23 сек.) и Исак Маквала (31.44 сек.).Маквала също постигна най-доброто си бягане на 300 метра в Острава. Състезателят от Ботсвана зае второто място, а Кларънс Муниай от Южна Африка допълни почетната стълбичка с време 31.61 секунди. В същото време Юсейн Болт и Мо Фара се сбогуваха с турнира \"Златен шпайк\" с победи. Ямайският спринтьор триумфира на 100 метра с 10.06 секунди, а британският бегач на средни и дълги разстояния спечели на 10 000 метра с 27:12.09 минути.Французинът Гарфилд Дариен зае първото място на 110 метра с препятствия с 13.09 секунди, а американецът Крисчън Тейлър очаквано спечели тройния скок, като постави ново най-добро постижение в историята на турнира - 17.52 метра.Българинът Тихомир Иванов се класира втори в скока на височина, след като за втори път в последните пет дни достигна границата от 230 см. Победата отиде при европейския шампион в зала Силвестер Беднарек от Полша с 232 см. ", "date": "29-june-2017", "title": "Уейд ван Нийкерк подобри световния рекорд на 300 метра"}
{"url": "http://www.dnevnik.bg/bulgaria/2017/06/29/2997732_sluchai_na_nasilie_v_asenovgrad_eskalira_v_protesti_i/", "text": "Асеновград остава под засилено полицейско присъствие след случай на ромско насилие срещу деца спортисти и последвалия снощи граждански протест, съобщи БНР.В понеделник група роми нападна с камъни и колове състезатели и треньори на базата по гребане на язовира. Малко по-късно конфликтът се пренесе пред болницата в Асеновград, където групата на нападателите се увеличи, а с това и заканите за побой и смърт, информира БТА.На протеста снощи се събраха над 2 хил. души, които тръгнаха на шествие към сградата на общината в Асеновград, съобщи в репортаж Нова телевизия. Сред тях имаше много майки с малки деца, но и близо 100 рокери, част от които от други населени места. Гражданите престояха около 10 минути пред сградата на общината, след което организаторите на протеста обявиха неговия край.Вместо да се разпръснат обаче стотици протестиращи се насочиха към ромската махала, атакувайки по пътя си група роми. В крайна сметка походът беше спрян от полицията.Други разгневени граждани се събраха около сградата на полицейското управление, където с обвинение за хулиганство са задържани 8 души за побоя над учениците.Подстъпите към ромската махалата са блокирани от полицията и части на жандармерията. Очаква се тази вечер да има ново шествие, информира БНР.", "date": "29-june-2017", "title": "Случай на насилие в Асеновград ескалира в протести и засилено полицейско присъствие"}
{"url": "http://www.dnevnik.bg/sviat/2017/06/29/2997790_kola_se_vriaza_v_portala_na_prezidentskata_rezidenciia/", "text": "Кола се вряза вчера в портала на президентската резиденция в Бразилия и шофьорът бе арестуван, съобщиха силите за сигурност, цитирани от \"Ройтерс\" и БТА.Президентът Мишел Темер не е бил в сградата по това време. Той живее в Жабуру - друга официална резиденция, намираща се на около километър и половина от двореца \"Алворада\".Охраната е стреляла предупредително във въздуха и после е открила огън по автомобила, след като той не спрял. Арестуваният водач, който видимо е непълнолетен, не е пострадал. На снимки, публикувани от местен новинарски сайт, се вижда как порталът на президентския дворец \"Алворада\" в столицата Бразилия е съборен, а по земята има гилзи. Няколко дни по-рано Темер стана първият в историята на Бразилия действащ президент, на когото генералната прокуратура , а недоволството срещу него . Неодобрението му сред бразилците . Тази седмица главният прокурор Родриго Жанот обяви, че Темер е получил през март и април тази година подкупи в размер на 500 000 реала (152 000 долара) от предприемача Жоесли Батиста.Междувременно от президентската администрация обявиха, че Темер отменя участието си в  в Хамбург идната седмица. \"Президентът реши да не взема участие в срещата на Г-20\", каза пресслужбата на държавния глава. Официална причина за отменената визита не се съобщава. Но по данни на интернет портала UOL Темер е решил да не напуска страната в момент, когато парламентът ще вземе решение по въпроса с обвиненията в корупция, отправени от главния прокурор Родриго Жанот.Жанот се обърна на 26 юни към Федералния върховен съд с искането за обвинения в корупция. Съгласно бразилското законодателство държавният глава се ползва с частична неприкосновеност от съдебно преследване и решение за започване на дело може да вземе само Федералният върховен съд.", "date": "29-june-2017", "title": "Кола се вряза в портала на президентската резиденция в Бразилия"}
{"url": "http://www.dnevnik.bg/bulgaria/2017/06/29/2997752_grajdani_narediha_boltove_na_praga_na_sudebniia_suvet/", "text": "Близо 50 протестиращи се събраха пред Висшия съдебен съвет (ВСС) за да изразят подкрепа за председателя на Върховния касационен съд (ВКС) Лозан Панов. Той беше посрещнат с ръкопляскания и викове \"Браво!\". Малко преди него при влизането си във ВСС председателят на Върховния административен съд Георги Колев беше посрещнат с освирквания и скандирания оставка.", "date": "29-june-2017", "title": "Граждани наредиха болтове на прага на съдебния съвет в подкрепа на Лозан Панов"}
{"url": "http://www.dnevnik.bg/sviat/2017/06/29/2997741_samo_nai-blizki_rodnini_na_jiteli_na_sasht_ne_popadat/", "text": "Само преки роднини на лица, живеещи в САЩ, и хора, чийто зет или свекърва живеят в страната, ще отговарят на критериите за виза за шестте предимно мюсюлмански държави, попадащи в забраната за влизане на американска територия, предадоха \"Ройтерс\" и \"Асошиейтед прес\". Ще бъдат одобрявани и кандидати с \"формални връзки\" с американска институция.Такива критерии е разпратил Държавният департамент на САЩ до консулските служби по света. За инструкциите първо съобщи АП часове след като  влезе в сила с решение на Върховния съд на страната.Действията, с които съдът  ограниченията, наложени от президента Доналд Тръмп, създадоха правна неяснота при какви връзки на кандидатстващия с хора или юридически лица в САЩ е възможно той да получи виза.Шестте страни, за които се отнася забраната, са Иран, Йемен, Либия, Сирия, Сомалия и Судан. През следващите 90 дни критериите за влизане в САЩ ще покриват единствено техните жители, които са родители, съпрузи, деца (включително пълнолетни синове и дъщери, както и доведени такива), братя или сестри.Близките роднински връзки обаче \"не включват баби и дядовци, внуци, лели, чичовци, племенници, братовчеди, братя и сестри на брачен партньор, годеници и други членове на \"разширеното\" семейство,\" се казва в инструкциите.Единствено кандидати с \"формална, документирана и изградена при нормални обстоятелства, а не за целта да се заобиколи (заповедта на изпълнителната власт)\". Има се предвид заповедта, която Тръмп подписа на 6 март и с която ограничи пътуванията на граждани от въпросните държави за 90 дни. Тя впоследствие беше блокирана на няколко инстанции, преди съдът да я възстанови тази седмица.Изключения ще са хората, кандидатстващи за студентски визи, тъй като \"добронамерените\" им отношения с физически или юридически лица са изрично описани в типа виза, за която кандидатстват.Под обхвата на заповедта няма да попадат и кандидатстващите за работна виза, \"приели предложение за работа от американска компания или поканени да изнесат лекция пред публика в САЩ\". Човек, направил резервация за хотел, обаче няма да отговаря на критериите.Със заповедта на Тръмп се наложи забрана за влизане на бежанци от всички държави. Изключение би трябвало да са онези от тях, които \"могат да докажат добронамерена връзка с хора или юридически лица\" в САЩ.Това е формулировката в решението на Върховния съд на САЩ. Инструкциите на държавния департамент обаче не отговарят на ключовия въпрос на американските агенции за бежанците: дали собствените им отношения с кандидатстващите за виза могат да се считат за \"добронамерени\".Консулските служби същевременно трябва да продължат да провеждат интервюта с кандидати от страни, от които няма много имигранти в САЩ. Данни на Държавния департамент показват, че през 2015 г. близо 10 500 души от шестте страни в \"черния списък\" са били избрани на лотариен принцип за въпросните визи, известни като diversity visas. Забраната вероятно ще ограничи издаването на подобни разрешения за пътуване до САЩ на граждани от тези страни, се казва в инструкциите.", "date": "29-june-2017", "title": "Само най-близки роднини на жители на САЩ не попадат под забраната за влизане"}
{"url": "http://www.dnevnik.bg/biznes/2017/06/29/2997780_firmite_v_bulgariia_zavurshvat_2016_g_s_rust_i_na/", "text": "Икономическото оживление през последната година видимо се отразява положително на компаниите в България през 2016 г. Приходите им нарастват с 1.5%, а печалбата - с почти 6%. Това показват данни на Националната агенция за приходите (НАП) за миналата година след обработване на данъчните декларации на компаниите, предоставени след запитване на .Много силна година имат производителите на машини, оборудване и храни. А и традиционно растящите IT компании.Слаба година имат компаниите за горива, метали и строителство. Първите две групи свиват оборотите си по външни причини: международните цени на петрол, газ, черни и цветни метали през миналата година бяха ниски и това автоматично свива приходите. При строителството пък нямаше държавни поръчки и това сви бизнеса на инфраструктурните компании с една трета.Шампиони по печалби като абсолютни суми са преработващата индустрия, търговията и банките. Най-голямо свиване на загубите има при финансовите и застрахователните дейности, транспорта и недвижимите имоти.Броят на активните компании отбелязва увеличение със 17.3 хиляди до 322 хил. В същото време обаче неактивните фирми също нарастват - с 10% до над 193 хил., а годишните повишения през 2016 г. дори не се приближават до стойностите от предходния отчетен период.Данните на приходната агенция показват подобрения по линия на печалбите. Всички работещи над 300 хил. фирми са отчели данъчна печалба от над 20.2 млрд. лв.При средно намалели приходи по-силният резултат значи и по-висока рентабилност - общо за всички компании в страната нетният марж е 4.4%, т.е. на всеки лев приход на едно дружество се падат по 6 стотинки печалба. Година по-рано рентабилността е била 3.9%.", "date": "29-june-2017", "title": "Фирмите в България завършват 2016 г. с ръст и на приходите, и на печалбата"}
{"url": "http://www.dnevnik.bg/sport/2017/06/29/2997769_pironkova_shte_izigrae_pone_edin_mach_na_trevata_v/", "text": "Дъждовете в Ийстборн прекъснаха . Днес българката и румънката ще се върнат на корта, за да довършат двубоя си от осминафиналите на тенис турнира на трева в английския град. А победителката ще трябва да изиграе още един мач за деня, след като времето тотално обърка плановете на организаторите във вторник и сряда.Пиронкова води със сет и пробив срещу Халеп. Българската тенисистка изоставаше с 4:5 и 0:40, а след това с 4:6 в тайбрека, но спаси цели седем сетбола и измъкна драматично първия сет след 8:6 в решителния гейм. При подновяването на играта тя ще сервира при 2:1 и 40:30 във втория сет.Двубоят е втория в програмата на корт №4. В 12.30 часа започва мачът между французина Ришар Гаске и Кевин Андерсон от Южна Африка, а доиграването между Пиронкова и Халеп трябва да стартира веднага след това, или около 14.00 ч.Ако постигне първа победа във втората си среща с румънката и дъждът отново не саботира програмата, българката отново ще има два мача в един ден. Победителката ще срещне Каролин Вознячки или Елена Веснина в спор за място на полуфиналите. Този мач е поставен четвърти на корт №2, на който преди това трябва да се изиграят два мача от мъжкия турнир и един от дамския.В сряда Пиронкова също игра два мача. Тя започна участието си в турнира с убедителна победа с 6:0, 6:4 срещу друга румънка - Моника Никулеску.Любопитното е, че българката , но влезе в основната схема като \"щастлив губещ\" заради отказването на Петра Квитова. Освен това чехкинята беше поставена под №13, което прати българката директно във втория кръг на турнира.Пълната програма за четвъртък може да видите .", "date": "29-june-2017", "title": "Пиронкова ще изиграе поне един мач на тревата в Ийстборн днес"}
{"url": "http://www.dnevnik.bg/sport/2017/06/29/2997781_geroiat_na_chili_bravo_e_igral_kontuzen_sreshtu/", "text": "Вратарят на Чили Клаудио Браво заяви, че е играл с контузия в двубоя с Португалия от полуфиналите на Купата на конфедерациите. Въпреки това стражът на \"Манчестър сити\" спаси всяка една от трите дузпи, които европейският шампион изпълни, и прати своя отбор на финал.\"Чувствам се нормално. Аз съм много балансиран човек\", каза Браво, който отрази последователно ударите от бялата точка на Рикардо Куарешма, Жоао Моутиньо и Луиш Нани.\"Бях контузен и не можех да играя с обичайното си темпо. Но по принцип винаги приемам нещата спокойно, а и това беше много специален мач за нас. Успяхме да стигнем до финала, което е много важно за отбора. Завършваме един много успешен цикъл и сме щастливи, че ще играем в мача за трофея\", допълни капитанът на Чили.Според него победата с дузпи след нулевото равенство в редовното време и продълженията не е само късмет. \"Трябва да свършиш много работа, да проучиш добре своя съперник. Мисля, че играхме с главите си. В края бяхме малко изморени, но играхме умно, а и сърцато\", каза още вратарят, който имаше кошмарен първи сезон в \"Манчестър сити\" след трансфера си от \"Барселона\".\"Знаехме добре какво трябва да правим. Мачът беше доста равностоен, двата отбора показаха страхотен респект един към друг. Тайната на успеха? Според мен е това, че ние никога не спираме да вярваме в себе си и винаги искаме да дадем най-доброто, на което сме способни, за да победим. Предстои ни обаче още един мач, който трябва да спечелим\", завърши Браво.", "date": "29-june-2017", "title": "Героят на Чили Браво е играл контузен срещу Португалия"}
{"url": "http://www.dnevnik.bg/sport/2017/06/29/2997811_smilen_mliakov_smeni_voleibolniia_cska_s_levski/", "text": "Бившият национал Смилен Мляков е новото попълнение на волейболния \"Левски\". 36-годишният диагонал ще заеме , който беше отстранен от отбора след .Мляков се завърна на игрището през миналия сезон, след като заради поредица от контузии няколко години беше извън волейбола. Той облече екипа на ЦСКА и стана най-добър реализатор на отбора по пътя към първото място в редовния сезон и сребърните медали в крайното класиране.\"Щастлив съм, че успяхме да привлечем такъв професионалист като Смилен\", заяви президентът и старши треньор на \"Левски\" Владимир Николов. Това ще е вторият път, в който Мляков ще облече екипа на сините.\"Миналия сезон той беше топреализатор на ЦСКА, очаквам от него да бъде такъв и при нас. Обстановката няма да му е чужда, защото вече е играл за \"Левски\", включително и с някои момчета от настоящия състав. Надявам се съвсем скоро да има развитие и по още един трансфер\", каза още Николов.Мляков сподели, че му е неприятно за привържениците на ЦСКА, но е преди всичко професионалист. \"Винаги съм казвал, че в българския спорт има два гранда - \"Левски\" и ЦСКА. Затова по някакъв начин винаги съм симпатизирал и на двата отбора. За мен няма проблем със смяната на клубната принадлежност. Нямам представа как ще ме приемат в \"Левски\", но аз и преди три години играх за този клуб\", заяви той.Диагоналът каза още, че пристига в \"Левски\" с една-единствена мисъл - да стане шампион. \"Както вече казах, това е един от двата клуба, които се задоволяват само с първото място. \"Владо Николов се свърза с мен и каза, че иска да вземе, цитирам, най-добрия диагонал в България. Имах още няколко предложения, но прецених, че това на \"Левски\" е най-доброто за мен.\"След края на миналия сезон опитният волейболист претърпя поредната си операция - артроскопия на коляното. \"Всичко с възстановяването протича нормално. Силно вярвам, че ще съм напълно готов още за първия мач от новия шампионат\", завърши Мляков.", "date": "29-june-2017", "title": "Смилен Мляков смени волейболния ЦСКА с \"Левски\""}
{"url": "http://www.dnevnik.bg/politika/2017/06/29/2997843_parlamentarna_komisiia_shte_proveriava_i/", "text": "Парламентарна комисия ще проверява и обществените поръчки за ремонт на НДК във връзка с Председателството на Съвета на ЕС. Депутатите взеха това решение след скандалите с уволняването на директора на двореца Мирослав Боршош от министъра на председателството Лиляна Павлова и .Анкетната комисия беше предложена от БСП, още на следващия ден беше вкарана в дневния ред на парламента и получи изненадващата подкрепа на ГЕРБ. От БСП поискаха комисията да е на паритетен принцип, но по предложение на Павел Шопов (\"Обединени патриоти\") съставът на комисията беше конструиран на пропорционален принцип. Това означава, че ГЕРБ ще имат мнозинство с 10 от 19 участващи депутати.\"Ръководителят на НДК Мирослав Боршош заявява, че отказва да подписва обществени поръчки под натиск на ръба на закона и против правилата. В пленарната зала трябва да стане ясно кой е оказвал този натиск\", каза каза зам.-председателят на БСП в парламента Жельо Бойчев в мотивите си за създаване на комисията. \"Министърът по председателството Лиляна Павлова, която довчера беше и принципал, твърди, че НДК се управлява лошо, липсва дисциплина, не се спазват сроковете.\" \"Въпросът е кой от двамата лъже и заблуждава обществото\", каза още Жельо Бойчев. Според него всички тези обстоятелства могат да доведат до застрашаване на провеждането на българското председателство. \"Има реален шанс да се изложим пред чужденците, както се казва\", смята Бойчев.\"Колкото по-рано започне да работи временната комисия за НДК, толкова по-рано ще отпаднат всички съмнения\", отговори на БСП председателят на групата на ГЕРБ Цветан Цветанов. \"Нашето политическо решение е да приемем вашето предложение, защото вчерашните твърдения, че ГЕРБ няма да подкрепи създаването на временна комисия, и всичко това, което се изнесе в публичното пространство по председателството и по ремонтните дейности в НДК, са вашата възможност да създадете фалшиви новини\", каза Цветанов. \"Има междинен одитен доклад, който е на независими орган. Министър Лиляна Павлова се е съобразила с него и е направила съответния доклад, който е представила на министър-председателя Бойко Борисов\", коментира Цветанов.Драгомир Стойнев (БСП) попита Цветанов къде е видял фалшива новина: \"В това, че прокуратурата разследва и има досъдебно производство? В това, че Лиляна Павлова желае да уволни г-н Боршош за некомпетентност, или за това, че той заяви, че върху него е оказван натиск да подписва обществени поръчки?\" Цветанов му отговори, че твърдението на БСП, че ГЕРБ няма политическата воля да се бори с корупцията, е фалшива новина.Искрен Веселинов (\"Обединени патриоти/ВМРО\") попита каква работа върши комисията по европейски фондове, че да се прави специална. \"Мултиплицираме комисии след комисия след всяко жълто заглавие\", каза Веселинов, като имаше предвид и създадената вчера комисия за .Павел Шопов (\"Обединени патриоти\"/\"Атака\") се пошегува с членовете на БСП, които били разочаровани, че от ГЕРБ се съгласиха за създаването на комисия. \"Наострени, инструктирани, наточени и изведнъж ние управляващите приемаме това предложение\", каза Шопов. Той \"предложи\" да се направи комисия за Бузлуджа. \"Кой докара Бузлуджа до това състояние? Какви са перспективите пред Бузлуджа? Всичко това трябва да се обсъди много сериозно\", каза Шопов.В крайна сметка със 187 гласа \"за\" бе утвърден съставът на комисията, която ще действа за срок от 1 месец. Председател на комисията ще бъде народният представител от ГЕРБ Диана Йорданова. Членове на комисията от ГЕРБ ще бъдат- Снежана Дукова, Диана Саватева, Младен Шишков, Петя Аврамова, Георги Динев, Дилян Димитров и Тома Биков. От БСП - Атанас Костадинов, Румен Гечев, Жельо Бойчев, Никола Динков, Любомир Бонев и Димитър Георгиев. От \"Обединени патриоти\" - Йордан Апостолов и Маргарита Николова. От ДПС - Велислава Кръстева и Адлен Шевкет. От \"Воля\" член на комисията ще бъде народният представител Дора Христова.", "date": "29-june-2017", "title": "Парламентарна комисия ще проверява и обществените поръчки на НДК"}
{"url": "http://www.dnevnik.bg/bulgaria/2017/06/29/2997777_cacarov_i_kolev_se_zasegnaha_ot_protesta_i_prekusnaha/", "text": "Демонстрация на мнозинството от членовете на Висшия съдебен съвет (ВСС), подета от председателя на Върховния административен съд Георги Колев и главния прокурор Сотир Цацаров прекрати заседанието малко преди да бъде разгледана точката от дневния ред със сигнала от главния редактор на сайта \"Блиц\" срещу председателя на Върховния касационен съд Лозан Панов.Първо взе думата Колев, който заяви, че \"не може да се работи в такава обстановка\". Повод му даде акцията на 50-тина граждани в подкрепа на Панов, които се събраха рано тази сутрин пред сградата на съвета и посрещнаха Колев с освирквания и призиви за оставка. Протестиращите си тръгнаха в 9.30 ч., когато заседанието започна, и много преди Колев да засегне темата.След Колев думата взе главният прокурор. Той цитира заглавията от сайта \"Клуб Z\"  и и от \"Дневник\"  като уточни, че е отворил сайт на подсъдим и сайт на обвиняем. \"Присъединявам се към становището на г-н Колев, това не е нормална обстановка за работа. Този цирк ми идва малко вповече. Изгласувахме важните точки за съдебната власт и затова ви пожелавам приятен ден\", завърши Цацаров и излезе от залата.Още докато главният прокурор говореше, от залата излязоха по-голямата част от членовете на ВСС. Останаха Соня Найденова, Калин Калпакчиев, Юлия Ковачева, Галя Карагьозова, Юлиана Колева, Камен Иванов и Лозан Панов.Найденова напомни на напускащите, че съветът не за прав път работи в обстановка на протест пред сградата. Пред ВСС е имало и агнешки главички, имало е и некролози, имаше и човек, който се опита да се самозапали, но ние заседавахме\", каза Найденова.Заседанието беше прекратено поради липса на кворум.", "date": "29-june-2017", "title": "Цацаров и Колев се засегнаха от протеста и прекъснаха заседанието на съдебния съвет (видео)"}
{"url": "http://www.dnevnik.bg/biznes/2017/06/29/2997821_parlamentut_odobri_na_purvo_chetene_stimuli_za/", "text": "Депутати от всички парламентарни групи одобриха на първо четене промени в Закона за публичното предлагане на ценни книжа, внесени от Делян Добрев и Данаил Кирилов от ГЕРБ. От гласувалите 125 народни представители 122 бяха \"за\", а трима се въздържаха, съобщи БТА.В доклада на парламентарната комисия по бюджет и финанси се посочва, че промените целят да се постигне развитие на стабилен капиталов пазар в страната, както и да се преодолеят проблеми в практиката по прилагането на закона.В уредбата на публичното предлагане на ценни книжа и допускането им до търговия на регулирания пазар се предлага промяна в дефиницията за публично предлагане на ценни книжа, като се увеличава броят на лицата от 100 на 150, до които се предоставя информацията за предлагане на ценни книжа за непублична емисия.Предвижда се въвеждане на ново изключение от задължението за публикуване на проспект за емисии ценни книжа, чиято обща стойност в рамките на ЕС е по-малка от левовата равностойност на 1 млн. евро, като прагът се изчислява за период от 12 месеца. Намалява се срокът за разглеждане и произнасяне на КФН по заявления за потвърждаване на проспекти на емитенти, които нямат ценни книжа, допуснати до търговия на регулирания пазар, и не са предлагали публично ценни книжа, като по този начин се улеснява достъпът на дружествата до регулиран пазар.Предвиждат се няколко промени, свързани с Фонда за компенсиране на инвеститорите. Предлага се в управителния му съвет да се включи и един представител на асоциацията на управляващите дружества. Целта е така да се осигури представителство в управлението на фонда на всички лица, които са задължени да правят вноски в него за компенсиране на инвеститорите. Предвижда се разширяване на хипотезите, при които се изплащат компенсации на клиентите на инвестиционния посредник от Фонда за компенсиране на инвеститорите. Предлага се да бъде освободен фондът от заплащане на корпоративен данък за дейностите по възстановяване и преструктуриране на инвестиционни посредници.Правят се промени и в уредбата на първичното публично предлагане на облигации и допускането им до търговия на регулирания пазар, както и в уредбата на публичните дружества.Очаквани последици от приемането на законопроекта са облекчаване на нормативната регулация, съкращаване на сроковете за произнасяне на надзорния орган по някои административни производства, по-голяма прозрачност на капиталовия пазар и по-ефективна защита на инвеститорите, се посочва в доклада на Комисията по икономическа политика и туризъм.БСП ще подкрепи законопроекта, заяви Драгомир Стойнев. По думите му философията на законопроекта е добра. Крайно време е да се даде модерно законодателство, което да подкрепи българските предприятия, коментира той. По думите му промените ще доведат до по-голяма прозрачност.", "date": "29-june-2017", "title": "Парламентът одобри на първо четене стимули за капиталовия пазар"}
{"url": "http://www.dnevnik.bg/biznes/2017/06/29/2997854_parlamentut_odobri_nov_durjaven_zaem_ot_200_mln_evro/", "text": "Нов заем от 200 млн. евро одобри парламентът днес. Депутатите приеха законопроект за ратифициране на Рамково споразумение за заем между Банката за развитие на Съвета на Европа и България със 116 гласа \"за\", 58 \"против\" и 8 \"въздържал се\". Споразумението е подписано от министъра на финансите през декември м.г.Парите са по механизъм за съфинансиране на проекти, изпълнявани със средства от ЕС по оперативните програми, които са съфинансирани от Европейските структурни и инвестиционни фондове за програмен период 2014-2020 година.Заемът ще се усвоява на траншове, които ще се обвързват с разчетите по оперативните програми за националното съфинансиране. Той частично ще покрива българския принос във финансирането на инвестиционни проекти по програмите \"Региони в растеж 2014-2020\", \"Развитие на човешките ресурси 2014- 2020\" и \"Наука и образование за интелигентен растеж 2012-2020\".Според социалиста Румен Гечев най-голяма част от парите ще отидат за разселване на мигранти, които други западноевропейски страни връщат. Така възможност имало по една от оперативните програми. По думите му правителството криело истинските мотиви за вземане на заема.", "date": "29-june-2017", "title": "Парламентът одобри нов държавен заем от 200 млн. евро, БСП заподозря, че са за бежанците"}
{"url": "http://www.dnevnik.bg/sviat/2017/06/29/2997812_bivshiiat_prezident_na_pridnestrovieto_izbiaga_v/", "text": "Бившият президент на Приднестровието Евгений Шевчук тайно напуснал непризнатата от никого република и избягал в Молдова, съобщават РИА \"Новости\" и РБК. Шевчук напуснал страната в сряда през нощта - часове след като получил документи за заседание, което ще разследва дейността му като президент и може да го лиши от имунитет.Според председателя на приднестровския парламент Александър Шчерба в нощта на 28 юни Шевчук пресякъл река Днестър и напуснал територията на републиката, влизайки в Молдова. В профила си във \"Фейсбук\" депутатът Андрей Сафонов написа, че той се придвижил \"с лодка\". Шевчук обаче поддържа по-различна версия. В същата мрежа той написа в четвъртък, че избягал след опит за покушение срещу него, докато пътувал от приднестровската столица Тираспол за родния си град Рибница. Тогава бил преследван от четири джипа, които по думите му принадлежали на приднестровските служби за сигурност.Той добави, че не е избягал с лодка, нито \"с подводница... хванах си такси и влязох в Молдова.\"В момента Шевчук е заподозрян в разхищение на държавни средства в особено големи размери. Ден след бягството му Върховният съвет (парламентът) по искане на главния прокурор го лиши от имунитет. Наказателното преследване срещу него е по пет обвинения, включително сделки, свързани със съмнителни фондации, контрабанда, незаконно орязване на пенсиите и заплатите с 30 на сто () и помилвания на осъдени лица в нарушение на закона.Приднестровската република е територия на Молдова, която обяви независимост след разпада на Съветския съюз. Близо 60% от населението ѝ са руснаци и украинци. В края на миналата година Шевчук, който  се кандидатира за втори мандат, но загуби от Вадим Красноселски, като получи близо два и половина пъти по-малко гласове от него.", "date": "29-june-2017", "title": "Бившият президент на Приднестровието избяга в Молдова"}
{"url": "http://www.dnevnik.bg/biznes/2017/06/29/2997805_industrialnata_zona_v_bojurishte_narastva_sus_115_dka/", "text": "Индустриалната зона в Божурище увеличава площта си със 115.375 дка, съобщават от Министерството на икономиката. Ресорният министър е подписал протоколно решение, с което се прави апорт на недвижим имот с тази площ в капитала на \"Национална компания индустриални зони\" ЕАД.\"Действието се предприема в изпълнение на залегналите в коалиционното споразумение приоритети за развитието на икономическите зони\", посочват от ведомството.Въпросният имот се намира в землището на село Гурмазово, община Божурище, непосредствено до икономическа зона \"София-Божурище\". С това апортиране се приключва обособяването на икономическата зона. Реализацията на проекта и разгръщането на пълния му потенциал ще даде възможност за предоставяне на максимално привлекателни условия и за трайното установяване на водещи компании на територията на икономическата зона, посочват от министерството.", "date": "29-june-2017", "title": "Индустриалната зона в Божурище нараства със 115 дка"}
{"url": "http://www.dnevnik.bg/sport/2017/06/29/2997890_fenove_na_botev_plovdiv_biaha_zadurjani_v_makedoniia/", "text": "Фенове на \"Ботев\" са били задържани в Македония рано сутринта заради хулигански прояви. Те са пътували за Тирана, където тази вечер пловдивският отбор гостува на албанския вицешампион \"Партизани\" в двубой от първия квалификационен кръг на Лига Европа.Около обяд автобусите са отпътували от град Крива паланка към Тирана с полицейски ескорт след намесата на българското посолство в Скопие, съобщиха от външното министерство.Българският консул в Македония Венцислав Цветанов е пристигнал спешно в полицейското управление на Крива паланка, където са били откарани привържениците на \"канарчетата\".По информация на местната полиция трите рейса са спрели към 3.00 часа (4.00 ч. българско време) за почивка на магистралата Скопие -Тирана, край град Куманово, на определените за това места.Четирима от привържениците са изрисували графити. Според пловдивския \"Марица\" графитите са били с елементи на свастика, а според местните - с обидно за Македония съдържание. В добавка те залепили няколко стикера с българския флаг. Полицията твърди, че разполага с видеозапис.Версията на феновете е, че са били спрени заради транспаранти с патриотични надписи и развети български знамена.Около 4.00 часа единият от автобусите бил пресрещнат от органите на реда в Куманово. Те направили обиск и открила \"доказателствени материали\", съобщи министерството на вътрешните работи. На четиримата нарушители бил съставен административно-наказателен акт. Те обаче отказали да платят глобата и блокирали магистралата, предава агенция МИА. Около 7.45 часа блокадата била отстранена, а движението -нормализирано.Останалите пътуващи в автобусите са проявили солидарност с четиримата задържани и са останали с тях, пише още БТА.Българското посолство е постигнало съгласие с полицията Крива паланка да бъде съставен акт за административно нарушение само на ръководителя на групата Иван Вълчев. Той е получил минимална глоба в размер на 200 евро.", "date": "29-june-2017", "title": "Фенове на \"Ботев\" (Пловдив) бяха задържани в Македония (обновена)"}
{"url": "http://www.dnevnik.bg/sviat/2017/06/29/2997873_ukraina_e_zaplashena_ot_globi_zaradi_spora_s_rusiia_za/", "text": "Европейският съюз за радио и телевизия (EBU), чийто е конкурсът \"Евровизия\" обяви, че Украйна е изправена пред значителни глоби заради проблеми с организацията на тазгодишния конкурс, предаде \"Ройтерс\". Съюзът е недоволен от големите закъснения в организацията на събитието в Киев през май, както и от липсата на сътрудничество около казуса с недопуснатата до участие руска участничка.\"В резултат на това вниманието бе отвлечено от самото състезание, а репутацията на конкурса бе поставена в риск\", гласи изявление на EBU. Затова ръководството на конкурса препоръча каналът UA:PBC (украинската обществена телевизия) да заплати значителна глоба, съгласно правилата на състезанието\". В съобщението не се споменава конкретна цифра.Украйна не допусна до участие руската представителка Елена Самойлова заради нейно участие в Крим след анексирането му от руската страна. Тогава Съюзът за радио и телевизия съобщи, че страната има право да не допуска участници, нарушили законите й, но се опита да преговаря с двете страни. Русия отказа възможността да се яви дистанционно и също обвини съседката си в уронване на реномето на \"Евровизия\".Киев спечели домакинството миналата година, след като украинската представителка Джамала спечели конкурса с песен за депортирането на кримските татари от Сталин през 50-те години на миналия век. EBU допусна това участие, приемайки, че песента няма политическа нотка, което е забранено в конкурса, но Русия я видя като провокация.", "date": "29-june-2017", "title": "Украйна е заплашена от глоби заради спора с Русия за \"Евровизия\""}
{"url": "http://www.dnevnik.bg/sviat/2017/06/29/2997870_germaniia_zabrani_na_erdogan_da_se_sreshta_s_turci_po/", "text": "\"Не е възможно\" турският президент Реджеп Тайип Ердоган да участва в събития, различни от тези на срещата на лидерите от Г-20, по време на посещението си в Германия, каза външният министър Зигмар Габриел, цитиран от германския вестник \"Франкфуртер алгемайне цайтунг\". Министърът добави, че забраната е съгласувана с канцлера Ангела Меркел и че има и \"конституционни решения\", които им дават право на нея. Пред репортери, пътуващи с него в Русия, Габриел по-рано намекна, че подобна проява би била \"неподходяща\". Той обясни, че правителството не желае да бъдат разпалвани излишно страстите сред жителите на Германия от турски произход, независимо дали са само с турско или и с двойно гражданство.Изявата не е и \"разумна\", тъй като, заета със сигурността на форума, германската полиция няма да има ресурса да отговаря и за подобна изява на Ердоган. Междувременно онлайн версията на сп. \"Шпигел\" съобщи, че правителството смята да издаде изрична забрана за подобна проява.Габриел каза и че предложил на Меркел да се въведе правило три месеца преди федералните избори да се забранят публични изяви в Германия на политици, които не са от Европейския съюз. По-рано Ердоган е поискал да разговаря с турски граждани в страната по време на визитата си, каза външният министър, цитиран от ДПА. Молбата му идва на фона на напрежението между Турция и Германия около референдума на Ердоган за въвеждането на президентска република. Тогава и Берлин, и Хага забраниха редица публични прояви на турски официални представители заради притеснения, че така ще дадат възможност на турската държава да агитира на тяхна територия. В резултат Ердоган обвини властите и в двете държави в \"нацистки практики\".В четвъртък Габриел добави, че молбата на Ердоган е отправена независимо от препоръката, която германският топ дипломат вече е дал на Анкара. По време на визитата си там преди две седмици той казал, че е по-добре турските власти изобщо да не отправят подобна молба.Преди няколко дни Германия официално обяви, че очаква , участвали в сблъсъци във Вашингтон при срещата му с американския президент Доналд Тръмп, да не го придружават в Хамбург.", "date": "29-june-2017", "title": "Германия забрани на Ердоган да се среща с турци по време на Г-20"}
{"url": "http://www.dnevnik.bg/sviat/2017/06/29/2997856_rumuniia_otnovo_podgotvia_danuk_solidarnost/", "text": "Управляващите в Румъния социалдемократи планират да заменят корпоративния данък от 16 процента с многостепенна данъчна система за облагане върху оборота от 2018 г., както и да въведат \"данък солидарност\". Това предвижда ревизираната програма за управление на Социалдемократическата партия, предаде агенция \"Ройтерс\".Номинираният за премиер Михай Тудосе ще поиска по-късно днес вот на доверие от парламента и вероятно ще го получи, тъй като СДП и коалиционният й партньор Алианс на либералите и демократите разполагат с мнозинство в законодателния орган.Данъкът върху оборота, данъкът солидарност и допълнителни такси върху продуктите с негативно влияние върху здравето са нови мерки в правителствената програма. Също така се предвижда отлагане с една година - от 2019 г., на намаляването с един процент - до 18 на сто, на данък добавена стойност.Други мерки, като намаляване на подоходния данък на 10 процента от сегашните 16 на сто, въвеждане на необлбагаем месечен доход от 2000 леи (малко под 500 евро), намаляване на вноските за социално осигуряване с 4.5 процентни пункта до 35% и прехвърляне на това бреме изцяло върху работниците за сметка на работодателите, са различните мерки в сравнение с първоначалната програма за управление от декември м.г.Правителството също така планира да увеличи пенсиите и минималната работна заплата, както и да въведе редица по-малки намаления на данъци. Сред идеите е премахване облагането на доходите от дивиденти и допълнителни взимания от компаниите от петролно-газовия сектор.Идеи за \"данък солидарност\" в Румъния има поне от 2012г., когато премиерът Виктор Понта заяви, че кабинетът му иска да обложи с 16% всички доходи на държавни служители над 1000 евро месечно. Тогава той каза, че според него финансовият ефект няма да е чувствителен, но ще изпрати послание сред обществото, че хората с по-високи доходи плащат и по-високи данъци в името на социалната справедливост.В началото на юни от Международния валутен фонд предупредиха да не се правят повече съкращение на данъци. Плановете на правителството на Гриндяну да намалят данъци през 2017 и 2018 година, включително на ставките по ДДС и разширяване на изключенията по този данък, както и реформа на облагането на личните доходи \"ще създаде значителен натиск върху бюджетния дефицит\".По изчисления на фонда последните данъчни облекчения, обхващащи ДДС, акцизите върху гориватаи здравните вноски, са допринелси за спад през 2016-2017г. на приходите в бюджета в размер на почти 2.5% от БВП.МВФ препоръча правителството и парламентът да се фокусират върху подобряване работата на данъчната администрация, повече прозрачност и удвояване на усилията за борба с укриването на доходи.От неясните фискални планове се притесняват и в Европейската комисия заради ефекта им върху бюджетните цели. Според Еврокомисията Румъния ще поддържа през 2017-2018 година най-големият в съюза дефицит от, съответно, 3.5 и 3.7 процента от БВП.Фискалните притеснения вероятно ще се отразят на обменния курс на леята, който през юни слезе на 5-годишно дъно спрямо долара от около 4 леи за долар.Автор на правителствената фискална програма е бившият фиансов министър Дариуш Вълков, който сега е разследван за приемане на подкупи и използване на публични средства за купуване на произведения на изкуството. Според Драгня тя е била преработена, за да бъде адаптирана след забавянето ѝ.В сряда СДП одобри състава на новото правителство, като много министри от предишния кабинет запазват постовете си, а министрите на финансите и на европейските въпроси ще бъдат сменени.Много министри в правителството на Михай Тудосе са от кабинета на сваленият преди седмица Сорин Гриндяну, включително в ресори с нула реализирани мерки от правителствената програма, съгласно оценката, която бе посочена като мотив за отстраняването на бившия премиер и неговото правителство, отбелязва информационният сайт \"Зиаре\".Йонуц Миша ще замени Виорел Щефан като нов министър на финансите, а Виктор Негреску ще бъде новият делегиран министър по европейските въпроси. Министър на икономиката ще стане сенаторът от СДП Михай Фифор. Сред новите имена са още Ливиу Поп (образование), Лучиан Ромашкану (култура), Адриан Цуцуяну (отбрана), Дойна Пана (води и гори), Лучиан Шова (комуникации), Илан Лауфер (бизнес, търговия и предприемачество) и Лучиан Джорджеску (наука и иновации).Министърът на правосъдието Тудорел Тоадер, който е независим, но бе подкрепен от СДП, остава на поста си. На същите длъжности остават и още министри от правителството на Гриндяну, излъчени от двете партии от управляващата коалиция.Правителството ще има три вицепремиери: Севил Шайдех от СДП, Грациела Гаврилеску (АЛДЕ) и Марчел Чолаку (СДП). Шайдех остава и министър на регионалното развитие, а Грациела Гаврилеску - министър на околната среда. Марчел Чолаку е вицепремиер без портфолио.Тудосе бе запитан дали ще предаде премиерския пост на лидера на СДП Ливиу Драгня, ако законът позволи той да ръководи правителството. Тудосе отговори: \"Очевидно да\". \"В целия свят, във всички демокрации, председателят на управляващата партия е предложението за министър-председател. В момента, в който това нещо може да се случи и при нас, е естествен път\", коментира Тудосе, цитиран от Аджерпрес.Лидерът на СДП Ливиу Драгня не може да стане министър-председател заради условна присъда за изборни злоупотреби. В Румъния е в сила закон, който забранява на осъдени лица да бъдат част от правителството. Неотдавна обаче Конституционният съд на Румъния обяви, че парламентът трябва да постави на министрите същите условия, каквито имат и депутатите, а те нямат никакви рестрикции, свързани със съдебни дела.Майк Долан от бизнес отделя на \"Ройтерс\" коментира, че Румъния изглежда слага край на политическата криза точно преди лятната ваканция на парламента, която ще продължи два месеца. \"Чуждестранните инвеститори посрещат положително приключването на несигурността от последните седмици. Но ако властите продължат напред сякаш нищо не се е случило, това означава и че политическата класа на страната не вижда причини да преодолее разделението. Дали това е добре за страната в дългосрочен план?\" пита Долан.", "date": "29-june-2017", "title": "Румъния отново подготвя \"данък солидарност\""}
{"url": "http://www.dnevnik.bg/sviat/2017/06/29/2997986_35_000_dolara_na_chiniia_-_trump_zapochna_da_nabira/", "text": "Следващите президентски избори в САЩ са чак след около 1200 дни, но Доналд Тръмп вече се е заел с набирането на средства за кампанията. За целта той избра хотел \"Тръмп интернешънъл\" на две крачки от Белия дом, предаде \"Франс прес\".45-ият президент на САЩ участва снощи във вечеря за набиране на средства в подкрепа на кампанията му и на Републиканската партия.Белият дом не крие амбициите му за г. \"Разбира се, че ще се кандидатира за преизбиране\", каза говорителката му Сара Хъкаби Сандърс. \"За момента той се е съсредоточил върху програмата си, междинните избори (за  г.) и набирането на средства за партията си, нищо необичайно според мен за един президент\", добави тя.Самият Тръмп неколкократно е говорил за плановете си \"за следващите осем години\". Входният билет за вечерята струваше 35 000 долара на човек, като беше възможно да се прави дарение до 100 000 долара за статут на привилегирован дарител.Участието на президента на САЩ в набиране на средства за неговата кампания или партия редовно се критикува, но от десетилетия е част от американския политически пейзаж, както при демократите, така и при републиканците, отбелязва АФП.Този път обаче смесването на политическата кариера на Доналд Тръмп и  повдига въпроси, тъй като богатите донори, които даряват за неговата кампания фактически допринасят и за развитието на личния му бизнес.", "date": "29-june-2017", "title": "35 000 долара на чиния - Тръмп започна да набира средства за втората си кампания"}
{"url": "http://www.dnevnik.bg/biznes/2017/06/29/2997947_kompaniia_na_bulgarin_e_sred_50-te_nai-burzo/", "text": "Компания за превози на българин е сред най-силно растящите в Чикаго. Тя е поставена под номер 8 в класацията \"Бързите 50\" на изданието \"Чикаго бизнес\". В допълнение фирмата е в топ 500 (429 позиция) на най-силно растящите в САЩ.Приходите на фирмите, включени в класацията, растат по-бързо от останалите и не показват признаци на забавяне. Класацията е изготвена съвместно със счетоводната компания Plante Moran.", "date": "29-june-2017", "title": "Компания на българин е сред 50-те най-бързо растящи в района на Чикаго"}
{"url": "http://www.dnevnik.bg/bulgaria/2017/06/29/2997966_devet_dushi_sa_zadurjani_za_nasilieto_v_asenovgrad/", "text": "Районната прокуратура в Асеновград ще внесе утре искане в съда за вземане на мярка за неотклонение \"задържане под стража\" на девет души заради участието им в побой над деца спортисти. Насилието предизвика , който премина под засилено полицейско присъствие. Деветимата са обвинени в хулигански действия с особена дързост и цинизъм.В понеделник група роми нападна с камъни и колове състезатели и треньори на базата по гребане на язовир \"40-те извора\" край Асеновград. Малко по-късно конфликтът се пренесе пред болницата в града, където групата на нападателите се увеличи, а с това и заканите за побой и смърт. На протеста снощи се събраха над 2 хил. души, които тръгнаха на шествие към сградата на общината. След края на протеста вместо да се разпръснат, стотици недоволни се насочиха към ромската махала, атакувайки по пътя си група роми. В крайна сметка походът беше спрян от полицията.Деветимата обвиняеми, които са задържани за срок от 72 часа, са на възраст между 19 и 41 години.От прокуратурата уточняват, че при възникналия конфликт са пострадали седем души. По делото са назначени съдебно-медицински експертизи за нанесените телесните повреди на ранените, като до момента е установено, че един от тях е с фрактура на китката на ръката, а друг с два счупени прешлена.До момента са разпитани 17 свидетели на боя. Иззети са брадви, лопата и дървени тояги от мястото, където е започнал конфликта. Деветимата обвиняеми са задържани за срок от 72 часа.", "date": "29-june-2017", "title": "Девет души са задържани за насилието в Асеновград"}
{"url": "http://www.dnevnik.bg/kultura/2017/06/29/2995992_festival_v_pleven_subira_mladi_talanti_i_svetovni/", "text": "Млади таланти ще могат да се изявят редом до признати международни китаристи на Фестивала на китарата в Плевен. Третото му издание ще се проведе от 29 ноември до 3 декември в града, а записването на конкурса ще бъде отворено в края на юни.Освен това фестивалът ще предложи изложение на музикални продукти и лютиери и майсторски класове с 12 китаристи от Европа, измежду които са Георги Василев, Атанас Уркузунов, Нено Мунитич, Клаудио Пивиеро и Ливиу Геургуску.Подробна информация е качена на .", "date": "29-june-2017", "title": "Фестивал в Плевен събира млади таланти и световни китаристи на една сцена"}
{"url": "http://www.dnevnik.bg/bulgaria/2017/06/29/2997954_chujdestranniiat_biznes_poiska_sudebnata_reforma_v/", "text": "Независимост на съдебната власт, прозрачност и отчетност на прокуратурата, повишаване на ефективността на съдебния процес, електронно правосъдие и реформа на правното образование.Това са част от акцентите в позицията надо премиера Бойко Борисов, министъра на правосъдието Цецка Цачева, председателя на парламента Димитър Главчев, президента Румен Радев, главния прокурор Сотир Цацаров и председателя на Върховния касационен съд Лозан Панов. Документът е от организациите, които представляват чуждестранните компании, работещи в България.Писмото е и потвърждение на предишното подобно писмо, изпратено до българските институции през януари 2016 г.\"Твърдо убедени сме, че липсата на безпристрастен и ефективен съд и прокуратура безспорно се явява една от най-съществените бариери пред икономическия растеж в България, привличането на чуждестранни инвестиции и създаването на равни условия за всички икономически оператори\", пишат представителите на бизнеса в новото си писмо.То е подписано от представители на Advantage Austria София, Американска търговска камара в България, Британско-българска бизнес асоциация, Българско-швейцарска търговска камара, Канадско-българска бизнес мрежа, Конфиндустрия България, Френско-българска търговска и индустриална камара и Норвежко-българска бизнес група.В позицията представителите подкрепят \"общите принципи, залегнали в основата на заключенията и препоръките\" в независимия анализ на четиримата чуждестранни прокурори изготвен за българското държавно обвинение. Правителството пое ангажимент да изпълни посочените там мерки до края на 2018 г.Представителите на бизнес-организациите приветстваха стъпките, предприети през миналите две години - промените в конституцията и измененията в закона за съдебната власт - но отбелязаха, че реформата далеч не е завършена.На въпрос за отказа на държавното обвинение да разследва случая с болтовете на колата на НСО, ползвана от Лозан Панов, заместник-председателят на Британско-българска бизнес асоциация Омуртаг Петков заяви: \"Дебатът е по-всеобхватен и ограничавайки го до какво трябва да се случи с прокуратурата и до борбата между прокуратурата и останалата част от съдебната власт, няма да има дебат и съответно няма да има и реформа.\" Трябва да има не само реформа на институциите, но и реформа в правното образование и въвеждането на електронно правосъдие, които са \"фундаментални неща\".", "date": "29-june-2017", "title": "Чуждестранният бизнес поиска съдебната реформа в България да се довърши"}
{"url": "http://www.dnevnik.bg/sviat/2017/06/29/2998031_obvineniia_v_pedofiliia_pomrachavat_obraza_na_tretiia/", "text": "От свещеник на селска енория до ковчежник на Ватикана - възходът на Джордж Пел, най-високопоставеният католически духовник в Австралия, бе помрачен през последните години, след като от миналото изплуваха спорове с нечист привкус.В очите на онези, които му се възхищават, 76-годишният кардинал Пел е символ на австралийския католически традиционализъм. Опонентите му виждат в него олицетворение на една институция, неуспяла да се справи с обвиненията в педофилия.В четвъртък  в многобройни сексуални посегателства срещу деца - стари обвинения, които той гневно отхвърля. Пел уверява, че изобщо не е имал представа за педофилски практики, разпространени сред австралийското духовенство, и намеква, че съществува заговор с цел да бъде отстранен.Роден през 1941 г., той израства в околностите на град Баларат, където ентусиазирано участва в отбора по дебати на своя университет. Играе главни роли в колежански театрални постановки и се представя отлично в мачовете по австралийски футбол - колективен спорт, който се играе с крака и овална топка.Ревностна католичка, майка му, според австралийския печат, посреща възторжено решението на своя син да избере духовна кариера. Баща му, англиканец, просто не схваща как може човек да откаже фантастичен договор с един от най-популярните футболни отбори в страната. Джордж Пел продължава обучението си в Рим, а след това, през 1966 г., е ръкоположен за свещеник в Баларатската епархия.Звездите явно са благосклонни към Пел, защото по настояване на  той е посветен за архиепископ на Мелбърн, после на Сидни, а през 2003 г. става член на могъщата Кардиналска колегия - т. е. участник в избора на папа. През 2014 г.  вижда в него човек, способен да внесе повече прозрачност във, и го изкачва до третото стъпало в йерархията на Светия престол.\"Кардинал Пел е сред най-великите църковни мъже в историята на Австралия\", казва за него бившият . Пред своето паство и пред общественото мнение висшият духовник защитава традиционните ценности на католицизма. Привърженик на твърдата линия, щом става дума за проблеми като евтаназията или гей браковете, той отрича климатологията като наука, отхвърля и критиките срещу репресивната политика на .През последните години обаче репутацията му бе разклатена - не само заради обвинения, че е потулвал сексуални гаври, вършени от  в щата Виктория, като техен вишестоящ, но и заради обвинения в педофилия, насочени лично към него. Австралийската полиция отказва всякакви уточнения в какво го упрекват, с аргумента че не бива да се опорочи следствието.Национално разследване във връзка с мерките, предприети от австралийските институции по повод  между 1950 и 2010 г., установи, че 7% от свещениците са били подозирани в педофилски действия. Обвиненията обаче не са довели до никакви разследвания.Кралската следствена комисия, проучвала четири години тези случаи, откри, че църковните власти в Австралия са получили 4444 сигнала за педофилски посегателства. В някои епархии над 15% от свещениците са се гаврили с деца, посочи тя.Кардинал Пел бе неведнъж изслушван от тази комисия във връзка с данните за свещеници педофили в Баларатската епархия през 70-те и 80-те години на миналия век. Ватиканският министър на икономиката поднесе извинения от името на Църквата, но заяви, че няма никакъв спомен за обвинения в системно малтретиране.Пел впрочем призна, че не се е справил с проблема със свещениците през 70-те години на 20-и век. Той обаче увери, че е бил подведен от католическата йерархия за реалните събития по това време - период \"на престъпления и прикриване\".Джордж Пел бе оправдан по обвиненията в посегателства от 2002 г., когато е бил архиепископ на Сидни. Жертвите обаче са сигурни, че кардиналът трябва да е знаел за педофилски гаври. \"Според мен той си свърши работата добре\", каза Джули Стюарт, жертва на сексуални посегателства като дете, след като Пел даде свидетелски показания пред следствената комисия миналата година. \"Той си свърши работата - защити перспективите на Църквата, защити нейната репутация, но аз не вярвам да е защитил децата\", добави тя. /БТА", "date": "29-june-2017", "title": "Обвинения в педофилия помрачават образа на третия по ранг във Ватикана"}
{"url": "http://www.dnevnik.bg/tehnologii/2017/06/29/2997960_predi_10_godini_aifon_izleze_na_pazara_i_epul_ne/", "text": "Точно преди 10 години на пазара излезе \"Айфон\" (iPhone) - смартфонът на \"Епъл\" (Apple), превърнал се в символ на новата епоха в развитието на компанията и създал стандарти при личните електронни устройства. Но в търговския отдел на \"Епъл\" не обичат да си спомнят за старта на 29 юни 2007г. и следващите няколко месеца.\"Айфон\" - изключително секретен продукт под кодово име Purple - бе представен от Стив Джобс на 9 януари 2007г. като \"революционен продукт\" - един от няколкото, създадени от премиерата на персоналния компютър \"Макинтош\" през 1984г. насам. През 2001г. такъв хитов продукт бе плеърът iPod, предизвикал драматични промени в разпространяването и слушането на музика.При представянето Джобс обясни, че са \"преоткрили телефона\" чрез продукт, събрал в едно iPod с голям екран, телефон без бутони и лесно за употреба устройство за връзка с интернет. \"Айфон\" не само допринесе изключително за началото на смартфон революцията, но и предизвика необходимият масов интерес за това накъде ще поеме тя.За изминалото десетилетие \"Eпъл\" е продала над 1 милиард айфона, но началото бе доста проблемно. Първите смартфони са обвързани с договор с мрежата на AT&T, доста по-ограничени са възможностите им спрямо днешните устройства, а App Store още не съществува. Цената е 600 долара и макар да е стъписващо висока за мобилен телефон, на 29 юни стотици ентусиасти нощуват пред магазините на \"Епъл\", за да си купят първите бройки.Продажбите, обаче, не вървят според очакванията и по Коледа цената е свалена на 400 долара. Това също не помага особено. Чак през 2008г., когато е показан iPhone 3G срещу 200 долара, пазарът експлодира - за 5 месеца са продадени над 10 милиона бройки.\"Бизнес моделът за първата година на \"Айфон\" беше катастрофа. Промяната дойде чак след година или две\", коментира през \"Ройтерс\" Тони Фадел, един от разработчиците.Друг ключов момент за успеха от 2008г. е, че бе задействан App Store, а услугата бе отворена за разработчици да създават и разпространяват програмите си там. Разбира се, след предварително одобрение от \"Епъл\" и процент от приходите. В последвалите години App Store се превръща в ключов източник на приходи от услуги - само за миналата година те са донесли на \"Епъл\" 24.3 милиарда долара.Сега фенове и инвеститори очакват iPhone 8, посветен на 10-годишнината на смартфона, за да видят ще има ли нови функции и нов тласък за този продукт. Спекулира се, че той ще има 3-D сензори за ориентиране в пространството, ще поддържа \"обогатена реалност\" за сливане на реалния с виртуалния свят и може би гъвкав дисплей.Преди 10 години \"Епъл\" атакува пазар, зает дотогава от устройства на BlackBerry и Microsoft, а сега се конкурира основно със смартфони с Android - операционната система на Google, използвана от Samsung и други производители. Повечето смартфони в света днес използват Android, но \"Епъл\" събира голяма част от печалбите, основно заради високите цени, които предлага.\"Аболютно съм зашеметен от това, че успяхме да демократизираме използването на компютри и комуникациите по света\", казва още Фадел. \"Това стопля сърцето ми, защото е нещо, което Стив се опитваше да направи с Apple II и Mac. Най-после тези времена настъпиха 30 години по-късно.\"По данни на eMarketer днес повече от 2 милиарда души притежават смартфони.", "date": "29-june-2017", "title": "Преди 10 години \"Айфон\" излезе на пазара и \"Епъл\" не обича да си спомня за това"}
{"url": "http://www.dnevnik.bg/sviat/2017/06/29/2998102_chehiia_iska_da_vpishe_pravoto_na_ognestrelno_orujie_v/", "text": "Долната камара на чешкия парламент одобри законопроект, с който в конституцията на страната се вписват правата на собствениците на огнестрелни оръжия. Това противоречи на инициатива на Европейския съюз за ограничаване на някои оръжия след ислямистките нападения в големи градове в Европа, предаде агенция\"Ройтерс\".Европейската комисия договори през декември по-строги правила за огнестрелните оръжия, а вътрешните министри от общността окончателно одобриха промените през април, въпреки че Чехия, Люксембург и Полша гласуваха против.Чехите, които имат традиция за , особено за лов, възразяват против някои аспекти на затягането на правилата. Вносителите на законопроекта обаче казаха, че промените в конституцията няма да попречат на разпоредбата на ЕС да влезе в сила.Законодателството, подкрепено от 139 депутати в 200-членната долна камара на парламента, дава на гражданите правото да използват , за да помагат за сигурността на страната. В законопроекта се казва, че той е \"в отговор на увеличаването на  напоследък, особено опасността от прояви на насилие като отделни  . . . активни нападатели или други насилствени хибридни заплахи\".Изменението на конституцията трябва да бъде подложено на гласуване и в горната камара, където е необходимо то да бъде подкрепено от две трети от членовете ѝ, преди да може да бъде подписано от президента Милош Земан, който го подкрепя.", "date": "29-june-2017", "title": "Чехия иска да впише правото на огнестрелно оръжие в конституцията"}
{"url": "http://www.dnevnik.bg/sport/2017/06/29/2998109_kristiano_ronaldo_obiavi_che_e_stanal_bashta_na/", "text": "Кристиано Роналдо напусна лагера на португалския национален отбор в Русия, за да се прибере при новородените си деца. Той получи разрешение да пропусне мача за бронзовите медали в Купата на конфедерациите, в който европейският шампион ще срещне загубилия в двубоя между Германия и Мексико.Роналдо за пръв път призна, че е станал баща на близнаци. Още на 10 юни световните медии обявиха, че на португалеца са му се родили момиче и момче - Ева и Матео, но досега нямаше официално потвърждение. Предполага се, че те са от сурогатна майка, както и първото му дете - Кристиано, което се роди на 17 юни 2010 г.Португалецът не е имал възможност да види децата си, тъй като се подготвяше с националния отбор за Купата на конфедерациите, която стартира на 17 юни. В сряда европейските шампиони загубиха шанс да се борят за трофея, \"Служих на националния отбор, както винаги съм го правил - с цялото си сърце и душа, въпреки че ми се родиха деца. За съжаление не успяхме да постигнем главната си цел, но съм сигурен, че ще продължим да носим радост на всички португалци\", написа четирикратният носител на \"Златната топка\" във \"Фейсбук\".\"Президентът на португалската федерация и националният селекционер днес направиха страхотен жест, който ме докосна и никога няма да го забравя. Много съм щастлив, че най-накрая ще бъда с децата си за пръв път\", допълни звездата на \"Реал\" (Мадрид).Португалската федерация също изрази благодарност към капитана на националния отбор.\"Бяхме информирани още преди турнира, че Кристиано Роналдо е станал баща. Въпреки раждането на децата му нашият капитан остана в служба на националния отбор и направи жест, който трябва да подчертаем и похвалим.\"\"Президентът на федерацията и националният селекционер разбират, че след като вече е невъзможно да постигнем целта си да спечелим Купата на конфедерациите, трябва да освободят състезателя, за да може той най-накрая да се срещне с децата си\", се казва още в съобщението.", "date": "29-june-2017", "title": "Кристиано Роналдо обяви, че е станал баща на близнаци"}
{"url": "http://www.dnevnik.bg/bulgaria/2017/06/29/2998128_do_2_mln_lv_dostiga_globata_za_mobilni_operatori/", "text": "Глоба от 50 хил. до 2 млн. лв. предвижда транспортното министерство при нарушаване на  от страна на мобилните оператори. Това е записано в проект за изменение и допълнение на Закона за електронните съобщения, който е публикуван за обществено обсъждане на интернет страницата на ведомството.Санкциите ще са за подаването на невярна информация. Според новия регламент, при надхвърляне на определен обем от данни, ползвани в роуминг, операторът може да наложи ограничение върху потреблението или да определи допълнителна такса върху ползвания мобилен интернет в чужбина. Мобилните оператори са задължени да информират клиентите си чрез есемес при достигане на лимита.Целта на промените в закона е да се въведат възпиращи санкции при нарушаване на разпоредбите на Регламента, с който от 15 юни 2017 година се премахват надценките на дребно за роуминг услуги в Европейския съюз.", "date": "29-june-2017", "title": "До 2 млн. лв. достига глобата за мобилни оператори, нарушаващи новите правила за роуминг"}
{"url": "http://www.dnevnik.bg/analizi/predozirane/2017/06/29/2998113_predozirane_uchenici_se_sustezavat_za_nai-patriotichen/", "text": "В него са се включили 12-окласници от три врачански училища се състезават в конкурса, организиран по повод 141-та годишнина от подвига на Христо Ботев и неговата чета. Той се провежда под патронажа на кмета на Враца Калин Каменов, се разбира от .В конкурса участват три паралелки от Профилираната природо-математическа гимназия (ППМГ), Средно училище \"Христо Ботев\" и Средно училище \"Козма Тричков\". Нито от сайта на Община Враца, нито от страницата на конкурса в социалната мрежа се разбира какви са условията за участие и критериите за оценка на победителите, но трите паралелки са публикували специално създадени видеоклипове, от които се разбира, че са участвали в различни инициативи.Така например учениците от 12Б клас на СУ \"Христо Ботев\" са създали , в който под звуците на Дунавско хоро и облечени с носии от цялата страна очертават картата на България. Идеята им е била да представят традиционните костюми от всички фолклорни области.От  на учениците от 12 А клас на СУ \"Козма Тричков\" се разбира, че те са участвали в състезание за Васил Левски, представили са патрона на училището си и са изработили макет на сградата на гимназията. Те са посетили и Брюксел като посочват, че са представили \"пред приятелите ни от Европа\" филма \"Заветът на хан Кубрат\", както и великите личности на България и др.Водещите засега в анкетата ученици от 12Б клас на ППМГ са подготвили няколко инициативи, като например специална игра \"Загадките на миналото\" и са се включили в общоградско шествие, разказали са на по-малки ученици за някои български празници и др.Именно учениците от този клас към момента водят в анкетата във \"Фейсбук\" с над 1700 гласа. Срокът за гласуване е до днес включително, се разбира от публикация на сайта на общината.", "date": "29-june-2017", "title": "Предозиране: Ученици се състезават за най-патриотичен клас"}
{"url": "http://www.dnevnik.bg/bulgaria/2017/06/29/2998142_valeri_simeonov_obeshta_subariane_na_nezakonni/", "text": "Вицепремиерът по демографската политика Валери Симеонов посети Асеновград, за да се запознае отблизо с инцидента, разиграл се в града. В понеделник състезатели и треньори на базата по гребане на язовир \"40-те извора\" край Асеновград. Малко по-късно конфликтът се пренесе пред болницата в града, където групата на нападателите се увеличи, а с това и заканите за побой и смърт.Насилието предизвика масов граждански протест, в който се включиха около 2 хил. души. След края на шествието вместо да се разпръснат, стотици протестиращи се насочиха към ромската махала, атакувайки по пътя си група роми. В крайна сметка походът беше спрян от полицията.Симеонов обяви, че ще се опишат всички незаконни постройки в ромския квартал в Асеновград и след това ще бъдат съборени, съобщи \"Фокус\". Започва и проверка на хората без адресна регистрация, за да се върнат по родните им места.\"Уверявам ви, че имате изцяло подкрепа в лицето на държавата. На една и съща страна сме, на страната на българския закон, който трябва да се спазва\", каза още Валери Симеонов пред събралите се жители на града.По думите му инцидентът е възникнал на битова основа, но е прераснал в етническо противопоставяне. Според него ромите са се организирали бързо и в болницата вече е имало 150 души.\"Силите са били неравни. Полицаите са били шестима, като целта им е била да се спре агресията. След това са се обадили за подкрепление от жандармерията. Тя е нахлула в циганския квартал и е претърсила къща по къща, за да установи лицата, участвали в сбиването. Те са били заловени и задържани. Издирвателните действия продължават и ако се установят още съпричастни лица, те също ще бъдат задържани, без компромиси и чадъри\", добави Симеонов.Вицепремиерът допълни, че засиленото полицейско присъствие в града ще остане, докато не се гарантира сигурността на жителите на Асеновград. , като ще им бъдат повдигнати обвинения за хулигански действия с особена дързост и цинизъм.", "date": "29-june-2017", "title": "Валери Симеонов обеща събаряне на незаконни постройки и изселване на роми от Асеновград"}
{"url": "http://www.dnevnik.bg/sviat/2017/06/29/2998036_italiia_zaplashi_es_che_shte_zatvori_pristanishtata_si/", "text": "Италия заплаши със затваряне на пристанищата за африкански мигранти, ако не получи помощ от Европейския съюз, твърдят източници, запознати с разговорите между Рим и Брюксел, цитирани от \"Ройтерс\".В сряда посланикът на Италия в ЕС Маурицио Масари се е срещнал с еврокомисаря по миграцията Дмитрис Аврамопулос, за да му каже, че ситуацията, пред която е изправена страната, е \"сериозна и Европа не може да обърне гръб (на страната).\"\"Идеята хуманитарните кораби да бъдат възпрепятствани от завръщане в италианските пристанища беше обсъдена,\" разказва друг източник. В такъв случай може да се наложи други страни от съюза да приемат корабите, защото много от благотворителните организации, които работят с тях, са базирани в други държави, например Малта и Германия.Идеята се появява на фона на недоволство сред избирателите от политиките на управляващата Демократическа партия в областта на миграцията. През уикенда избирателите  на антиимигрантската \"Северна лига\" и на партията на бившия премиер Силвио Берлускони на балотажи на местните избори..\"Италия достигна точка на насищане,\" казва той и добавя, че планираните от Рим 200 000 легла за търсещи убежище вече са почти напълно заети. Само по вода италианските власти са приели половин милион мигранти от началото на 2014 г. От тях рекорден брой - 181 000 души - са пристигналите за миналата година, За първите шест месеца на тази година пристигналите са около 75 000 - с 14% повече, отколкото по това време миналата година.На практика всички, спасени от лесно преобръщащите се лодки край либийските брегове, се озовават на италианска територия. В това време много съседи на Италия затвориха границите си за мигранти. Само от събота насам 11 000 мигранти са извадени от претъпкани лодки в Средиземно море на път от Северна Африка - със повишаването на температурите броят им сезонно се увеличава в края на юни до началото на есента.\"Броят на пристигналите през юни е нормален. Много са, но не бива да създават тревога,\" каза Флавио ди Джакомо, говорител на Международната организация за миграция, цитиран от \"Ройтерс\".Докато страните членки на ЕС продължават да спорят за това как да се разпределят мигрантите от Италия и Гърция (най-честите точки на влизане в съюза, откакто кризата започна преди няколко години), на среща миналия месец лидерите постигнаха консенсус, че съществува принципна нужда двете държави да получат повече помощ, за да се справят с мигрантския приток.Очаква се Европейската комисия да отпусне допълнителни средства на Италия. Подробностите ще се обсъдят на среща на министрите, отговарящи за миграционните въпроси, в Талин идната седмица. Ще се разгледа обаче и възможността корабите на хуманитарни организации да се насочват и към пристанищата на други държави освен Италия.", "date": "29-june-2017", "title": "Италия заплаши ЕС, че ще затвори пристанищата си за мигранти"}
{"url": "http://www.dnevnik.bg/gradska_sreda/2017/06/29/2997346_arhitekti_izkustvovedi_hudojnici_za_pametnika_pred_ndk/", "text": "смята специалист по модернизма и дългогодишен експерт към общинското дружество \"Стара София\", отговарящо за културното наследство.Паметникът би следвало да се запази и укрепи като свидетел за времето на неговото създаване и на посттоталитарния преход. В днешния си оглозган вид той е много по-интересен носител на многопластови значения, отколкото оригиналът. Неговото запазване би било по-ярък знак за толерантност, отколкото множество вербални декларации за това. Средствата за демонтаж и пренасяне на остатъците от паметника, както и за обезопасяване/заличаване на следите на място, биха били достатъчно за консервиране на съществуващото положение.\"След демонтажа арх. Стоилова очаква частите да се преместят в музей. Но \"много по-добър пространствен ефект би се постигнал чрез вкопаване, отколкото чрез извисяване на всякакви новоизградени елементи. Алтернатива би било да се свържат възстановените плочи с имената на загиналите през войните в единна мемориална структура с параклиса и момериала на жертвите на тоталитаризма като се осмисли и съществуващото по-ниско ниво около паметника \"1300 години България\".", "date": "29-june-2017", "title": "Архитекти, изкуствоведи, художници за паметника пред НДК: Демонтажът е завръщане към соца"}
{"url": "http://www.dnevnik.bg/detski_dnevnik/2017/06/29/2995616_letni_zanimaniia_za_uchenicite_chast_3/", "text": "За курсовете по роботика, лятното зооучилище, киноучилище, училище по изкуства на \"Изиарт\" и лятното училище в регионалния исторически музей в Русе можете да прочетете . За курсове по математика и био игри в музея, ваканция в музея на историята на София, университет за деца - във .\"Работилничка за приложни изкуства\" е подготвила курсове в съчетание с игри и пленери на открито от 3 до 7 юли. Програмата включва следобедни занимания, като всяка седмица те ще са посветени на различен вид приложно или изящно изкуство.Всеки делничен ден часовете ще се провеждат от 15.30 до 18.30 ч., като първия час и половина се работи в ателието, а втория - на открито. Заниманията са подходящи за деца от 6 до 11 години и включват уроци по керамика, грънчарство, рисуване, живопис, стъклопис, декупаж, гравюра, рисуване върху текстил и др. На разположение на децата ще са професионални материали за работа и квалифициран преподавател. Групата ще е от 3 до 6 деца, а таксата за участие - 80 лв. на седмица (5 дни), при желание за еднодневно посещение - 20 лв. Записванията са от 30 юни до 2 юли на тел. 0898 583 267 или rabotilnichka.za.izkustva@abv.bgВсеки вторник, четвъртък и събота до края на юли 2017 г. от 10 до 13 ч. в Детския център на Столична библиотека на площад \"Славейков\" 4а продължава безплатната лятна занималня. Занимания са подходящи за деца от 3 до 12-годишна възраст с придружител и включват:", "date": "29-june-2017", "title": "Летни занимания за учениците (част 3)"}
{"url": "http://www.dnevnik.bg/zdrave/2017/06/29/2998184_za_treti_put_evropeiskata_komisiia_izdava_preporuki_za/", "text": "България е една от 13 държави в Европейския съюз, в които се отчита затруднен достъп до медицински услуги и е една от петте държави, към които Европейската комисия отправя препоръки за реформи в здравната система. Това е третият доклад, придружен с препоръки, които страната получава, докато за другите европейски държави не са се налагали по толкова.Това съобщи Филип Домански от Генерална дирекция \"Здравеопазване и безопасност на храните\" в Европейската комисия по време на Шестия национален конгрес на пациентските организации, който се провежда днес и утре в София.Докладът показва много леки подобрения в работата на здравната система, но все още и големи пропуски и проблеми, включително факта, че почти половината от малцинственото население не е обхванато от здравеопазването, както и прекалено високия дял на средствата за здраве, които се покриват от личните финанси вместо от публичния здравен фонд - 48.4%.Препоръките са подкрепени от анкета сред населението, която нарежда България на шесто място отдолу нагоре по задоволяване на пациентите по отношение на цената за профилактика и лечение, времето за чакане за медицински процедури и отдалечеността на лечебните заведения. При предишната такава анкета през 2014 г. страната ни е била на 3-то място сред най-недостъпните здравни системи след Литва и Румъния.Сериозен проблем, който ЕК наблюдава е и изтичането и застаряването на медицински кадри. От една страна, близо 90% от младите завършващи медици са готови да емигрират, а от друга - лекарите в здравната система масово са в пенсионна възраст и излизат от нея. Недостигът на специалисти е осезаем на фона на стандартите и средните нива за останалите членки на ЕС, но разликата е още по-драстична по отношение на медицинските сестри, които в България са точно наполовина по-малко, отколкото са средно в ЕС.Като положителни стъпки в бавната здравна реформа в България, Европейската комисия оценява изготвянето на Националната здравна карта, независимо от административните пречки пред нея в момента (), както и това което тя предвижда - Националната здравноосигурителна каса да може да подбира лечебните заведения, с които да работи спрямо потребностите на населението, вместо да сключва договори с всички, които са заявили желание, както е сега.Препоръките на Комисията обобщват трите основни проблема и казват:Председателят на здравната комисия в парламента Даниела Дариткова коментира резултатите, като обяви, че се очаква през следващата година да е готова основата, върху която ще заработи т.нар. електронно здравеопазване, на което се възлагат големи надежди да подобри и облекчи системата.", "date": "29-june-2017", "title": "За трети път Европейската комисия издава препоръки за здравната система на България"}
{"url": "http://www.dnevnik.bg/bulgaria/2017/06/29/2998186_evreiskata_organizaciia_v_bulgariia_podari_sinagogata/", "text": "Община Видин ще стопанисва синагогата в града, след като прие сградата като дарение от организацията на евреите в България \"Шалом\", съобщава БТА. Приемането на имота бе гласувано на днешното редовно заседание на Общинския съвет.От \"Шалом\" са поставили няколко условия при предоставянето на сградата. Те настояват синагогата да се ползва като културен център, да бъде обособена част за молитвен храм и в срок до 5 години общината да започне възстановяването на сградата, която има 120-годишна история.\"Основното задължение на общината е да възстанови тази емблематична за видинчани сграда. Подобен акт се осъществява за първи път в историята на еврейската организация\", заяви кметът Огнян Ценков, като добави, че единственият начин за възстановяване на полуразрушената сграда е чрез дарения.Видинската синагога се намира в близост до крепостта \"Баба Вида\". Сградата е разрушена по време на Руско-турската война и след това е издигната наново и открита през 1894 г. Тя е втората по големина в България след тази в София.По план сградата е напълно симетрична, с правилна форма от типа трикорабна едноапсидна базилика с притвор, галерии и 4 кули. Построена е по подобие на синагогата в Будапеща. Изграждането на олтара е направено от чешкия скулптор Макс Верих. Дървеният материал е доставен от Трансилвания и Унгария, а лампите, полилеите и чиновете са от Виена и други места в Австрия.От 1950 г. сградата не се използва по предназначение, а като склад. Десетилетия синагогата е без покрив, заради което стените се рушат.", "date": "29-june-2017", "title": "Еврейската организация в България подари синагогата във Видин на общината"}
{"url": "http://www.dnevnik.bg/politika/2017/06/29/2998200_bulgarskoto_predsedatelstvo_na_es_s_plan_da_obedini/", "text": "\"По време на Българското председателство ще търсим обединението на 27-те държави, за да запазим европейския дневен ред и посока\", заяви министърът за българското председателство на Съвета на ЕС Лиляна Павлова на международна конференция \"Качество на европейската интеграция на България – 10 години след присъединяването\" в Нов български университет.На конференцията Павлова посочва, че членството на България в ЕС е станало национална кауза, а българското председателство съвпада с тежък момент за Европа. \"България, която беше разглеждана само като ползвател на европейски фондове, най-бедният член на обединението и външна граница на ЕС, изпълни критериите за икономически растеж и стабилност, за да стане достоен член на Съюза\", заявява тя, цитирана от пресцентъра на министерството.\"Поемаме ясен ангажимент да бъдем неутрални, балансирани и твърди, където се налага в името на единството и солидарността\", добавя тя.Българското председателство ще има три основни послания – консенсус, конкурентоспособност и кохезия, каза още Павлова. По думите ѝ става въпрос за консенсус по всички важни теми като сигурност и миграция, Черноморско сътрудничество и т.н. \"Конкурентоспособност в нелеките пътеки, които предстоят – икономически и паричен съюз, засилване на социалното измерение и кохезията с поглед към политиката на съюза след 2020 г.\", посочи тя.Лиляна Павлова увери, че екипите на всички нива са готови за поставените предизвикателства и \"вярваме, че с подкрепата на Франция и Германия, която получи премиерът Бойко Борисов, ще работим за това да подредим Европа по нов начин\".", "date": "29-june-2017", "title": "Българското председателство на ЕС с план да обедини 27-те"}
{"url": "http://www.dnevnik.bg/sport/2017/06/29/2998188_djokovich_pokaza_kolebaniia_no_produljava_kum/", "text": "Световният №4 Новак Джокович се класира за полуфиналите на турнира от категория \"АТП 250\" в Ийстборн. Сърбинът се наложи над американеца Доналд Йънг с 6:3, 7:6 (9) за 95 минути.Водачът в основната схема изигра безупречен първи сет, който успя да спечели само за 26 минути. Във втория обаче той показа колебания, като допусна късен пробив и даде възможност на съперника да сервира за изравняване на сетовете.Йънг, който в паузата между сетовете взе медицинска пауза, поведе с 40:30 и се доближи само на точка от спечелването на втората. Носителят на 12 титли от Големия шлем обаче отговори на предизвикателството и успя да изравни в последния възможен момент.Двамата стигнаха до тайбрек, който се разви много драматично и премина през няколко обрата. Заемащият 47-ото място в световната ранглиста Йънг стигна до втория си сетбол при 6:5, но отново не се възползва.Американецът продължи да се бори с всички сили и спаси три мачбола, но Джокович стигна до четвърти при 10:0 и този път сложи точка на спора.Това беше втори мач на тревни кортове за сърбина през 2017 г. Бившият №1 участва в турнир между \"Ролан Гарос\" и \"Уимбълдън\" за пръв път от 2010 г. Първоначално той не планираше да играе в Ийстборн и получи \"уайлд кард\" от организаторите в последния момент.Заради малкия си брой мачове през сезона сърбинът реши да се включи в надпреварата и да натрупа игрова практика преди \"Уимбълдън\" (3-16 юли).В спор за място на финала Джокович ще се изправи срещу победителя от мача между руснака Данийл Медведев и американеца Стив Джонсън.Другите полуфиналисти ще бъдат излъчени от мачовете Бърнард Томич срещу Гаел Монфис и Ришар Гаске срещу Джон Иснър.", "date": "29-june-2017", "title": "Джокович показа колебания, но продължава към полуфиналите в Ийстборн"}
{"url": "http://www.dnevnik.bg/sviat/2017/06/29/2998232_niama_da_ima_otdelna_sreshta_mejdu_putin_i_trump_na/", "text": "Руският президент Владимир Путин и американският му колега Доналд Тръмп ще се срещнат само в кулоарите на форума на страните от Г-20, който ще се проведе в Хамбург идната събота и неделя.Това предвиждат засега плановете на двамата държавни глави, обяви прессекретарят на Кремъл Дмитрий Песков.\"При всички положения ще се срещнат там, но не е планирана (отделна) среща за момента,\" каза Песков, цитиран от ТАСС. \"За никаква среща не се говори, нито има раздвижване по въпроса,\" обясни той.В сряда външният министър , че \"вероятно не би било правилно, ако двамата (Тръмп и Путин) не разговарят в кулоарите на срещата,\" защото имат редица въпроси, които трябва да обсъдят. Президентите, които ще участват в Г-20, ще се срещнат за първи път очи в очи, откакто Тръмп стана държавен глава.", "date": "29-june-2017", "title": "Няма да има отделна среща между Путин и Тръмп на Г-20, обяви Кремъл"}
{"url": "http://www.dnevnik.bg/evropa/2017/06/29/2998135_evrokomisiiata_predloji_evropeiska_pensiia_za/", "text": "Планове за нова \"европейска пенсия\" в помощ на тези, които се местят из страните-членки на ЕС обяви днес европейският комисар за еврото и социалния диалог Валдис Домбровскис, съобщава \"Гардиън.\"Паневропейският персонален пенсионен продукт (ПЕПП) ще позволи на хора, които работят в различни страни от ЕС лесно да спестяват в една и съща сметка. Брюксел ще препоръча на страните-членки да дадат най-добрите данъчни условия на европейския спестовен план, за да може той да привлече повече работещи. Според данни на Европейската комисия в момента едва 27% от европейците между 25 и 59 години имат спестовна сметка.\"Планът ще засили конкуренцията като позволи на повече осигурители да предлагат този продукт извън пазарите на своите страни. Ще бъде своеобразен етикет за качество и аз съм сигурен, че ще насърчи дългосрочните инвестиции в капиталовите пазари\" каза Домбровскис за плана. Пред \"Файненшъл Таймс\" още отбеляза, че \"ПЕПП е голяма стъпка към осъществяването на общия капиталов пазар.\"Очакванията към новия европейски спестовен план са той да е по-прозрачен отколкото са досегашните практики на много спестовни планове. Той ще предлага и различни варианти за инвестиране на парите на вложителите в зависимост от това дали са по-консервативни или по-склонни да рискуват.Предложението за хармонизиране на данъчната политика спрямо всички пенсии обаче пропаднаха при консултациите, проведени между комисията и страните-членки. Поради разликите в данъчно облагане на пенсии, ПЕПП ще трябва да държи разделени спестяванията на вложителите спрямо това къде те са живеели и работели по време на внасянето.Отделните ПЕПП планове ще бъдат ръководени от частни осигурители, а за регулацията им ще бъде отговорна европейската служба за осигуряване EIOPA.", "date": "29-june-2017", "title": "Еврокомисията предложи \"Европейска пенсия\" за работещите в друга страна от ЕС"}
{"url": "http://www.dnevnik.bg/sport/2017/06/29/2998165_pironkova_otpadna_ot_turnira_v_iistborn_sled_epichna/", "text": "Цветана Пиронкова отпадна от турнира на трева в Ийстборн след епична битка със световната №2 Симона Халеп. В двубой, който се игра два дни и продължи 2 часа и 39 минути игрово време, румънката се наложи с 6:7 (6), 7:6 (4), 7:5.Пиронкова водеше с пробив във втория и третия сет, а при 4:3 в решаващия сет дори имаше \"скрит мачбол\". Тя обаче не успя да довърши започнатото вчера и допусна втора загуба във втория си мач с Халеп.Румънката се класира за четвъртфиналите, където ще срещне бившата №1 Каролин Вознячки от Дания. Този мач ще се изиграе по-късно днес заради организационните проблеми, които създадоха дъждовете в Англия., а пловдивчанката спечели първия сет и поведе с пробив във втория. В този момент обаче двубоят беше прекъснат заради дъжд, а условията не позволиха доиграването му. Пиронкова показа характер и спокойствие, за да направи страхотен обрат в първия сет. Тя изоставаше с 4:5 и 0:40, а след това с 4:6 в тайбрека, но спаси цели седем сетбола и измъкна драматично първия сет след 8:6 в решителния гейм. Във втората част тя потегли с ранен пробив за 2:1 и водеше с 40:30 в четвъртия гейм, когато дъждовете прекъснаха мача. При подновяването на играта днес българката затвърди пробива, който направи в последния завършил гейм в сряда. След това обаче тя загуби четири последователни гейма и се озова в ситуацията от първия сет - Халеп да сервира за спечелването на сета.Както и в първата част пловдивчанката се спаси в последния възможен момент, изравни резултата при 5:5 и в крайна сметка се добра до тайбрек. В него обаче тя рано допусна минибрейк, изостана с 2:4 при смяната на полетата, а при 6:3 Халеп получи три поредни сетбола. Пиронкова се справи с първия, но агресивната игра на румънката й донесе успех при втория.В началото на решителния трети сет двете имаха по две точки за пробив - във втория и третия гейм, но не се възползваха. Сервиращите съумяваха да печелят подаванията си до 3:2 в полза на Пиронкова, която нанесе първия удар.Тя проби за 4:2, но не успя да затвърди предимството си и Халеп върна брейка. В осмия гейм българката имаше шанс отново да поведе с пробив аванс, който беше с цената на скрит мачбол. Световната №2 обаче се измъкна и изравни за 4:4.Пиронкова спечели убедително подаването си за 5:4, но се пропука при следващото и изостана с 5:6. Халеп получи възможност да сервира за победата и не я пропусна след категоричен сервис гейм на 15.Следващата спирка за Пиронкова е любимият й \"Уимбълдън\", където българката ще запише 47-о поредно участие в основната схема на турнирите от Големия шлем.", "date": "29-june-2017", "title": "Пиронкова отпадна от турнира в Ийстборн след епична битка със световната №2"}
{"url": "http://www.dnevnik.bg/bulgaria/2017/06/29/2998168_finansoviiat_nadzor_napravi_proverka_za_da_ustanovi/", "text": "Дружеството \"Национален дворец на културата - Конгресен център\" ЕАД не е спазило задължението си според Закона за публичното предлагане на ценни книжа да публикува информация за финансовото си състояние. Нарушението е установено след проверка от Комисията по финансов надзор. Това пишат от комисията в отговор на въпрос на \"Дневник\" дали е правена проверка на държавното дружество за непубликуване на финансова информация.Компанията - собственик на сградата на Националния дворец на културата, е задължена да публикува финансовите си отчети от Закона за счетоводството и Закона за публичното предлагане на ценни книжа. Според нормите дружеството трябва да отчита финансовото си състояние на всяко тримесечие пред КФН и веднъж годишно - преди 30 юни, пред Агенцията по вписванията. Дружеството задължително подлежи на одит от независим одитор, който трябва да бъде публикуван с отчета.Справка в Търговския регистър показва, че \"Национален дворец на културата - Конгресен център\" ЕАД не е публикувало финансови отчети за 2012 и 2015 г., както и тримесечни отчети. Комисията за финансов надзор пише до \"Дневник\", че проверката е установила, че дружеството не е изпълнило \"законовите си задължения за разкриване на финансова информация и предстои предприемане на съответните надзорни мерки\". Според Закона за публичното предлагане на ценни книжа мерките, които комисията може да наложи са - да информира обществеността за нарушението, както и да приложи \"определени мерки\", с които да задължи дружеството да им представи отчетите.На днешното си заседание парламентът, , което беше , , възлагани от дружеството за ремонта на сградата на НДК за Председателството на Съвета на Европейския съюз. Прокуратурата също проверява как са похарчени парите, отпуснати от държавата за ремонта. Проверката на прокуратурата е , според която парите, предназначени за европредседатлството, са били използвани за плащания по стари договори.", "date": "29-june-2017", "title": "Финансовият надзор направи проверка, за да установи, че НДК не е публикувал отчетите си"}
{"url": "http://www.dnevnik.bg/zdrave/2017/06/29/2998245_vsichki_vidove_genetichni_testove_shte_se_predlagat_v/", "text": "Над 6000 видове генетични тестове ще предлага столичната университетска болница \"Св. Иван Рилски\" от следващия месец. От услугата, за която ще са необходими \"5 капки кръв\" и една-две седмици за получаване на резултатите, ще могат да се ползват не само пациентите на болницата, но и хора от цялата страна, засега изцяло на свои разноски.Пред лекари и медии, директорът на Университетската многопрофилна болница \"Св. Иван Рилски\" д-р Дечо Дечев подписа днес договор с научния директор на световната мрежа за генетични изследвания Centogene проф. Питър Бауър, с която ще си сътрудничат за предоставянето на услугата.Изследванията ще се провеждат в професионалната лаборатория в Германия, а българската болница ще работи като посредник между пациентите и лабораторията. Специалистите в университетската болница ще препоръчват изследвания и ще взимат кръв от пациентите, ще я опаковат и пращат по стандартите до лабораторията, и след това отново ще консултират клиентите по получените резултати.Освен точна диагностика на редки заболявания, за което най-често се ползват подобни тестове, с тях пациентите ще получават и подробна справка за състоянието си и възможните лечения. Centogene разполага с огромна база данни с информация за всички редки заболявания и възможните подходи за овладяването им, посочи научният директор на мрежата проф. Бауър.Според Дечо Дечев прецизната и ранна диагностика, която се получава с тези тестове, може да спести много разходи на здравната система, защото вместо пациентите да се лутат между различни терапии докато уцелят най-подходящата за състоянието си, ще започват направо с нея.Това е сериозен проблем при редките генетични заболявания, за които в България отнема по 8-10 години да се диагностицират и да се намери лечение. Над 80% от редките заболявания са генетични, и повече от половината от всички случаи са при деца.Ръководството на \"Св. Иван Рилски\" се е обърнало към Министерството на здравеопазването и здравната каса, с предложение в бъдеще генетичните изследвания да се покриват от обществения фонд, но засега това ще става само със средства на пациентите. По думите на директора на болницата цените на различните тестове варират много, но най-скъпият пакет е около 12 хил. лв. и представлява изследване на пълния генотип на едно цяло семейство - децата и двамата им родители, за да може да се разбере, ако децата имат генетични мутации те откъде идват и какво означават. От болницата уточняват, че най-евтините тестове са около 400 лв.", "date": "29-june-2017", "title": "Всички видове генетични тестове ще се предлагат в \"Св. Иван Рилски\" срещу заплащане"}
{"url": "http://www.dnevnik.bg/sviat/2017/06/29/2998298_brekzit_shte_struva_na_es_pone_10_mlrd_evro_godishno/", "text": "Брекзит ще намали приходите на Европейския съюз с минимум 10 млрд. евро годишно, като недостигът може да стигне и до 20 млрд., заявиха еврокомисарите Гюнтер Йотингер и Корина Крецу в обща статия.Представяйки документ за размисъл за организацията на финансите на ЕС, европейските комисари по бюджета и по регионалната политика сочат, че новите предизвикателства пред съюза налагат промяна на начина, по който Брюксел събира и харчи парите на данъкоплатците.\"Основното за гражданите на Берлин, Варшава или Лисабон е, че всяко евро, похарчено от , има повече влияние, отколкото ако е похарчено от съответните национални бюджети\", пишат те. В много случаи това означава, че просто цените са по-ниски, ако действаме заедно, отколкото поотделно. В например, можем да спестим между 25 и 100 млрд. евро годишно от националните разходи за годината, като намалим броя на различните системи, координираме покупките на оръжия и не дублираме структури.В други случаи, можем да достигнем \"критична маса\" само заедно – например в работата със, големи бази данни и анализа им. Освен това европейският бюджет помага да се избегне дублирането на скъпи научни изследвания – да се съберат ресурсите заедно е по-удачно, отколкото няколко държави-членки да провеждат едновременно едни и същи експерименти, пишат еврокомисарите.Над 70% от европейския бюджет в момента отиват за  и , припомня електронното издание \"Политико\". Макар че европейските лидери са съгласни, че има нужда от нови инициативи и че трябва да се харчи за сигурност, отбрана, миграция и други приоритети, засега няма съгласие дали трябва да се орежат вече съществуващи фондове.", "date": "29-june-2017", "title": "Брекзит ще струва на ЕС поне 10 млрд. евро годишно"}
{"url": "http://www.dnevnik.bg/sport/2017/06/29/2998265_bulgarskoto_uchastie_v_kvalifikaciite_na_uimbuldun/", "text": "Елица Костова отпадна във втория кръг на квалификациите за \"Уимбълдън\" (3-16 юли). По този начин приключи българското участие в пресявките за третия турнир от Големия шлем.Костова отстъпи с 3:6, 3:6 срещу американката Ирина Фалкони, която заема 246-ото място в света. Двубоят продължи само 65 минути, а втората ракета на България не успя да окаже сериозна съпротива в нито един момент от мача.Костова не получи нито една възможност за пробив в целия мач. В същото време тя се пропука три пъти при четирите шанса, които се откриха пред намиращата се 95 позиции по-назад в световната ранглиста Фалкони.Американката направи три аса, не допусна нито една двойна грешка и загуби само девет от разиграните 46 точки в подаванията й. Тя завърши с впечатляващите 91% спечелени точки след вкаран първи сервис и излезе победителка при шест от осемте си излизания на мрежата.Костова не записа ас, допусна три двойни грешки и спечели само 30 точки в сервис геймовете си. Тя опита да бъде по-агресивна и направи 19 излизания на мрежата, но успя при 13 от тях.Другите две български представителки в квалификациите -  и , отпаднаха още в първия кръг на квалификациите.Единствената българска представителка в основната схема на \"Уимбълдън\" ще е Цветан Пиронкова. Днес тя приключи с турнира в Ийстборн след ", "date": "29-june-2017", "title": "Българското участие в квалификациите на \"Уимбълдън\" приключи"}
{"url": "http://www.dnevnik.bg/sviat/2017/06/29/2998291_rusiia_shte_udulji_sankciite_sreshtu_es_do_kraia_na/", "text": "Продуктовите санкции, които Русия наложи в отговор на ембаргото от Европейския съюз, ще бъдат удължени до края на следващата година и този въпрос вече е обсъждан с президента Владимир Путин.Това заяви премиерът Дмитрий Медведев на заседание на правителството в Москва. \"За съжаление, нашите европейски партньори продължават неконструктивната си линия по отношение на нашата държава. За пореден път политиката взима връх над икономиката и изобщо над здравия разум. В тази ситуация ще реагираме адекватно\", заяви Медведев.Той допълни, че в сряда е обсъдил темата за контрасанкциите с президента. \"Правителството ще внесе предложение да бъде удължено действието на ответните мерки за година - до 31 декември 2018г.\", добави Медведев.ЕС преразглежда наказателните мерки заради анексирането на Крим и руските действия в Източна Украйна на всеки 6 месеца - тази седмица те бяха удължени до 31 януари догодина, а решението влезе в сила от днес. Европейските санкции са предимно насочени срещу конкретни лица в руското ръководство и военно командване, докато руските са секторно ембарго против европейски аграрни и хранителни продукти.Премиерът каза още, че руските контрасанкции са и форма на подкрепа за определени сектори на руската икономика и в частност на земеделието. Той призова руският бизнес максимално да се възползва от така създадената ситуация и \"благоприятните възможности\".Медведев говори за удължаване на руското ембарго през април 2017г., когато каза, че страната успешно развивала отношенията си с \"огромния пазар\" на Евразийския икономически съюз. Преди това през ноември 2016г. Путин заяви, че страната няма да бърза с отмяната на своите санкции и ще продължава действието им \"колкото може повече\".", "date": "29-june-2017", "title": "Русия ще удължи санкциите срещу ЕС до края на 2018г."}
{"url": "http://www.dnevnik.bg/biznes/2017/06/29/2998199_vseki_shesti_evropeec_polzva_spodeleni_uslugi_sochi/", "text": "Растежът на споделената икономика се ускорява, влияейки на все повече сектори по различни начини, сочи доклад, съставен от Mastercard и The Future Agenda. В него се посочва и че между май 2015 и май 2016 г. транзакциите в нея се оценяват на близо 28 млрд. евро. Споделени услуги ползват 191 млн. европейци или всеки шести жител на континента.Като споделена икономика се определят настаняване, транспорт, покупко-продажба на вещи, професионални услуги при поискване, споделяне на стоки, даване под наем на стоки.В доклада се посочва, че 5% от европейците предлагат споделени услуги през различни платформи. До 2022 г. се очаква броят им да се умножи и да се предлагат все по-разнообразни продукти. Все повече от тях се очаква да навлязат на масовия пазар - тоест да бъдат алтернатива на традиционните канали, през които се предлагат съответните продукти или услуги.Очакванията на авторите на документа са, че споделената икономика ще навлезе в нови сектори - застраховки, ютилити, здравеопазване и социални дейности.Развитието на споделената икономика ще бъде движено от технологиите, които ще осигуряват все повече добавена стойност и съответно свиване на разходите. Доверието на потребителите остава ключово за ръста в сектора.Според собствениците на някои вече работещи платформи силно печеливши вбъдеще ще са тези от тях, които осигурят отлични изживявания на потребителите благодарение на технологичното развитие.За да направят това възможно, платформите трябва да се обърнат към публиката (потребителската обратна връзка), да осигуряват безпроблемни и сигурни транзакции и да разберат значимостта и контрола на личните данни, за да позволят на всеки отделен човек да има повече контрол.\"Споделената икономика е да преживееш невероятно ниво на растеж, променяйки фундаменталния начин, по който индустриите работят, а хората преживяват множество неща,\" коментира Марк Барнет, президент на Mastercard за Великобритания и Ирландия. ", "date": "29-june-2017", "title": "Всеки шести европеец ползва споделени услуги, сочи доклад"}
{"url": "http://www.dnevnik.bg/sviat/2017/06/29/2998240_parite_ne_sa_bili_vodeshtiiat_motiv_pri_svetovnata/", "text": "Създателите на рекетьорския вирус, който удари компютри в Украйна, Русия,  и някои азиатски държави, очевидно не са били ръководени от финансови мотиви. Това каза ръководителят на отдела по киберпрестъпност в ООН Нийл Уолш, цитиран от радио \"Свобода\" и ДПА.Програмата, , във вторник и сряда засегна редица машини в цял свят, а хакерите, стоящи зад атаката, поискаха откуп от 300 долара за всеки заразен компютър. Нападението напомни за мащабната атака с вируса WannaCry, която в средата на миналия месец порази хиляди устройства в над 150 държави. Той също така отбелязва, че хакерите оставили само една електронна поща, с която да получават средства в криптовалутата \"Биткойн\". Това опростило блокирането на достъпа им до средствата. Според Уолш това означава, че те или нямат голям опит в подобни престъпления, или далеч не са си поставили за цел да \"заработят\" каквото и да било. Самоличността им, която в подобни случаи остава неизвестна, \"може да е както на дете, седящо в някое мазе (така и на) национална държава\".Експертите в момента се опитват да установят дали именно Украйна - която пострада най-много от атаката - е била нейната главна цел. \"Засега нямаме отговор на този въпрос, но несъмнено тази мисъл ще се върти в главите на всички ни, докато върви разследването на атаката\", каза Уолш.По-рано сайтът Blockchain, който следят постъпленията в биткойн портфейли, указаната от рекетьорите сметка е съдържала в четвъртък сутринта малко по-малко от 4 биткойна - или около 10 300 долара.Въпроси повдига и фактът, че според специалистите потребителите нямат техническа възможност да възстановят данните си, след като компютърът е заразен, защото конкретният вирус не предлага такава. ", "date": "29-june-2017", "title": "Парите не са били водещият мотив при световната кибератака, обяви ООН"}
{"url": "http://www.dnevnik.bg/sviat/2017/06/29/2998458_andersh_breivik_smeni_imeto_si_i_sudi_norvegiia_v/", "text": "Норвежкият масов убиец Андерш Брейвик е сменил името си и е подал жалба пред Европейския съд за правата на човека (ЕСПЧ).Брайвик, който излежава 21-годишна присъда за убийството на 77 души при терористична атака през 2011 г. в родината си, е недоволен от условията, при които е поставен в затвора Това каза днес неговият адвокат Ойстейн Сторвик, цитиран от агенция \"Асошиейтед прес\".В началото на този месец норвежкият Върховен съд отсъди, че норвежките власти не са нарушили човешките му права, изолирайки го в затвора. Сега крайнодесният екстремист използва правото си да се обърне към съда в Страсбург. Той смята, че е държан в \"прекомерна изолация, и че тази изолация трае твърде дълго време\", каза адвокатът му, цитиран от \"Ройтерс\". Агенцията уточнява, че Брейвик разполага с тристайно затворническо помещение.Наскоро Брейвик смени името си на Фьотолф Хансен. Макар че фамилията е често срещана в Норвегия, Фьотолф е изключително рядко име. Адвокатът му отказа да коментира причините, макар да потвърди промяната.През 2011 г. Брейвик уби 8 души с кола-бомба, избухнала в Осло, а след това разстреля 69 младежи, които бяха на летен лагер на Норвежката работническа партия на .В началото на делата си срещу норвежката държава, , че той се чувства самотен и депресиран, защото има достъп единствено до надзиратели, лекари и друг персонал. Единственият му посетител бе майка му, която успял да прегърне за малко, преди тя да почине от рак през 2013 г.Делото предизвика както гневни коментари, така и иронични забележки сред норвежците, заради оплакванията на Брейвик от това, че  и приготвена в микровълнова фурна храна, което според него е \"по-ужасно от симулираното давене\" (метод за мъчение - бел.ред).Брейвик, който е и , разполага с персонален компютър, но не и с достъп до интернет, като за целите на обучението му в университета в Осло получава необходимите материали.", "date": "29-june-2017", "title": "Андерш Брейвик смени името си и съди Норвегия в Страсбург"}
{"url": "http://www.dnevnik.bg/bulgaria/2017/06/29/2998460_niama_variant_durjavnite_taksi_da_se_uvelichavat/", "text": "Нов закон ще определи принципа за формиране на държавните такси за различни услиги, а в последствие и общинските. Няма вариант обаче те да вървят нагоре, каза днес по БНТ председателят на Държавната агенция \"Електронно управление\" Росен Желязков.Той допълни, че в цял свят принципа е таксите да покриват разходите по тях, но не и да формират печалба. Желязков обяви, че , при която ще отпаднат различни услуги и ще се улесни достъпа до други, бюджетът ще загуби около 3 млн лева.Той обаче допълни, че в същото време ще се повиши производителността на труда, тъй като българите губят годишно 26 милиона човекочаса за административни услуги.", "date": "29-june-2017", "title": "Няма вариант държавните такси да се увеличават, обяви ръководителят на агенция за електронно управление"}
{"url": "http://www.dnevnik.bg/zelen/2017/06/29/2998278_zabranata_za_koli_bez_katalizator_shte_zasiaga_samo/", "text": "\"В рамките на тази година трябва да стане възможно коли, които нямат катализатор, да не могат да преминат през първа регистрация в КАТ.\" Това заяви министърът на екологията Нено Димов по време на национален форум за зелен бизнес \"Екоиновации и градска среда\" в четвъртък.С това изявление по темата днес Димов направи отстъпление от думите си в интервю пред \"24 часа\" в началото на седмицата, където говори, че са обмисля \"Ако бъде решено вече регистрираните коли да бъдат задължително оборудвани с устройствата, това ще означава принуда за инвестиция и ще последва проблем,\" обясни министърът.\"При всички положения не сме предвидили в бюджета (за тази година) снабдяването на техническите пунктове с анализатори, ако са необходими\", каза още Димов пред журналисти.\"Техническото решение е ясно - трябва да имаш катализатор, но политическото не е така ясно,\" коментира още Димов, обяснявайки, че не може чрез принуда да се накара голяма част от хората да инвестира хиляди левове за придобиването им.Димов веднага направи и уговорката, че преди да се въведе подобни ограничения за коли без катализатори заради подобряване качеството на въздуха, първо трябва да се види цялостната картина, да се изчисли социалната цена. Този анализ в момента се прави от заместник-министри на околната среда, вътрешните работи и транспорта, събрани в една междуведомствена работна група. Именно тази работна група финално ще излезе с предложения с адекватни на ситуацията мерки срещу основните замърсители на въздуха - битовото отопление на дърва и въглища, автомобилният транспорт и индустрията.По думите му най-сериозният проблем при ограничаване на замърсяващите коли са нагласите на хората, които се променят най-трудно и бавно. \"Промяната в нагласите отнема много време, но си струва усилието,\" каза Нено Димов. По този повод модераторът на събитието се обърна към публиката в залата дали подкрепя радикални мерки за по-чист въздух, всички присъстващи гласуваха за такива мерки, само двама се обявиха срещу. Димов обаче коментира, че в случая присъстват хора от бизнеса. \"Бизнесът е ясен, нека направим подобно допитване в Белене и Угърчин, там резултатът ще е точно обратният,\" каза министърът.Други проблеми, свързани със замърсяващите коли без катализатор в страната са неефективните технически годишни прегледи, сервизите, които предлагат незаконни услуги за премахване на катализатори, изброи министърът.\"Наистина ли се изчерпват ресурсите,\" попита министърът по време на първия панел от форума, цитиран от БТА, и веднага след това посочи, че не е така.\"Човешката история познава само нарастване на ресурсите, до които имаме достъп. В нито един момент не познаваме намаляване на тези ресурси. В природата съществува само потенциал, реален ресурс няма. Единственото, което можем да кажем, че е ресурс, това е човешкият гений да превръща потенциала, който му е даден от природата, в реално нещо, което може да се използва\", каза Димов.\"Зеленият бизнес не е просто реклама или мислене как да се увеличи печалбата, това е онзи гений, който превръща потенциалния ресурс в реален,\" каза още Димов. Той отбелязва, че начинът, по който работи зеленият бизнес, е най-доброто за бъдещето.", "date": "29-june-2017", "title": "Забраната за коли без катализатор ще засяга само новорегистрираните, намекна екоминистърът"}
{"url": "http://www.dnevnik.bg/bulgaria/2017/06/29/2998470_tri_rekorda_za_jega_padnaha_dnes_v_stranata/", "text": "Три абсолютни рекорда за високи температури на 29 юни бяха отчетени днес в страната, съобщи \"Нова телевизия\". В Лом и Оряхово е било 41 градуса, а в Пловдив 40.Утре ще е още по-горещо, като дори по морето се очакват до 37 градуса на сянка, предупреждават метеоролозите. Температурата на морската вода ще е между 23 и 26°.Най-горещо ще бъде в Хасково, Сандански и Ямбол - 41 градуса. Приятно ще е в планините, като на височина 1200 метра ще е около 30°, а на 2000 метра – около 23°.За 22 области в петък е обявен оранжев код за опасна жега, като само в седем (София, София област, Перник, Габрово, Търговище, Разград и Смолян) предупреждението е едно ниво по ниско.Пикът на горещата вълна ще е в събота, като термометрите ще стигнат 42 градуса в Пловдив, Ямбол, Сандански, Плевен и Русе. В София ще е 38 градуса.", "date": "29-june-2017", "title": "Три рекорда за жега паднаха днес в страната"}
{"url": "http://www.dnevnik.bg/sport/2017/06/29/2998304_cska_shte_predstavi_otbora_s_mach_sreshtu_beroe/", "text": "ЦСКА ще представи отбора си за новия сезон с приятелска среща срещу \"Берое\", обявиха от клуба. Двубоят ще е на 7 юли от 19.00 часа на \"Българска армия\".До момента ЦСКА е привлякъл само един нов футболист - бразилският полузащитник Енрике. Треньорът Стамен Белчев и изпълнителният директор Трифон Попов посочиха, че селекцията не е приключила и се очакват още играчи.Тази събота червените ще имат контрола и с друг отбор от Първа лига. В 19.00 часа ЦСКА приема новака \"Етър\" на базата в Панчарево.Отборът ще има втори лагер, като в неделя заминава за Трявна. Там подготовката ще продължи до 6 юли.ЦСКА започва новия сезон с гостуване на \"Славия\" в първия кръг, а след това приема шампиона \"Лудогорец\".", "date": "29-june-2017", "title": "ЦСКА ще представи отбора с мач срещу \"Берое\""}
{"url": "http://www.dnevnik.bg/sport/2017/06/29/2998456_dunav_se_zavurna_v_evropa_sus_zaguba_ot_irtish/", "text": "\"Дунав\" загуби с 0:1 от \"Иртиш\" в първата среща от първия предварителен кръг в Лига Европа. Русенци получиха ранен гол и след това не успяха да променят хода на мача.\"Дунав\" се завърна в Европа след 42-годишно прекъсване. Отборът зае мястото на ЦСКА, който не беше допуснат до надпреварата.Казахстанският отбор, воден от Димитър Димитров-Херо, поведе с гола на Игор Бугаев в петата минута. Реваншът в Русе е на 6 юли от 20.00 часа.Още в началото Бугаев получи от Карлос Фонсека зад защитата и даде преднина на \"Иртиш\". В следващите минути домакините имаха преимущество и създадоха няколко добри положения. При най-чистото футболист на домакините беше изведен сам срещу Станислав Антонов, но си поведе дълго и вратарят изби.Постепенно \"Дунав\" започна да задържа повече и изравни играта. Русенци опитаха да изравнят, но нямаха добри възможности.След почивката картината се промени и българският отбор стоеше по-стабилно. В средата на второто полувреме Будинов улучи греда от фаул.Той заедно с Шопов и Димов бяха активни, но въпреки опитите им \"Дунав\" не можа да стигне до гол.", "date": "29-june-2017", "title": "\"Дунав\" се завърна в Европа със загуба от \"Иртиш\""}
{"url": "http://www.dnevnik.bg/sviat/2017/06/29/2998472_oisr_pikut_na_bejanskata_vulna_otmina_sega_prioritet_e/", "text": "Връхната точка в хуманитарната криза с бежанците отмина и приоритетно внимание занапред трябва да получава интеграцията - предизвикателство за всяка национална и за международната политика.Това заяви в годишния си доклад за миграцията, публикуван днес, Организацията за икономическо сътрудничество и развитие (ОИСР), цитирана от агенция \"Франс прес\" и БТА.Безпрецедентният приток от края на 2015 и началото на 2016 г. е намалял - от началото на годината на европейските брегове са пристигнали 72 000  или дванайсет пъти по-малко, отколкото през втората половина от 2015 г.\", подчертава Стефано Скарпета, директор на ОИСР по проблемите на труда, работните места и социалните въпроси.\"Мнозина от дошлите в Европа, за да избягат от , обаче явно ще останат известно време\", затова \"е време да обмислим как да подпомогнем тези хора да се заселят в приемащите ги страни\", добавя той.През 2016 г. страните от ОИСР са регистрирали над , също колкото и през 2015 г., и \"близо 1.5 млн.\" от общия брой на кандидатите са получили такова, се посочва в доклада.Четвърта година поред Германия е на първо място сред желаните държави за убежище с 675 000 подадени за пръв път молби. Следват САЩ с 260 000, Италия със 120 000, Франция и Турция (с малко под 80 000). Около половината молби идват от граждани на три страни - . Хора от  търсят убежище предимно в Италия, суданци - във Франция, а иранци - във Великобритания.Приемащите държави \"все повече си дават сметка, че е необходимо да се улесни настаняването на бежанците\". \"Осъществяват се важни промени с оглед по-добре да бъдат интегрирани\" те, при все че в някои страни държавната политика по въпроса \"закъснява\", отбелязва Скарпета. Той призовава \"политиките за интеграция да бъдат превърнати в приоритет не само на национално, но и на международно равнище\". /БТА", "date": "29-june-2017", "title": "ОИСР: Пикът на бежанската вълна отмина, сега приоритет е интеграцията"}
{"url": "http://www.dnevnik.bg/sviat/2017/06/29/2998480_sloveniia_pritejava_po-goliamata_chast_ot_piranskiia/", "text": "Постоянният арбитражен съд в Хага реши днес дългогодишния спор между Словения и Хърватия за Пиранския залив, постановявайки, че по-голямата част от залива принадлежи на Словения. Със специален акт тя получи и коридор през хърватските териториални води към международни води.Що се отнася до сухопътната граница между двете страни, тя е почти безспорна, освен на две места: в малък район на границата между Словения, Хърватия и Унгария и на устието на река Драгоня.Загреб многократно заявява, че решението на арбитражния съд няма да има никакво значение за Хърватия и че не го признава. Хърватия напусна арбитража с единодушно решение на своя парламент през 2015 г. В съдебната зала днес не присъстваха хърватски представители, а външният министързаяви, че решението \"в никакъв случай не ни задължава\" и че страната няма да го прилага. От словенска страна на четенето на присъдата присъства външният министър.Съгласно присъдата Словения получава около три четвърти от Пиранския залив. Двете бивши югославски републики водеха  от обявяването на независимостта си през 1991 г. за 13 квадратни километра в слабо заселен район и ивица териториални води във и около. Спорът стана причина за забавяне на преговорите за присъединяване на  с 10 месеца.Словенският премиер Миро Церар заяви: \"Решението на арбитражния съд е окончателно и задължително за двете страни, Словения и Хърватия. Това решение е исторически момент за Словения\".", "date": "29-june-2017", "title": "Словения притежава по-голямата част от Пиранския залив, реши съд в Хага"}
{"url": "http://www.dnevnik.bg/sport/2017/06/29/2998476_s_krasivi_golove_botev_specheli_v_tirana_i_gleda_kum/", "text": "\"Ботев\" постигна убедителна победа с 3:1 срещу \"Партизани\" в Тирана. С успеха си в първия мач от първия предварителен кръг в Лига Европа пловдивчани си осигуриха спокоен реванш в Бургас.\"Канарчетата\" направиха пълен обрат, като два гола вкара Омар Косоко, а един добави Тодор Неделев.В часовете преди мача привържениците на \"Ботев\", пътували до Тирана, имаха проблеми. Първо , а след това в албанската столица .По-рано друг от българските представители в Лига Европа - .\"Партизани\" поведе още в петата минута, когато Шейахир Сукай получи топката на лявото крило с диагонален пас и стреля от ъгъла на наказателното поле към далечния ъгъл. Иван Чворович едва докосна топката, която влезе във вратата.\"Ботев\" имаше превъзходство през останалата част от мача и заслужено направи обрат и спечели. Пловдивчани искаха дузпа за игра с ръка на Содия Атанда, но такава не беше дадена.Косоко изравни с красив гол в 27-ата минута, когато задържа топката между двама съперници пред наказателното поле, обърна се и стреля силно към левия ъгъл. \"Ботев\" да е по-деен и стигна до още два гола след почивката.Тодор Неделев беше точен за 2:1 в 61-ата минута. Юношата на \"Ботев\" напредна самостоятелно и стреля от далеч, за да даде преднина на отбора си. Две минути преди края Косоко вкара на празна врата и донесе още по-голяма увереност на \"канарчетата\" преди реванша в Бургас след седмица.", "date": "29-june-2017", "title": "С красиви голове \"Ботев\" спечели в Тирана и гледа към следващото стъпало в Европа"}
{"url": "http://www.dnevnik.bg/skorost/2017/06/29/2998467_cialo_liato_shte_ima_ogranicheniia_za_tirovete_po/", "text": "С цел облекчаване на трафика през летните месеци и почивните дни се предвижда движението на тежкотоварни автомобили да бъде ограничено по всички магистрали, каза днес министърът на регионалното развитие и благоустройството Николай Нанков, цитиран от пресцентъра на Министерството на регионалното развитие и благоустройството.На дискусията за магистрала \"Хемус\" във Велико Търново той допълни, че \"Пътна полиция\" и Изпълнителна агенция \"Автомобилна администрация\" ще съгласува за кои часове ще важат забраните. Ограничението за ТИР-овете ще се въведе от следващата седмица и ще важи до 15 септември.През юли миналата година се въведе забрана за движение на камионите в петък и неделя следобед. Със заповед от 21 ноември 2016 на Агенция \"Пътна инфраструктура\", това ограничение отпадна.", "date": "29-june-2017", "title": "Цяло лято ще има ограничения за тировете по магистралите, обяви министър Нанков"}
{"url": "http://www.dnevnik.bg/razvlechenie/2017/06/29/2998474_teodor_ushev_vliza_v_jurito_za_oskarite/", "text": "Режисьорът Теодор Ушев ще е първият българин, който ще оценява кандидатите за най-престижните награди за кино в света - оскарите. Това съобщи той в профила си във \"Фейсбук\".Статусът му завършва с шеговития коментар: \"Вече ще можете частично да ме обвините, ако любимият ви филм не спечели \"Оскар\" следващата година.\"Тази година Теодор Ушев по разказ на Георги Господинов. Днес стана ясно също, че .", "date": "29-june-2017", "title": "Теодор Ушев влиза в журито за оскарите"}
{"url": "http://www.dnevnik.bg/bulgaria/2017/06/29/2998499_okolo_2000_dushi_protestiraha_v_asenovgrad_policiiata/", "text": "Около 2000 души се събраха на протест в Асеновград с искане за изселване на хората без адресна регистрация от ромската махала на града, предаде агенция \"Фокус\". Протестите започнаха вчера, след като в , трениращи гребане и техните родители в района на яз. \"40-те извора\".На няколко пъти протестиращите се опитаха да стигнат до ромската махала в града с идеята да пристъпят към саморазправа, но полицията не им позволи. На няколко пъти шествието успяваше да избегне полицейските блокади, но в крайна сметка недоволните бяха спрени на около километър от крайната им цел.Протестиращите се събраха пред сградата на общината в 20 часа, като скандираха \"Няма да забравим, няма да простим\", което бе основен девиз по време на протестите в Катуница през 2011 година.По рано днес в града. Те поеха ангажимент да бъдат съборени незаконните къщи и изселени хората без адресна регистрация. Вече има задържани и девет души за инцидента.\"В обща вреда e да се трупа напрежение и да се настройват цели общности едни срещу други, както и да се всява страх и нетърпимост в Асеновград\", коментира пък кметът на града д-р Емил Караиванов, цитиран от агенция \"Фокус\".", "date": "29-june-2017", "title": "Около 2000 души протестираха в Асеновград, полицията не допусна саморазправа"}
{"url": "http://www.dnevnik.bg/sport/2017/06/29/2998491_s_nastroenie_i_vihren_debjut_na_mapuku_levski_pobedi/", "text": "\"Левски\" направи важна и уверена първа крачка в Лига Европа. Сините спечелиха с 3:1 срещу \"Сутиеска\" на \"Георги Аспарухов\".Те играха с много настроение, създадено и благодарение на публиката. Мачът се разви отлично за \"Левски\", който поведе още в 13-ата секунда, а до почивката резултатът вече беше 3:0.Вихрен дебют направи Жуниор Мапуку, който вкара два гола, а третото попадение добави Роман Прохазка. През второто полувреме сините понамалиха темпото и Божо Маркович отбеляза почетния гол.Срещата показа разлика в класите между двата отбора. Черногорците допълнително бяха затруднени от лошото начало. Те започнаха мача с топката, но бързо я загубиха. \"Левски\" разви отлична бърза атака с няколко подавания и след центриране от дясно Мапуку се придвижи много добре, надскочи защитник и с глава вкара. Вратарят на гостите имаше вина за гола, тъй като излезе неуверено в опит да пресече подаването.Сините държаха инициативата и стояха в полето на съперника. В 21-ата минута Мапуку напредна, справи се с играч на съперника и стреля от разстояние в долния ляв ъгъл. Вратарят на \"Сутиеска\" отново не се намеси добре и топката влезе във вратата му.\"Левски\" продължи да играе добре и успя да увеличи преднината си до почивката. В добавеното време след изпълнение на фаул Прохазка стреля мощно и направи 3:0.След почивката воденият от Николай Митов отбор постепенно започна да сваля темпото. Гостите се възползваха и съумяха да намалят. В 79-ата минута Маркович получи извеждащо подаване в наказателното поле, излъга Божидар Митрев и вкара.В последните минути Мирко Радишич получи втори жълт картон и беше отстранен от игра.Дебют за \"Левски\" направи и бившият нападател на ЦСКА Серджиу Буш. Румънският нападател влезе в игра в 75-ата минута.", "date": "29-june-2017", "title": "С настроение и вихрен дебют на Мапуку \"Левски\" победи \"Сутиеска\""}
{"url": "http://www.dnevnik.bg/sport/2017/06/29/2998504_germaniia_pokaza_klasa_i_e_na_final_v_kupata_na/", "text": "Германският национален отбор се класира за финала в Купата на конфедерациите. Световните шампиони се наложиха с 4:1 срещу Мексико във втория полуфинал.В спора за титлата съставът, воден от Йоахим Льов, ще се изправи срещу Чили. Южноамериканците .Мачът започна прекрасно за германците, които вкараха два бързи гола чрез Леон Горецка. След почивката Тимо Вернер увеличи преднината на отбора си, а в края двата състава си размениха по един гол чрез Марко Фабиан и Амин Юнес.В осмата минута германците вече водеха с 2:0. Най-напред в шестата те се възползваха от грешка на съперника в средата на терена и направиха бърза атака. Горецка получи на границата на наказателното поле и с добре насочен удар откри резултата.Две по-късно Вернер подаде към Горецка, който изпревари няколко защитника и прати топката в долния ляв ъгъл за 2:0.Мексико владееше топката през по-голямата част от времето и имаше много удари. Непълноценната игра в защита и неуспеваемостта в атака попречиха на състава да се противопостави на световните шампиони.В 59-ата минута Вернер предреши изхода на мача, като увеличи преднината на бундестима. Последните минути бяха вълнуващи с много положения пред двете врати.Раул Хименес улучи гредата след удар с глава в 75-ата минута. Секунди преди края на редовното време Фабиан с мощен удар намали. Малко след това Емре Джан пусна към Юнес, който прати топката в долния десен ъгъл.", "date": "29-june-2017", "title": "Германия показа класа и е на финал в Купата на конфедерациите"}
{"url": "http://www.dnevnik.bg/sviat/2017/06/29/2998505_muj_beshe_arestuvan_pri_opit_da_pregazi_hora_pred/", "text": "Мъж беше арестуван, след като се опита да блъсне с кола група хора пред джамия в предградието на Париж Кретьой, съобщи полицията, като добави, че няма пострадали, предаде \"Ройтерс\". Намеренията на задържания били осуетени от поставените пред джамията прегради.Мотивите на мъжа засега са неизвестни, е официалното съобщение на полицията. Според в. \"Паризиен\" обаче задържаният твърдял, че искал да отмъсти за атаките, свързани с \"Ислямска държава\", които взеха десетки жертви в Париж през последните години.", "date": "29-june-2017", "title": "Мъж беше арестуван при опит да прегази хора пред джамия в Париж"}
{"url": "http://www.dnevnik.bg/sport/2017/06/29/2998510_kraev_vkara_v_debjuta_si_za_midtiland_pri_razgromna/", "text": "Българският полузащитник Божидар Краев вкара първия си гол за \"Мидтиланд\". Той отбеляза последното попадение при успеха с 6:1 срещу \"Дери сити\" в Лига Европа.Краев дебютира за новия си отбор, като се появи като резерва в 74-ата минута. Българинът имаше нужда от 12 минути, за да вкара.Бившият полузащитник на \"Левски\" получи пред наказателното поле. С удар по земя той преодоля вратаря на съперника Гер Дохърти.Ако продължат във втория предварителен кръг в Лига Европа, датчаните ще срещнат \"Февернцварош\" или \"Йелгава\". В първата среща унгарците се наложиха с 2:0 у дома.Краев .", "date": "29-june-2017", "title": "Краев вкара в дебюта си за \"Мидтиланд\" при разгромна победа в Лига Европа"}
