{"url": "http://www.dnevnik.bg/sviat/2017/08/16/3025559_trump_razpusna_dva_biznes_suveta_kum_beliia_dom_predi/", "text": "Президентът на САЩ Доналд Тръмп обяви, че разпуска два консултативни съвета към Белия дом, в които участваха ръководители на някои от най-големите корпорации в страната. По този начин той изпревари разпадането им в поредица от протестни оставки на членове заради позицията на президента за расистките и неонацистки шествия и насилие в Шарлотсвил, щата Вирджиния. Големи банки и компании за потребителски стоки са притеснени, че ако директорите им не действат решително, ще има загуби заради натиск от клиенти и щети за репутацията на бизнеса им. Днешните събития поставят под сериозна въпросителна шанса да се реализират плановете на Тръмп за големи промени в данъците, регулациите и защитата на американските производители. В \"Туитър\" Тръмп обяви, че \"вместо да се оказва натиск над бизнесмените\", разпуска форума за обсъждане на политиката за индустрията и създаването на работни места и съвета за стратегически политически решения. Според \"Файненшъл таймс\" Белият дом е бил предупреден, че единият от съветите всеки момент ще се саморазпусне. Няколко членове и на двата съвета ги напуснаха, след като Тръмп първо осъди и двете страни за насилието в Шарлотсвил и му отне 48 часа лично да обяви, че неонацисти, расисти, Ку-Клукс-Клан и войнстващи защитници на \"превъзходството на бялата раса\" са несъвместими с американските ценности и общество. Но президентът веднага нападна медиите, че пак били недоволни, а още 24 часа по-късно каза, че и контрапротестиращи също били виновни за сблъсъците и няма да заема окончателна позиция, докато не събере всички факти за случилото се. Денис Морисън, главен изпълнителен директор на Campbell Soup, обяви в сряда, че подава оставка от индустриалния съвет с думите: \"Расизмът и убийствата са безспорно осъдителни и нямат морален еквивалент с нищо друго, което се случи в Шарлотсвил. Вярвам, че президентът трябваше - и все още би трябвало - да е еднозначно категоричен по този въпрос\". Оттегли се и колегата ѝ Инге Тюлин от 3M, а Джефри Даймън от JPMorgan Chase обяви, че категорично не се съгласява с реакцията на Тръмп на събитията в Шарлотсвил, защото \"расизмът, нетолерантността и насилието винаги са нещо грешно\" и \"раздухването на разделение в обществото не е отговорът\". В централата на JPMorgan в Ню Йорк бе внесена петиция с над 400 000 подписа, призоваваща Дежйми Даймън да се оттегли от съвета към Тръмп, а протести имаше пред клонове на банката в щата Ню Джърси. Кризата в съвета започна с решението от понеделник да напусне в знак на протест, взето от Кенет Фейзър, ръководителят на фармацевтичния гигант Merck. Реакцията на президента бе да обвини него и съмишлениците му в бизнес съветите към Белия дом, че \"само се правят на велики\". Но в сряда дузина членове на съвета за стратегически политически решения са уведомили председателя Стивън Шуорцман, ръководител на големия инвестиционен фонд Blackstone, че ще подадат оставки, ако форумът не бъде разпуснат. Според два източника на \"Ройтерс\" след това Шуорцман е уведомил президента за решението съветът да се разпусне и скоро Тръмп обявил, че закрива двата форума. Този съвет от 16 души бе създаден през декември, за да съветва новия президент как да се стимулира икономическият растеж, заетостта и производителността. Индустриалният съвет се появи през януари, включва 25 бизнемена и трябваше да помага с идеи за създаването на работни места в САЩ. Но почти веднага започнаха и проблемите за членовете в тях. Травис Каланик - днес вече бивш шеф на Uber - бе принуден да напусне през февруари след обвинения, че изрично е подкрепил заповедта на Тръмп временно да затвори границата за хора от 7 предимно мюсюлмански държави от Близкия изток и Африка. Илон Мъск напусна през юни, след като президентът обяви оттеглянето на САЩ от Парижкото споразумение за климата. В понеденик си тръгна Браян Крзаник, ръководител на Intel с думите: \"Подавам оставка, защото искам да напредваме, докато мнозина във Вашингтон са заети предимно с това да нападат хората, които не са съгласни с тях\". Главните изпълнителни директори на General Electric (Джеф Имелт) и на Dow Chemical (Андрю Ливерис бе председател на индустриалния съвет) предпочетоха да останат с Тръмп, като според бизнес издания при тях е надделял мотивът, че Тръмп може да се окаже отмъстителен и да навреди на компаниите им. Освен че в сряда критики към президента отправиха британският премиер Тереза Мей и германският канцлер Ангела Меркел, позиция неочаквано заеха и традиционно въздържащите се от политически изявления висши военни на САЩ. С изявления, че армията не толерира расизъм, екстремизъм и омраза, защото това противоречи на ценностите на Америка, излязоха командващите щабовете на сухопътните и военно-въздушните сили, на военноморските сили и на морската пехота. Срещу омразата и насилието в американското общество се обявиха вицепрезидентът Майк Пенс и държавният секретар Рекс Тълърсън.", "date": "2017.08.16", "title": "Тръмп разпусна два бизнес съвета към Белия дом, преди да се разпаднат в протест"}
{"url": "http://www.dnevnik.bg/sviat/2017/08/16/3025510_baltimor_burzo_demontira_4_statui_na_voenni_ot/", "text": "По-малко от 48 часа след решението на властите в Балтимор в сряда призори бяха демонтирани четири паметника на сражавали се за защитаващата робовладелството Конфедерация от южни щати по време на Гражданската война от средата на ХIХ век. Операцията бе извършена по тъмно и за да се избегне струпване на хора и повторение на демонстрациите и сблъсъците в Шарлотсвил от миналата седмица в съседния щат Вирджиния. В понеделник кметът Катрин Пю обяви, че задейства одобреното от градския съвет премахване на няколко статуи, включително на командвалият армията на Юга ген. Робърт Лий и на вторият най-известен след него генерал от Конфедерацията, Томас \"Стоунуол\" Джаксън. Тя същевременно не подкрепи исканията на някои членове на местния градски съвет, според които паметниците трябва да бъдат унищожени. Решихме демонтирането да стане \"бързо и тихо\", каза Пю в сряда. \"Мисля, че всеки град със статуи на хора от Конфедерацията би трябвало да е разтревожен от опасността от избухване на насилие по улиците му. Нямаме нужда от това. Трябва да работим заедно и да се разберем как градът да продължи напред\", обясни тя пред журналисти. \"След актовете на вътрешен тероризъм, извършени от расисти в Шарлотсвил, градовете трябва да действат решително и незабавно с премахването на тези монументи\", написа председателят на градския съвет Брандън Скот в резолюцията, призоваваща за демонтирането. Насилието от събота, в което загинаха трима души, ускори решенията за премахване на паметници, флагове и други възпоменателни места в чест на Конфедерацията из различни части на САЩ. По време на Гражданската война щатът Мериленд е бил на границата, известна като линията Мейсън-Диксън, символично приета като разделяща робовладелските щати от тези, които не използват масово робски труд в икономиката си. Поради факта, че населението на щата е било почти поравно разделено от тази линия и че бизнесът зависел еднакво от връзките със Севера и Юга, щатът не заема страната на Конфедерацията.", "date": "2017.08.16", "title": "Балтимор бързо демонтира 4 статуи на военни от Конфедерацията"}
{"url": "http://www.dnevnik.bg/sport/2017/08/16/3025445_grigor_dimitrov_zapochna_s_pobeda_v_sinsinati/", "text": "Григор Димитров започна с победа участието си на турнира от сериите \"Мастърс\" в Синсинати. Той надигра със 7:6 (5), 6:4 ветеранът Фелисиано Лопес. Поставеният под №7 в основната схема се нуждаеше от 1.32 часа, за да продължи към третия кръг. Димитров се представи много убедително и записа 11 аса в срещата. Той направи само две двойни грешки, но отново показа стабилната си игра в защита, спасявайки и трите точки за пробив, които предостави. Двамата се срещнаха за първи път след мача помежду си от  полуфиналите в \"Куинс\" , когато Лопес надделя след трисетова битка, а впоследствие спечели и турнира. Успехът е трети на българина над Лопес в пет срещи. Той успя да го победи в Синсинати и преди година, в мач от 1/16-финалите. Освен това за първи път от 2010 г. двубой между Димитров и Лопес приключи в два сета. Първият сет беше спечелен от Димитров след тайбрек. Той надви Лопес със 7:5 точки, след като рано поведе с 2:0 и след това поддържаше разликата. При 1:1 в първия сет Лопес стигна до точка за пробив, но българският тенисист успя да отговори подобаващо и не допусна грешка. Димитров стоеше много стабилно на сервис, отбелязвайки пет аса още в началото на мача. На свой ред той получи шанс за пробив в шестия гейм и въпреки, че имаше отлична възможност не успя да се възползва. Българинът имаше още по-добър шанс при 4:3 в своя полза, да осъществи т.нар. скрит сетбол. Той сгреши при 40:30 в своя полза и втори сервис на Лопес, а още на два пъти имаше предимство, от което не се възползва, като испанецът изравни за 4:4. Втората част започна прекрасно за Димитров, койтро реализира пробив на нула в третия гейм. Това определено повиши тонуса в играта му и той много бързо затвърди пробива, с което увеличи преднината си. Допускайки съвсем леки колебания, българският тенисист показа много разумна игра и контролираше умело развитието на сета. Той не даде на 35-годишния испанец да си помисли за обрат въпреки, че получи две точки за пробив. Димитров затвори втория сет за 37 минути и с 6:4 продължи към третия кръг на надпреварата. Там той ще срещне победителя от мача между Хуан Мартин Дел Потро и квалификанта Мичъл Крюгер. Междувременно стана ясно, че и Кей Нишикори пропуска остатъка от сезона. Най-добрият японски тенисист отдавна има проблем с китката, заради които ще се подложи на операция. Световният №9 е третият от първата десятка, който пропуска турнирите до края на годината след Стан Вавринка и  Новак Джокович . Това отваря пътя на Григор Димитров към първо участие на  финалите на АТП . В момента българският тенисист е девети в подреждането за финалите, а с отказването на Джокович и Вавринка, които са пред него, влиза автоматично сред участниците.", "date": "2017.08.16", "title": "Григор Димитров започна с победа в Синсинати"}
{"url": "http://www.dnevnik.bg/bulgaria/2017/08/16/3025500_cik_obiavi_kakvo_pravi_po_vuvejdaneto_na_elektronnoto/", "text": "Седмица след като омбудсманът Мая Манолова напомни на Централната избирателна комисия (ЦИК), че трябва да започне симулации на дистанционно електронно гласуване и изрази опасения, че пак може да се провали машинния вот, от комисията публикуваха на сайта си  подробна информация  за това, което се прави. От нея се вижда, че всъщност свършеното дотук се изразява в обявяването на обществена поръчка от друго ведомство. Държавна агенция \"Електронно управление\" обяви на 11 август обществена поръчка за провеждане на три симулации на дистанционно електронно гласуване. От ЦИК сега посочват, че в рамките на тази поръчка ще има проучване на добрите практики в други страни в тази сфера и че тя ще осъществява текущ контрол и ще приема резултатите от работата на избрания изпълнител по обществената поръчка. Подробно се описват и дейностите, които предвижда партньорството на избирателната комисия с държавната агенция. От съобщението не се разбира дали комисията се ангажира да спази сроковете, определени от парламента, като например за провеждането на симулации на електронно гласуване - до 1 януари 2018 г.", "date": "2017.08.16", "title": "ЦИК обяви какво прави по въвеждането на електронното гласуване"}
{"url": "http://www.dnevnik.bg/photos/2017/08/16/3025452_fotogaleriia_nai-golemiiat_britanski_boen_korab/", "text": "Най-модерният и най-големият кораб от военноморския флот на Великобритания пристигна в пристанището на Портсмут, където ще бъде основната му база.  Това е най-новият самолетоносач \"Кралица Елизабет\" (HMS Queen Elizabeth) с дължина 280 метра и водоизместимост 65 000 тона. Хиляди любопитни се събраха да видят най-големитя кораб, който някога е бил строен за кралския флот. Ще го последва \"Принцът на Уелс\" (HMS Prince of Wales), а двата кораба са на обща стойност 6 млрд. паунда.  След серия морски изпитания през 2018г. ще започнат и тестовете на палубната авиация. Преди това той участва в маневри с американския самолетоносач \"Джордж Хърбърт Уокър Буш\" край Шотландия. \"Кралица Елизабет\" е послание от Великобритания към света - той демонстрира британската военна мощ и решителността ни да играем голобална роля\", каза министърът на отбраната Майкъл Фалън.", "date": "2017.08.16", "title": "Фотогалерия: Най-големият британски боен кораб пристигна \"у дома\""}
{"url": "http://www.dnevnik.bg/sviat/2017/08/16/3025515_vtori_den_produljava_brutalna_hakerska_ataka_sreshtu/", "text": "Информационната система на шотландския парламент в Единбург втори пореден ден е подложена на \"брутална\" хакерска атака и това вероятно ще продължи още няколко дни. Засега няма признаци ИТ защитата да е пробита, съобщи секретариатът, цитиран от \"Ройтерс\". \"Но потребителите трябва да внимават, защото атаката продължава. Не е необичайно подобни нападения с \"брутална сила\" да продължават няколко дни, така че е много важно да сте бдителни и да докладвате всякакви съмнителни въпроси\", се казва в текста. \"Ройтерс\" обяснява, че в атаките от тази категория обикновено се правят настойчиви опити да проникване в информационната система чрез пробване на различни пароли или се търсят скрити страници в компютрите. Методът използва популярни пароли или следва логиката но пояко се предполага, че се създават пароли в обекта на атаката. Той изисква време, но се смята, че е с по-висока ефективност. Подобни опити за проникване в ИТ системата на британския парламент в Лондон имаше през юни и тогава руски спецслужби или работещи за тях хакери бяха обвинени за проникването в около 90 профила и електронни пощи.", "date": "2017.08.16", "title": "Втори ден продължава \"брутална\" хакерска атака срещу парламента на Шотландия"}
{"url": "http://www.dnevnik.bg/bulgaria/2017/08/16/3025517_voenni_se_vkljuchiha_v_gasene_na_pojar_v_haskovsko/", "text": "Военнослужещи се включват в гасенето на пожара край селата Присадец и Филипово, съобщиха от пресцентъра на Областна администрация - Хасково, цитирани от агенция \"Фокус\". Пожарът край тополовградските села Присадец и Филипово се разраства в посока Маточина. Ситуацията остава сложна, посочват от администрацията. Това е причината да бъде поискана помощ от военните. В района продължава да духа бурен вятър. Към Маточина вече е пренасочена част от противопожарната техника, която работеше край село Сакарци. Там пожарът вече е локализиран. Изпепелени са 800 декара сухи треви и храсти. Няма стопански загуби. Част от огнеборците и горските остават на този терен, за да предотвратят ново разрастване на огъня. На място край пожара в Тополовградско директорът на регионалната дирекция за гражданска защита комисар Николай Вълчев увери, че няма опасност за населените места, хората, селскостопанска продукция и постройки.", "date": "2017.08.16", "title": "Военни се включиха в гасене на пожар в Хасковско"}
{"url": "http://www.dnevnik.bg/sport/2017/08/16/3025434_juventus_dogovori_bleiz_matjuidi_ot_psj_sreshtu_20_mln/", "text": "Италианският шампион  \"Ювентус\"  е постигнал договорка с ПСЖ за полузащитника Блейз Матюиди, твърди френският вестник \"Екип\". Сделката е изключително изгодна за \"бианконерите\", които ще платят 20 млн. евро, а с бонусите сделката за 30-годишния футболист ще нарасне до 25. По-рано през деня Матюиди пристигна в Торино, където ще премине задължителните медицински прегледи. Според \"Екип\" той ще подпише тригодишен договор и ще бъде представен официално в четвъртък. Френският национал не влиза в плановете за новия сезон на треньора на ПСЖ Унай Емери. Испанецът е решен да залага на Адриен Рабио вместо на Матюиди сред тройката централни полузащитници. Сигурни за своите позиции са Марко Верати и ветеранът Тиаго Мота. Матюиди си спечели слава на сърцат и борбен играч, като записа 400 мача в Лига 1. Той започна своя път в елитното ниво на френския футбол от \"Троа\" през 2005 г. След две години в отбора халфът премина в борещия се за участие в Европа \"Сен Етиен\" срещу 5 милиона евро. Силните изяви на Матюиди със зеления екип му спечелиха трансфер в  ПСЖ  през 2011 г., когато парижани платиха 8 милиона евро. Първоначално французинът беше използван като дефанзивен халф, но веднага успя да се наложи като титуляр. Матюиди записа 295 мача за шест пълни сезона с ПСЖ, в които вкара 33 гола. Той спечели пет пъти Суперкупата на Франция, по четири титли в Лига 1 и Купата на лигата, и завоюва три купи на страната. Два пъти е избиран сред най-добрите 11 в Лига 1 за сезони 2012–13 и 2015–16, а през 2015 г. получи наградата за най-добър френски футболист.", "date": "2017.08.16", "title": "\"Ювентус\" договори Блейз Матюиди от ПСЖ срещу 20 млн. евро"}
{"url": "http://www.dnevnik.bg/razvlechenie/2017/08/16/3025519_v_traibeka_shte_ima_i_festival_na_televizionnite_filmi/", "text": "Организаторите на вече традиционния кино фестивал в Трайбека в Ню Йорк обявиха, че започват съвсем отделно събитие, посветено на разнообразното съдържание, което се излъчва по телевизиите, кабелните канали и базираните в интернет платформи. Първият тридневен Tribeca TV Festival ще се състои между 22 и 24 септември. Програмата предвижда прожекции и разговори с участието на известни имена от киното. Част от тях ще бъдат посветени на завръщането на комедийния сериал \"Уил и Грейс\", на предстоящите премиер на драмите Queen Sugar, Designated Survivor and Gotham. На телевизионната Трайбека ще се говори за световната премиера на Look But With Love - документален сериал от 5 епизода за живота в Пакистан, използващ виртуална и добавена реалност. В САЩ днес всяка година се създават повече от 400 телевизионни шоу програми, основани на сценарни текстове. В този бизнес работят както традиционните телевизии и кабелни мрежи, така и онлайн платформи като Netflix, Amazon и Hulu. Фестивалът в Трайбека отдели специална секция на този сегмент едва през миналата година. \"Преди 10 години нямахме нужда от телевизионен фестивал. Сега с промените на телевизионния пейзаж - и като качество, и като количество на програмите - вече има смисъл\", заяви Робърт де Ниро, съосновател на добилото световна популярност събиране на творци в Долен Манхатън от 2002г. насам. Той самият за пръв път е номиниран за награда \"Еми\" за ролята си на финансовия мошеник Бърнард Мадоф във филма на НВО \"Магьосникът на лъжците\".", "date": "2017.08.16", "title": "В Трайбека ще има и фестивал на телевизионните филми"}
{"url": "http://www.dnevnik.bg/biznes/2017/08/16/3025422_shest_sa_kandidatite_da_izgradiat_tol_sistema/", "text": "В 17:00 часа в Агенция \"Пътна инфраструктура\" започна отварянето на офертите за изграждане на тол системата за тежкотоварни автомобили, която се бави вече повече от година. Подадените оферти са общо шест, съобщиха от пресцентъра на ведомството. Фирмите, които участват са обединение на български и чуждестранни фирми, сред тях има и унгарски консорциум с опит в изграждането на тол системи. До късно ще продължи отварянето на шестте кашона с хиляди страници документация. Фирмите, подали оферти, са Обединение \"БГ път\" (в което участват \"Контракс\"АД и \"Ай Сел Глобъл солюшънс\"ООД, Унгария), \"Капш трафик солюшънс\"(\"Капш Телематик Технолоджис България\" ЕАД, \"Капш Телематик Сървисиз\"-Полша, \"Капш Трафикком\"-Италия, \"Капш Трафик Транспортейшън\"-Испания;), \"Толлнет АД\", Чехия, \"Сиела норма\" АД, Обединение \"Телетол\"ДЗЗД (БТК АД, \"Нованор\" ООД, \"Иком\"ООД) и Консорциум \"Тол България\"(\"Телелинк\"ЕАД, \"Сииенсис\"АД и \"Сирма солюшънс\"АД). За една година 14 са жалбите срещу обществената поръчка. Това съобщи пред държавната телевизия председателят на Комисията за защита на конкуренцията Юлия Ненкова. Те са основно от фирми за общо строителство с много нисък капитал, фирми с почти никакви печалби, унгарски, чешки компании са жалбоподателите, показват данните на антимонополното ведомство. И в момента има две висящи жалби срещу търга. Седем от жалбите са разгледани и отхвърлени. Мотивите на подобни фирми са най-вече къси срокове на поръчката. Други се жалват, че не е ясно дали изпълнителят трябва да купи бордовите устройства за ТОЛ системата, например. \"Ние юристите го казваме - това е злоупотреба с право, защото по същество жалбите не са основателни, просто се пишат жалби, за да може да се спира процедурата, да се протака във времето\", обяснява председателят на комисията Юлия Ненкова. Средно една жалба се разглежда 30 месеца, което бави всеки търг. Тъкмо обжалването на всяка процедура доведе до това правителството да обяви, че обжалванията продължат, ще изгради системата с 200 млн. лв. от бюджета.", "date": "2017.08.16", "title": "Шест са кандидатите да изградят тол система"}
{"url": "http://www.dnevnik.bg/razvlechenie/2017/08/16/3025537_ema_stoun_e_nai-pechelivshata_aktrisa_na_2017_g_v/", "text": ", за която участието в мюзикъла \"Страната ла ла ла\" (La-La Land) беше най-успешното през изминалите 12 месеца, е и най-много спечелилата актриса за този период според годишната класация на списание \"Форбс\". Авторите ѝ пресмятат, че тя е събрала 26 милиона долара. Съвсем малко след нея е   с 25.5 млн. долара, но повечето от тях идват от реклами - предимно тези за Emirates airlines, Smartwater и Aveeno, както и от продажбите на козметичната компания Living Proof (от декември 2016г. вече част от Unilever), в която тя има дял.  е трета с 24 млн. долара - както за хонорарите си от филми, така и от рекламна кампания на Dior. Челната десетка допълват Мелиса Маккарти (18 млн.), Мила Кунис (15.5 млн.), Ема Уотсън и Чарлиз Терон (по 14 млн), Кейт Бланшет и Джулия Робъртс (по 12 млн.) и Ейми Адамс (11.5 млн.).", "date": "2017.08.16", "title": "Ема Стоун е най-печелившата актриса на 2017 г. в САЩ, обяви сп.\"Форбс\""}
{"url": "http://www.dnevnik.bg/sport/2017/08/16/3025546_skai_shte_izpolzva_motorhoum_kato_otborite_ot_formula/", "text": "Отборът на \"Скай\" за пореден път доказа, че е един от новаторите в световното колоездене. Английският супертим, който спечели Обиколката на Франция пет пъти в последните шест години, представи най-новата си придобивка, наподобяваща моторхоумовете, които се използват във  Формула 1 . На официалната си страница \"Скай\" обяви, че по време на Обиколката на Испания, която започва в събота, ще има на разположение т.нар. \"състезателен център\". Това е двуетажна, подвижна постройка, която ще бъде на разположение на състезателите и останалите членове на отбора. Тя ще се използва за брифинги преди началото на етапите, място за хранене, както и пространство, където да се настаняват спонсори и гости. Същата е практиката във Формула 1, където по време на състезателните уикенди отборите имат на разположение моторхоум и специален кампион, в който се настаняват инженерите. \"Ние винаги обръщаме специално внимание на нашите състезатели и на персонала в отбора, грижим се те да имат най-добрите условия в колоната. Със състезателния център ние създадохме място, в което отборът да стои заедно и същевременно да има повече пространство за почивка\", коментира директорът на \"Скай\" сър Дейв Брейлсфорд. Състезателният център е специално оборудван по последен писък на модата. Освен това от  \"Скай\"  са вкарали интересен нюанс, добавяйки съставите от всички състезания, в които отборът записа победа през този сезон - \"Тур дьо Франс\", \"Страде Бианке\", \"Париж – Ница\", \"Милано – Сан Ремо\", \"Обиколката на Алпите\" и др. Всички колоездачни отбори пътуват за етапите с автобуса на състезателите, както и с два камиона – този с велосипедите и резервните части, и камионът-кухня. \"Скай\" за пореден път е новатор в това напревление. През 2015 г. английският състав използваше специална каравана за лидера си в Обиколката на Италия Ричи Порт. Тогава обаче организаторите от RCS и Международният колоездачен съюз (UCI) забраниха на австралиеца да спи отделно от съотборниците си. Фрум по пътя към исторически дубъл Започващата в събота \"Вуелта\" е голямо предизвикателство към звездата на \"Скай\"  Крис Фрум . Британецът спечели \"Тур дьо Франс\" за четвърти път през юли, но отдавна заяви, че целта му за 2017 г. е дубъл във Франция и Испания. В модерната история на колоезденето, когато \"Вуелта\" е след Тура, никой не е постигал такъв дубъл. До този момент единствено легендарните Жак Анкетил (1963 г.) и Бернар Ино (1978 г.) го правят, но тогава Обиколката на Испания е през май. \"Имам добро усещане преди тазгодишната \"Вуелта\", чувствам се подготвен. След Тура имах шанс малко да почина, а после бях на тренировъчен лагер. Мотивацията ми е на много високо ниво\", каза Фрум, който три пъти завърши втори (2011, 2014 и 2016 г.). Според него има доста състезатели, които ще спорят за победата. Фрум смята, че тези, които не са карали в Обиколката на Франция като Винченцо Нибали ще имат леко предимство. \"Имам недовършена работа в Испания и затова се връщам тук. Мога да кажа, че за първи път маршрутът е по мой вкус, като има повече часовници. Това може и да ми помогне\", добави британецът. Фрум ще има на разположение опитен състав. В лицето на  Микел Ниеве , Йън Станард, Кристиан Кнеес, Салваторе Пучо и Давид Лопес, британецът може да разчита на съотборници с общо 60 участия в трите големи обиколки зад гърба си. Освен от Ниеве, ключова помощ в планинските етапи Фрум ще има от Воут Пулс и Диего Роза. В състава е включен и изгряващият италиански талант Джани Москон, който впечатли през сезона дотук.", "date": "2017.08.16", "title": "\"Скай\" ще използва моторхоум като отборите от Формула 1 по време на \"Вуелта\""}
{"url": "http://www.dnevnik.bg/photos/2017/08/16/3025100_fotogaleriia_svetovnite_snimki_na_denia_-_16_avgust/", "text": "Хеликоптер гаси горски пожар близо до село Капандрити, северно от Атина, Гърция.", "date": "2017.08.16", "title": "Фотогалерия: Световните снимки на деня - 16 август 2017 г."}
{"url": "http://www.dnevnik.bg/sport/2017/08/16/3025551_del_potro_e_sledvashtiiat_supernik_na_grigor_dimitrov/", "text": "Хуан Мартин Дел Потро ще бъде съперник на  Григор Димитров  в третия кръг от турнира в Синсинати. Аржентинецът се справи с квалификанта от САЩ Мичъл Крюгер 6:4, 6:4 за 1.41 часа и продължава напред. Дел Потро игра убедително срещу 23-годишния Крюгер и не допусна нито един пробив, макар че предостави пет възможности на съперника си. Аржентинецът имаше някои резерви при началния си удар. Бившият №4 в света е един от най-трудните тенисисти за Димитров в кариерата му. Аржентинецът има пет победи от пет сблъсъка с българина. За последно двамата се срещнаха на турнира в Рим тази година, когато Дел Потро надделя с 3:6, 6:2, 6:3. Все още организаторите не са обявили програмата за утрешния ден и началния час на двубоя не е ясен. Междувременно Григор Димитров отдаде заслуженото на  Александър Зверев  за формата, в която се намира германецът. Българският тенисист беше един от интервюираните за невероятния прогрес на 20-годишния Зверев през 2017 г. \"Той е невероятен талант и играе страхотен тенис. За никого не е изненада, че печели, но го прави с много зряла игра\", коментира Димитров. Зверев вече спечели две титли в от сериите \"Мастърс\" в категорията АТП 1000 – в Рим и Монреал, а сега е считан за един от фаворитите и в Синсинати, като е поставен под №4.", "date": "2017.08.16", "title": "Дел Потро е следващият съперник на Григор Димитров в Синсинати"}
{"url": "http://www.dnevnik.bg/sport/2017/08/16/3025555_chetvurti_poreden_uspeh_za_basketbolistite_v/", "text": "Мъжкият национален отбор по баскетбол постигна четвърта победа от четири мача в  предварителните квалификации за световното първенство . Момчетата на Любомир Минчев се наложиха с 84:70 (21:15, 25:23, 19:22, 19:10) над Беларус. България завършва с пълен актив от осем точки на първото място в група D. Още до почивката тимът на Любомир Минчев поведе с 46:38, а до края не изпусна водещата си позиция. Лек спад имаше в края на третата четвърт, когато разликата беше само три точки. В последните 10 минути обаче Българяи започна със серия от 11:0 и това се оказа ключово. Най-резултатен в мача беше Чавдар Костов с 21 точки, а звездата  Александър Везенков  се отчете с 18, седем борби и две асистенции.", "date": "2017.08.16", "title": "Четвърти пореден успех за баскетболистите в квалификациите за световното"}
{"url": "http://www.dnevnik.bg/sport/2017/08/16/3024854_mastursut_v_sinsinati_ostana_samo_s_trima_ot_top_10/", "text": "Канадецът Милош Раонич стана поредният водещ тенисист, който се отказа от участие в мастърса в Синсинати. Той се оттегли заради травма на лявата китка. С това турнирът остана само с трима състезатели от топ 10 в ранглистата на АТП. До момента се отказаха Анди Мъри, Роджър Федерер, Марин Чилич и Кей Нишикори, а Новак Джокович и Стан Вавринка ще пропуснат всички турнири до края на годината. В надпреварата ще се впусне българинът Григор Димитров, който е 11-и в световната ранглиста. Той  стартира с мач срещу Фелисиано Лопес . \"Контузията в китката ми не е отшумяла. Винаги съм играл добре в Синсинати. Страхотната публика там ще ми липсва\", обяви Раонич. Вместо него в основната схема като \"щастлив губещ\" влиза американецът Кристиан Харисън. ", "date": "2017.08.16", "title": "Мастърсът в Синсинати остана само с трима от топ 10 след отказването на Раонич"}
{"url": "http://www.dnevnik.bg/analizi/2017/08/16/3024665_promenite_v_nakazatelniia_proces_i_opitomiavaneto_na/", "text": "Поредното изменение на Наказателно-процесуалния кодекс (НПК), популистки представено като панацея за бърз и ефективен наказателен процес, вече е факт. Истината за него обаче е съвсем различна от обявените в мотивите към законопроекта цели. Съзнателно поддържана в обществото илюзия е, че приетите през юли изменения в НПК ще ускорят наказателното правосъдие. Огромната част от нововъведенията ограничава правата на страните в наказателния процес и развързва ръцете на прокуратурата да нарушава процесуалния закон. Всъщност всички изменения на НПК от 2010 година насам бяха направени с декларираната цел да се ускори наказателното правосъдие и да отпадне ненужният формализъм в него. Началото сложи мантрата, че процедурните правила пречат за наказване на виновните, защото са направени от адвокати, които обслужват обвиняемите лица. През 2010 година започнаха прокурорските изменения в НПК, които не направиха процеса по-бърз, но със сигурност го направиха по-несправедлив. Чрез предложени от обвинението промени отпадна забраната присъдата да се основава единствено на използвани специални разузнавателни средства (СРС) и разпити на анонимни свидетели, пренебрегна се свободата в избора на защитник, като се въведоха т. нар. \"резервни защитници\", участващи в процеса пряко волята на обвиняемите, сложни дела се възложиха на разследващи полицаи, които нямаха нужната подготовка, а квалифицираните следователи останаха почти без работа. Но законодателните щения на прокуратурата не спряха дотук. Само през 2015 година НПК бе променян 7 пъти, а през 2016 – 5 пъти. НПК вече не е кодекс в истинския смисъл на това понятие – той се превърна в юридически неиздържан сбор от норми, в който измененията се пришиват като кръпки и през тях прозират тежки правно-технически пороци. Най-радикалните промени на кодекса, които драстично противоречат на принципите на правовата държава, се направиха именно сега, от настоящото Народно събрание, което разполага с рекордно малък брой юристи, а известните с експертни познания сред тях са единици. Ето част от проблемите, пред които ще се изправят участниците в наказателните процеси в бъдеще.  Прокурорът ще може да удължава двумесечния срок за завършване на досъдебното производство до 4 месеца. Ако този срок се окаже недостатъчен, ръководителят на съответната прокуратура може да го удължава многократно с по 2 месеца – до изтичането на абсолютната давност. Предоставя се по осъществяване на правосъдието. Например – прокуратурата желае да отстрани неудобен магистрат. Според приетите също толкова спорни изменения в Закона за съдебната власт обвиняемият магистрат се отстранява от длъжност. Наказателното производство ще се удължава от прокурора дотогава, докато отстраняването на магистрата е удобно на прокуратурата. А въпросният магистрат ще остане с \"висящо\" наказателно дело до изтичане на давността. Правомощието на прокурора да удължава безкрайно всяко \"висящо\" следствие или дознание е мощно оръжие за въздействие срещу неудобни лица – не само съдии, прокурори и следователи, но и политици, бизнесмени, общественици, журналисти, \"обикновени\" граждани. Те всички са хора, някои от тях са конформисти или лесно податливи на въздействие. Чрез натиск, чрез психически тормоз, докато човекът рухне и се предаде. Никой досега не е направил статистика колко са обвиняемите и пострадалите, починали в хода на нескончаемите наказателни производства, колко членове на техните семейства са посегнали на живота си в пристъп на отчаяние. Досега всеки гражданин, който е бил обвиняем в продължение на повече от две години за тежко престъпление или една година в останалите случаи, можеше да поиска делото му да бъде разгледано от съда. Когато прокуратурата не се съобразяваше с указаните от съда срокове, делото бе прекратявано. Тези случаи бяха редки, но дисциплинираха прокуратурата и гарантираха разглеждането на делото в разумен срок. Вместо тази гаранция срещу злоупотреба с правата на обвиняемите, сега се въведе т.нар. процедура по \"ускоряване на досъдебното и съдебното производство\", според която недоволният от бавното правосъдие може да подаде жалба до съда. Обстоятелството, че съдът ще констатира бавност на разследването, с нищо не задължава прокуратурата. Тази процедура е особено неприложима в съдебната фаза на процеса, когато гражданите очакват справедливост от съда, от който се оплакват. Сега такава възможност съществува в гражданския процес и се знае, че страните се притесняват да я използват, защото се опасяват, че крайният съдебен акт би бил наказание за това, че са се осмелили да протестират против бавността. Законодателят не се е съобразил с практиката на Европейския съд по правата на човека (ЕСПЧ), подчертана и в пилотното дело Димитров и Хамънов против България. ЕСПЧ приема, че е необходимо не само да се отстрани допуснатата забава в разглеждане на делото, но и да се предоставят съответни компенсации. Например съдът в Полша при констатирана забава има право да предостави компенсация на пострадалия за забавянето, а в Румъния има право да определи и краен срок за приключване на разследването или за постановяване на присъда. Нищо подобно не е предвидено в правомощията на съда у нас, разглеждащ жалбата за бавност. В това първо и единствено заседание ще трябва да се изчерпят всички възражения за нарушени права в досъдебното производство. В бъдеще – при разглеждане на делото по същество, а дори и пред касационната инстанция, няма да могат да бъдат повдигани въпроси за нарушени права на досъдебното производство – например незаконно използване на СРС, отсъствие на защитник при провеждането на определени процесуални действия, пороци при претърсване на помещения и изземване на вещи и др. Интересното е, че В масовия случай гражданите ще се явяват без защитници и ще провалят интересите си. Разпоредителното заседание е замислено изцяло в полза на прокуратурата, за да не ѝ се връщат делата на един по-късен етап от разглеждането им. А такова връщане е закономерна последица от некачествена работа в досъдебната фаза. Доказателство за това е докладът на Инспектората към ВСС за резултатите от тематична проверка в окръжните и апелативни съдилища относно връщането на делата на прокуратурата, обявен на 20 юни 2017 г. Инспекторите не са открили нито един случай, при който второинстанционните съдилища да са върнали дела на прокуратурата неоснователно. Това означава, че при връщането на делата съдиите обективно са установили особено съществени нарушения на процесуалния закон, без да проявяват формализъм или рестриктивно отношение към обвинението. Учудващо е обаче съгласието на представителите на съда в работната група по законопроекта. Съдиите се съгласиха съдилищата да отстъпят от конституционно вменената им защита на правата и законните интереси на гражданите и юридическите лица. Върховният касационен съд (ВКС) дерогира конституционното си задължение за върховен съдебен надзор за точно и еднакво прилагане на законите от всички съдилища. Този надзор не може да се осъществява единствено чрез тълкувателни решения – той изисква еднаквото и точно прилагане на закона по всяко конкретно дело, в което се решава човешка съдба. И така, след продължило до безкрайност досъдебно производство, гражданите сами или чрез своите адвокати ще имат възможност в рамките на седем дни от получаване на призовката за това разпоредително заседание или максимум в предвидения до насрочването двумесечен срок, да прочетат, анализират и да изложат аргументи за всички процесуални нарушения, които са допуснали разследващите органи и прокуратурата в хода на дългогодишното наказателно производство, събрало материали може би в стотици томове. Ако гражданите не се ориентират в правната материя, не ангажират адвокат или адвокатът им не е забелязал допуснатите пороци, ще разчитат единствено на първоинстанционния съд – да открие всички тежки закононарушения и да върне делото на прокуратурата. Актът на първоинстанционния съд е обжалваем пред втората инстанция, която обаче го разглежда в закрито заседание, без да изслушва страните и адвокатите им. Така въпросът с допуснатите процесуални нарушения се решава окончателно до степен, че дори ВКС е обвързан с преценката на долустоящите съдилища. Възможността за съдебна грешка и несправедлива присъда в тези случаи е огромна. ако съдът приеме, че е осъществил не престъпление, а административно нарушение. Възможността за такова осъждане се предвижда и в правомощията на касационния съд. Така за първи път може да бъде наложена значителна имуществена санкция само от една единствена – първа и последна съдебна инстанция, без право на обжалване. Такъв подход е в разрез с ЕКПЧ, предвиждаща задължително право на обжалване в наказателното производство, каквото безспорно е и административно-наказателното. Дори когато едни и същи факти са включени и в състава на престъплението, и в състава на административното нарушение (което е недостатък на закона!), предпоставките за налагане на наказание по Наказателния кодекс и по съответния административен закон се различават. Излиза, че към които гравитират фактите по обвинителния акт. Това е абсурдно и вменява недопустима тежест на гражданите. То е непропорционално, тъй като за прокуратурата дори не съществува задължение да посочи алтернативно в обвинението дали са нарушени административни норми и кои. Съдът ще си намери административно нарушение, по което да наложи глоба измежду хилядите административни норми, а за гражданите ще остане само надеждата да отгатнат предварително кое е то, за да осъществят защита и срещу него.  вече беше много широко коментирана. Основен принцип в правото е, че специализиран съд се създава според специфичността на материята, а не според субектите. Сами по себе си субектите не изискват никаква специализация.  – това го превръща в извънреден съд, особено след като се скъсяват и сроковете за насрочване на делата. Съчетанието на специална процедура със специалното качество на подсъдимите категорично сочи на противоконституционност. Според Решение № 10 на Конституционния съд от 2011 година \"критерият за определяне на компетентността на специализирания наказателен съд е предметът на делото, а не качеството на извършителя на престъплението\". Затова въвеждането на елемента \"служебно положение\" или длъжност води до неравнопоставеност и създава подозрение в насочване на юрисдикцията на съда само против определена категория лица, а не за конкретни престъпления. Качеството на едно лице на заемащо отговорно служебно положение се отчита в конкретния престъпен състав, а не в органа или процедурата, по която се разглеждат делата. По-тежката наказуемост за някои престъпления, извършени от длъжностни лица, се регулира от материалното право, тя се урежда в Наказателния кодекс, а не в процесуалния. Когато през 2010 година за първи път започна да се обсъжда с какви дела да се занимава Специализираният наказателен съд (СпНС), вносителите на подобен текст се мотивираха, че и без това има такъв специализиран съд и той е Софийският градски съд. И тогава, и сега остава неясно, след като има такъв специализиран съд, който разглежда дела против министри, магистрати и лица с имунитет, защо трябва да се ликвидира неговата дългогодишна специализация и да се прехвърли подсъдността в СпНС, който се оказва недотам квалифициран. Проверката на делата на СпНС, извършена от ВКС, показа, че този съд има съществени проблеми с точното приложение на закона. Доводите на ВКС бяха изслушани от Комисията по правни въпроси на Народното събрание, но народните представители просто ги игнорираха. Несъмнено в СпНС не се търси нито специализация, нито висока квалификация. Налага се впечатлението, че целта е да се намери удобен за обвинението съд, върху който чрез кадрови подбор или чрез администриране да се окаже въздействие при решаване на делата. И това въздействие далеч не цели само борба с корупцията по високите етажи на властта – то включва и чадър над клиентелата, приближена до определени властови среди. Затова гражданите ще срещат еднакви трудности при получаване на съдебна справедливост и когато са обвиняеми в престъпление, и когато са пострадали от престъпление. Показателно е, че както през 2010 г., когато аналогично предложение бе отхвърлено от Народното събрание, така и сега – през 2017 г., парламентът е доминиран от една и съща политическа сила, но в двата случая тя взе коренно противоположни решения. Това подсказва, че решаващи са не юридическите, а политическите аргументи. Старо правило е обаче, че когато в наказателното право е водеща политиката, а не законът, правосъдието се превръща в произвол. Беше абсолютно необходимо да се изясни в общественото пространство Формално проектът принадлежи на Министерството на правосъдието при предходното правителство, но първоначално той бе насочен към наистина необходими промени относно процедурите по преюдициално запитване и мерки по преодоляване на паралелни наказателни производства в две отделни страни-членки на ЕС. Представители на адвокатурата бяха включени на един по-късен етап от работата по проекта и от самото начало категорично изразиха несъгласието си с посегателството върху процедурните норми, гарантиращи справедливостта в наказателното производство. Затова е Министерският съвет се крие зад Министерството на правосъдието, то вписва в мотивите, че проектът е работен с участието на съдии, прокурори и адвокати – така се придава представителност на закона, каквато той не притежава. Нито дума за възраженията на адвокатурата, нито дума за липсата на съгласие по основни нормативни разпоредби, нито дума, че няма стенограми, няма правила, няма регламент. Крайният текст е въпрос на договаряне извън работните групи между неизвестни (предполагаеми!!!) лица, които не носят никаква отговорност за вредата от нормотворчеството. Жалко е, че правният екип на президента не съзря основания за налагане на вето, но има институции сред оправомощените по чл. 150 от Конституцията, които са длъжни да защитят върховенството на правото, като сезират Конституционния съд.", "date": "2017.08.16", "title": "Промените в наказателния процес и опитомяването на гражданското общество"}
{"url": "http://www.dnevnik.bg/sport/2017/08/16/3024851_grigor_dimitrov_trugva_s_nadejdi_i_otkrit_put_v/", "text": "Българският тенисист Григор Димитров започва участието си в турнира от сериите \"Мастърс\" в Синсинати. В среща от втория кръг  той ще се изправи срещу Фелисиано Лопес , като двубоят открива програмата за деня в 18.00 часа. Испанецът стартира турнира с победа в два сета срещу корееца Хьон Чун - 7:6 (5), 6:1.  До момента с Димитров са разменили по две победи в четирите мача помежду си. По традиция двамата правят много оспорвани двубои. Българинът се насочва с очаквания към турнира. Той  обяви като своя цел класирането за финалите на АТП . \"Обичам да играя на твърди кортове. Имам добри резултати на тях. Но във всеки един кръг ще срещна много трудни опоненти и трябва да бъда готов. Трябва да остана здраво стъпил на земята, да бъда скромен, да продължа да играя играта си, всеки ден да давам 100% от себе си. Останалото ще дойде само\", каза Димитров. Миналата година тъкмо турнирът в Синсинати даде тласък на възхода на българина, който се беше смъкнал до 40-ото място в ранглистата. Тогава той стигна полуфиналите в надпреварата. Сега надежди за ново силно представяне дават и серията откази на водещите тенисисти. Последният  обявил, че няма да участва заради контузия, е Милош Раонич . Освен него се отказаха Анди Мъри, Роджър Федерер, Марин Чилич и Кей Нишикори, а Новак Джокович и Стан Вавринка ще пропуснат всички турнири до края на годината.", "date": "2017.08.16", "title": "Григор Димитров тръгва с надежди и открит път в Синсинати"}
{"url": "http://www.dnevnik.bg/analizi/2017/08/16/3024731_makron_riazko_gubi_populiarnost_sled_sto_dni_na_vlast/", "text": "След избирането му на 7 май за президент на Франция британското сп. \"Икономист\" го изобрази как ходи по вода. Сто дни по-късно Еманюел Макрон рязко губи подкрепа в допитванията и е изправен пред нарастващ скептицизъм. Последните анкети са като аларма: само 36 процента от французите са доволни от работата на държавния си глава спрямо 62 процента преди три месеца, показват данните на института Ифоп. Подобен спад имаше само в подкрепата за Жак Ширак през 1995 г. \"Еманюел Макрон  излиза от \"медения месец\" , навлиза в ежедневието и плаща политическата цена за решенията си\", коментира Жером Фурке от Ифоп. Макар че бяха спазени редица предизборни обещания, като гласуването на закона за етиката на политическия живот след изобилстваща от скандали предизборна кампания, някои мерки за ограничаване на бюджетния дефицит подразниха много французи. Чиновниците се ядосват от обявеното замразяване на заплатите им, пенсионерите се възмущават от готвеното повишаване на данък, който ще намали пенсиите им, а бедните домакинства са разочаровани от ограничаването на месечната държавна помощ за наемане или изплащане на жилище.  Намаляването на бюджета на отбраната накара началника на генералния щаб  да подаде оставка  след грубо скастряне от държавния глава, което предизвика напрежение сред военните. \"Французите разлюбват Макрон\", гласи заглавие от съботния брой на консервативния в. \"Фигаро\". Почти непознатият за широката общественост допреди пет години Еманюел Макрон предизвиква както въодушевление, така и отхвърляне, откакто навлезе в политиката: едни виждат в него надежда за промяна, други го смятат за олицетворение на икономическия и политически елит. Младата му партия \"Република, напред\" спечели през юни мнозинство в парламента, но неопитността на депутатите й породи подигравки. Най-младият президент на Франция, който на 39-годишна възраст победи крайнодясната кандидатка Марин Льо Пен, след като взе 24 процента от гласовете на първия тур, освен това е стъпил на крехки електорални основи. Центристката му линия с програма, която е \"хем лява, хем дясна\", е критикувана и от двата края на политическия спектър. \"Все още не е направено нищо трудно\", казва един от водещите гласове на дясната опозиция Ерик Вьорт, а социалистите активно критикуват програмата, която по думите им \"не е нито лява, нито дясна\". Всеки осъзнава но тези първи 100 дни \"позволиха да се положат основите на едно дълбоко преобразяване на страната\", отвърна говорителят на правителството Кристоф Кастанер в неделя във \"Фейсбук\". Новият политически сезон обаче се очертава бурен, имайки предвид обявената реформа на Кодекса на труда в полза на работодателите. Два синдиката вече призоваха за протести на 12 септември, а крайната левица предвижда \"народна демонстрация\" за 23-и. Приемането на бюджета за 2018 г. също ще е трудно заради обещанието за намаляване с 11 милиарда на задължителните удръжки, които ще трябва да се съчетаят с нови икономии. Френският президент се представя по-добре на международната сцена, където Владимир Путин  и Доналд Тръмп. И двамата направиха успешни посещения в Париж въпреки някои критики. Макрон е убеден европеец. Той афишира разбирателството си с германската канцлерка Ангела Меркел и се надява да съживи буксуващия заради Брекзит Европейски съюз. По-резервирано е отношението към прагматичната му позиция за Сирия и предложението му да се създадат \"горещи точки\" за мигрантите в Либия. Франция \"отново е в  центъра на играта \", изрази задоволство Кастанер. Връзките с обществеността на президента, които наблягат на силата на образите, се приемат различно. След зрелищното му спускане от хеликоптер на борда на подводница появата му в стил \"Топ гън\" по пилотски комбинезон във военновъздушна база в Южна Франция породи подигравки в социалните мрежи. Има риск \"французите постепенно да преминат от \"той е блестящ и постига всичко, с което се захване\" към \"всъщност всичко това е пиар\", подчерта Жером Фурке. Извеждането на преден план на нетипичното в семейната връзка на президента с 64-годишната му съпруга Брижит обаче се приема добре от французите, много от които са очаровани от първата си дама. Тениските \"Брижит\", които пусна в нейна чест известна марка, се продават по-добре от тениските \"Бионсе\". /БТА", "date": "2017.08.16", "title": "Макрон рязко губи популярност след сто дни на власт"}
{"url": "http://www.dnevnik.bg/bulgaria/2017/08/16/3024175_boian_magdalinchev_kandidat_za_sudebniia_suvet_ot_gerb/", "text": "Останалите единадесет членове от професионалната квота вече бяха избрани след общи събрания и пряко гласуване на магистратите. Те определиха един следовател, четирима прокурори и шестима съдии да влязат в новия съдебен съвет. Депутати от ГЕРБ издигнаха кандидатурата на зам.-председателя на Върховния административен съд (ВАС) Боян Магдалинчев. С близо 40 години юридически стаж той вече е бил член на съвета от 1999 г. до 2003 г., когато ВСС не беше постоянно действащ орган. Основното в концепцията на Магдалинчев е, че няма нужда от нови изменения в Конституцията и съдебния закон, защото последните са направени твърде скоро, за да се видят позитивите и негативите им. Според него е рано и за изваждане на прокуратурата от съдебната система. Видно от биографията му, той е съдия от 1982 г. като преминава последователно всички нива на съдебната система. От 1997 г. е съдия във ВАС. А от 2012 г. е зам.-председател в съда. Има 38 години юридически стаж. Бил е член на ВСС от 1999 до 2003 г. Магдалинчев е избиран за два последователни мандата като председател на Асоциацията на българските административни съдии. Завършил е Софийския университет като има следдипломни квалификации в различни европейски и американски колежи и агенции. Средният успех от семестриалните изпити и държавните е 4.64. Владее руски и френски на основно ниво. Посещава курсове по английски език. В биографията му срещу артистични умения и компетенции е записал \"не\". Кандидатурата му е подкрепена със становище от председателя на европейската асоциация на административните съдии и съдебния инспекторат на Румъния, ректора на Русенския университет. Негови колеги - административни съдии, са искали да го предложат за председател на ВАС, след като мандата на сегашния шеф Георги Колев изтича през ноември, научи \"Дневник\". Магдалинчев обаче е отказал. Концепцията В концепцията си Магдалинчев споменава за кризата в отношенията между членовете на съвета и особено на тези в съдийската колегия. Нейната продължителност и негативните послания, които тя отправя към другите институции, европейските институции, Механизма за сътрудничество и проверка и гражданите трябва според него да се \"поправи\" с нов стандарт при избор на членове на съвета, който да изгради нов облик и да върне доверието в кадровия орган. Кандидатът, издигнат от ГЕРБ, се застъпва за по-голяма роля на ВСС чрез законодателни предложения за организация на съдилищата. Предлага да се създаде звено за правни анализи в съвета по проблемите на съдебната система, което да включва експерти с висока правна и икономическа експертиза и представители на академичната общност и което да извежда проблемните моменти, да ги анализира, обобщава и да предлага решения. Да подготвя становища на ВСС по законопроекти и тълкувателни решения и дела на Конституционния съд за съдебната власт. Според Магдалинчев не трябва да се променя модела на ВСС, който бе създаден с последните изменения в Конституцията и съдебния закон. Причината - кратко се е прилагал, за да се видят положителните и отрицателни му моменти. Рано за нови конституционни промени за изваждане на прокуратурата от съдебната власт, е записано още в концепцията му. Освен това времето щяло да покаже дали трябва да се намали парламентарната квота особено в съдийската колегия. В концепцията си Магдалинчев посочва, че независимостта на магистрата не е привилегия, имунитет, безотчетност, недосегаемост и безотговорност. Дори напротив отчетността и прозрачността са задължителни за независимостта на магистратите. Да е гарант за запазване на независимостта им. ВСС обаче не трябва да толерира непрофесионално поведение на магистратите към гражданите. Балансът между двете е принцип, който трябва да бъде отстояван, е записано още в концепцията на единия от кандидите на ГЕРБ. Според него изпитите за първоначално назначаване в съдебната система трябва да имат по-високи критерии при изготвяне на казуса. В концепцията му е описано още, че е нужен един и същ критерий при оценяване работата на магистратите. При конкурс за повишаване в длъжност той призовава към проверка \"на място\" - съдията как води делата в зала, ръководи ли добре процеса, как отговаря на процесуалните искания на страните. При повишаване в длъжност на магистрат да се ползва мнението на административния му ръководител и по-горния от него, за да са ангажирани и те с професионалното израстване на магистратите. Магдалинчев ще се бори и за прецизиране на коефициентите за определяне на натовареност на съдиите, защото неравномерното натоварване е отбелязвано не само от ЕК, но и води до проблемите между натоварените и ненатоварените съдилища в страната, в които всички магистрати вземат еднакво възнаграждение без значение обема и вида на работата им. Според него освен законодателни изменения за промяна на подсъдност на някои дела, може да се сменят границите на съдебните райони, защото не е задължително те да съвпадат с административното деление на страната. Кандидатът посочва, че съветът почти никога не се е възползвал от това си правомощие. Той дава и пример за възможна промяна на съдебни райони с 24-те райони в София, делата в някои от които могат да се извадят от СРС и да се включат в някой районен съд в обхвата на Софийския окръжен съд. Както и дела от административния съд във Варна да се насочат към Добрич, а от Пловдив към Пазарджик и от София към Перник. Според Магдалинчев е нужно доразвиване и въвеждане на ясен и обективен механизъм за оценка на магистратите-кандидати за административни ръководители. Да се проверяват правните и организационните им компетенции, както и качествата им с оглед представителен характер за длъжността. Трябват и ясни етични правила. Магдалинчев е ръководил втора колегия във ВАС, пред която се оспорват решенията на ВСС по дисциплинарни производства срещу магистрати. Затова той подробно обяснява в концепцията си какво следва съветът да промени в дисциплинарната си дейност: - ясни и обективни правила, които ограничават до максимум възможността за субективност. - равни процесуални права на страните в тези производства. - конкретизация на дисциплинарното нарушение, което е определено като накърняващо престижа на съдебната власт и нарушаване Кодекса на етичното поведение на магистратите. - разумен срок за приключване на дела и преписи. ВСС трябва да е строг, но справедлив не само, както в интерес на магистрата, така и в интерес на обществото, пише още в концепцията на Магдалинчев. Според него е нужен цялостен анализ и оценка на осъдителните решения спрямо България в Европейския съд по правата на човека, наказателните процедури пред Съда на ЕС и практиката на съда в Люксембург. Смята, че е нужен цялостен анализ на националното законодателство с правото на ЕС. Не е привърженик на закриването на съдилища в страната. Според него сътрудничеството на съвета със съсловните организации на магистратите би било изключително необходимо и полезно, защото \"най-често греши този, който слуша само със себе си\". Реализацията на електронното правосъдие трябва да е ключов момент в работата на следващия ВСС, смята Магдалинчев. Кандидатът е разписал подробно концепцията си и в частта за комуникационната стратегия на съвета. Там е записано: - Селекция на новините. Действащият медиен мониторинг не работи ефикасно и административните ръководители изпадат в неловки ситуации от несвоевременна информираност. - Кризисен пиар, осигуряващ точен, адекватен и ефикасен модел за представяне на новините, генерирани от съдебната система. - Създаване на унифициран модел за достъп и представяне на новините пред медиите. - Подобряване на вътрешната комуникация между органите на съдебната власт. Сега липсва връзка между тях. - Създаване на нов медиен образ на ВСС и органите на съдебната власт чрез редовно, точно и обективно изнасяне и интерпретиране на информацията. Магдалинчев обещава, че ще се противопоставя на разделението на членовете на съвета. Имотното състояние: четири автомобила, апартаменти в София и къщи в Гоце Делчев В имотната си декларация е записал, че е във фактическа раздяла със съпругата си и няма да декларира нейните имоти, не желае да декларира имотното състояние на този, с когото живее на съпружески начала. Има две дъщери, над които не упражнява родителски права. В нея е записано, че има половината от два апартамента в София. Половината от право на строеж на вторите етажи на две къщи в Гоце Делчев. Дарена къща в Гоце Делчев. Части от три къщи в село. Марчево, Гърмен от наследство и покупка. Половинки от четири гаражни клетки в София. Съпругата му има магазин в Гоце Делчев. В Гоце Делчев и село Огняново, Гърмен Магдаленчев има земи, които са дарени. Има и половината от 16 ниви и ливади в селата Марчево и Огняново. Заедно със съпругата си има четири автомобила - \"Пежо 407\" и \"Ауди Ку5\". Магдалинчев има малко над 34 хил. лв., около 5000 долара и и над 11 хил. евро в банка, а съпругата му над 13 хил. лв. и над 12 хил. евро. Кандидатът на ГЕРБ има над 173 хил. лв по пенсионни фондове за допълнително доброволно осигуряване.", "date": "2017.08.16", "title": "Боян Магдалинчев, кандидат за съдебния съвет от ГЕРБ: Рано е за изваждане на прокуратурата от съдебната власт"}
{"url": "http://www.dnevnik.bg/gradska_sreda/2017/08/16/3024205_kakvo_moje_da_bude_postroeno_na_miastoto_na_sofiiskata/", "text": "Преди седмица започна събарянето на създадената през 1909 г. \"Цигарена фабрика – София\". Имотът се намира край бул. \"Цар Борис III\", където градоустройствените закони предлагат възможности за застрояване и във височина, и в широчина. Така на този терен може да се появи сграда, чиято разгърната застроена площ да бъде по-голяма от тази на  215-метровата \"Парадайс тауър\" , която по проект ще бъде най-високата в София. Фабриката е затворена от средата на миналата година, когато \"Булгартабак холдинг\" спря производството в софийското си дружество \"София БТ\" заради спирането на износа за Близкия изток. В началото на 2017 г. сградата на фабриката и теренът бяха прехвърлени в активите на дружеството \"Сф-БТ\", собственост на регистрираната в Дубай \"Българтабак трейд ФЗЕ\". Неин директор е Уалид Абделсеид Мохамед Ахмед, който е в съвета на директорите на предишния собственик на \"СФ-БТ\" – акционерното дружество \"София-БТ\". По информация на \"Капитал\" то е свързано с депутата от ДПС Делян Пеевски. На 7 август, два дни преди да започне събарянето на фабрика,  98.19% от акциите на дружеството \"София БТ\" бяха прехвърлени в дружеството \" Благоевград БТ\" . В него се концентрират придобивките на Делян Пеевски през годините в различни сектори. Г-н Уалид Абделсеид Мохамед Ахмед е в съвета на директорите и на това дружество. Парцелът, на който се намира цигарената фабрика, е с площ от малко над 36 хил. квадратни метра и е в смесена многофункционална зона, показва справка в цифровия кадастър на Столичната община. В тези зони няма ясно ограничение на височината на застрояване, като тя се формира в зависимост от тази на околните сгради. Възможно е обаче тяхната височина да не бъде взета предвид, ако са достатъчно отдалечени. В зоната може да бъде построен хотел, офисни, жилищни и/или производствени сгради. Зависи от желанието на инвеститора. Непосредствената близост на терена до булевард му дава добра транспортна обезпеченост, което е чест аргумент при одобряването на високи сгради в София. В началото на годината \"София-БТ\" купи и съседния парцел - на  Музея на виното , в сделка с Министерството на икономиката. Максималната плътност на застрояване в тази зона е 60%, при интензитет 3.5. Така бъдещата сграда би могла да бъде с разгърната застроена площ от 124 хил. кв. метра. За сравнение . Максималната застроена площ на партерното ниво може да бъде до 22 хил. квадратни метра. Озеленяването пък трябва да бъде не по-малко от 14.6 хил. кв. метра. Инвеститорът може и да не се възползва от максималните параметри на застрояване. Ако пък реши обратното, сградата може да е сравнително ниска, но да се простира на пълната широчина. Това дали една сграда ще бъде 7 или 70 етажа, например, зависи от това колко ще бъде площта й в основата. Колкото по-малка е застроената площ на партерния етаж, толкова по-висока може да бъде сградата. \"Дневник\" потърси за коментар управителя на дружеството \"Сф-БТ\" Стратия Стратиев, за да получи информация за намеренията им за терена. Стратиев каза, че на този въпрос могат да отговорят само собствениците на дружеството и пое ангажимент да препрати въпроса към тях.", "date": "2017.08.16", "title": "Какво може да бъде построено на мястото на софийската цигарена фабрика"}
{"url": "http://www.dnevnik.bg/sport/2017/08/16/3024857_vutreshno_naprejenie_pritesni_postaveniia_do_stenata/", "text": "\"Барселона\" излиза срещу \"Реал\" (Мадрид) на \"Сантяго Бернабеу\" в реванша за Суперкупата на Испания тази вечер. Каталунците са поставени до стената след  загубата с 1:3 у дома , но и заради вътрешно напрежение. Преди ден спортният мениджър на клуба Пеп Сегура предизвика вътрешна буря с изказването си, че грешката на Жерар Пике е в основата на поражението на \"Камп ноу\". Бранителят си отбеляза автогол, с който белите поведоха. \"Барселона\" игра много силно през първото полувреме, но голът и грешката на Жерар бяха решаващи. От там имаше две лица - мачът се промени\", каза Сегура. Третият капитан на каталунците Серхио Бускетс изрази несъгласието си. \"Не загубихме само заради това. Те се представиха добре в атака. Мачът не беше загубен заради едно отиграване.\" Бускетс стигна по-далеч, като каза, че \"това не е най-добрият начин да се изрази (Сегура), още повече като човек от клуба\". Въпреки поражението от първата среща той посочи, че в \"Барселона\" не се приемат за победени в борбата за Суперкупата. \"Най-важното е да не допускаме голове. Знаем, че да вкараме три гола е трудно, но сме го правили в Мадрид\", заяви Бускетс. \"Реал\" ще е без голямата си звезда Кристиано Роналдо. Португалецът  беше наказан за пет мача , след като в първата среща с \"Барселона\" получи червен картон и бутна съдията. Мачът е тази вечер в полунощ.", "date": "2017.08.16", "title": "Вътрешно напрежение притесни поставения до стената \"Барселона\" преди \"класико\""}
{"url": "http://www.dnevnik.bg/sviat/2017/08/16/3024726_da_strelia_ili_ne_-_kakvoto_i_da_reshi_severna_koreia/", "text": "Ако след цялата тази врява севернокорейският лидер Ким Чен-ун не изстреля ракети към Гуам, мнозина може би ще зачеркнат  целия епизод  като поредния в наглед безкрайната поредица от блъфове на Северна Корея. Но от гледна точка на Пхенян и в очите на някои американски експерти по военно дело, Ким и неговите генерали вече са спечелили този рунд. Независимо дали изстреля ракети, или не, Пхенян предизвика голяма драма и тревога, раздразни американския президент Доналд Тръмп и накара американските съюзници в Токио и Сеул да бият тревога. Може би дори е създал прецедент, който ще доведе в бъдеще до по-агресивна политика на ръба на войната. Никак не бе изненадващо, че държавните медии на Северна Корея публикуваха снимки как Ким и офицерите му разглеждат плана за изстрелване с изображения на траекторията на полета на ракетите и голяма сателитна снимка на американската военновъздушна база \"Андерсън\" в  Гуам , но същевременно това изглеждаше и като излизане от ситуацията. Ким иска да \"понаблюдава още малко\", преди да вземе решение, се казва в съобщението. Планът на Пхенян е да изстреля четири ракети във водите около американската тихоокеанска територия: една на север от острова, една на юг и по една на изток и запад. Пхенян нарича тази демонстрация \"обграждащ огън\", но на военен жаргон това по-често се нарича \"захващане на цел във вилка\". Този ход на севернокорейските власти бе изчислен така, че да предизвика огромна тревога в целия регион. Но изстрелването на ракети в изключителната икономическа зона на Гуам е крайно рискован ход. \"Ако те стрелят по САЩ, това може да ескалира много бързо във война\", каза вчера американският министър на отбраната Джим Матис. \"Да, ако те стрелят по нас, това значи война\". Така че от самото начало Пхенян си е осигурил начини за излизане от ситуацията. Северна Корея никога не е казвала, че ще атакува самия остров Гуам. За да изясни напълно намеренията си, тя представи детайлни сведения за планираната траектория на изстрелването, включително над кои японски провинции ще преминат ракетите, продължителността на полетите, изчислени до секунда, и разстоянието между точките, където ще паднат в морето, и бреговете на Гуам. Заплаха, \"по-добра от предложенията на Тръмп\" По-важното е, че страната не се е ангажирала с конкретна дата за изстрелването, дори не е казвала дали изобщо ще има изстрелване. \"Режимът отправи заплахата по начин, който да позволи на Ким да даде заден ход, без да бъде унизен\", каза Адам Маунт, специалист по ядрена стратегия към Центъра за американски прогрес. \"Заплахата на Северна Корея към Гуам бе по-изкусна, правдоподобна и ефикасна, отколкото  неясните предупреждения , които Тръмп отправи миналата седмица\". Пхенян може да изпробва ракетите си от ъгъл, по-близък до \"бойната траектория\", която биха следвали при реална атака, а не \"високите\" траектории, които са предназначени, за да избегнат прелитане над съседни държави. В знак на протест срещу военните учения на САЩ и Южна Корея, които ще започнат следващата седмица, Северна Корея може да поиска да използва изстрелването, за да демонстрира на света на какво е способна и за да види докъде може да стигне, без да се забърка в проблем. Но много експерти, които следят Северна Корея, мислят, че Ким въобще не бърза. \"Според мен изглежда те сякаш планират да протакат, вероятно в очакване Тръмп да загуби интерес\", каза Джефри Люис, експерт по контрол върху оръжията от базирана в Калифорния организация за международни изследвания. \"Това не е напразна заплаха, но и залозите са високи. Предполагам, че севернокорейците ще пасуват, ако реториката бъде смекчена\". Каквото и да стане, Ким е победител Пхенян намекна, че решението на Ким зависи от полетите на бомбардировачите Б-1Б от Гуам до корейското въздушно пространство. Макар и вече да не са способни да пренасят ядрени оръжия, това са едни от най-модерните бомбардировачи на американските ВВС и Вашингтон често нарежда подобни мисии - над Южна Корея и над демилитаризираната зона - като демонстрация на сила пред Пхенян. Ако Вашингтон спре полетите, Ким може да претендира, че е победил. Ако нареди бомбардировачите да излетят, Пхенян ще има оправдание да стреля. Или ще каже, че великодушно се въздържа, като си запази правото да го направи по-нататък. В спираловидния свят на военното възпиране, Ким и в двата случая ще се окаже победител. \"Мисля, че в даден момент ще кажат: \"Вижте, това с нищо не е по-различно от прелитанията на вашите бомбардировачи над Корея\", каза Робърт Карлин, автор на статии за престижния уебсайт \"38 Норт\" и бивш анализатор в Държавния департамент и ЦРУ. \"Ще пратим ракетите си на 25-30 км от брега. Вашите бомбардировачи прелитат на няколко десетки километра от демилитаризираната зона. Ако се пресегнете и ни засегнете, ние също ще се пресегнем и ще ви засегнем\". /БТА", "date": "2017.08.16", "title": "Да стреля или не - каквото и да реши, Северна Корея печели"}
{"url": "http://www.dnevnik.bg/razvlechenie/2017/08/16/3024474_hodiat_li_na_kino_evropeicite/", "text": "Ходят ли на кино европейците? Отговор на този въпрос дава Европейската статистическа служба, която е събрала данни за 33 държави на континента през 2015 г. На другия полюс са македонците - под 3% от гражданите на тази страна са посещавали киносалон средно веднъж на тримесечие. Преди тях са гърците - 6.2% и сърбите - 6.6%. Като цяло в дъното на класацията са балканските държави - всичките шест, включени в изследването. Данните за България са за 8.6% активно ходещи на кино, което я поставя на 28-мо място - преди Кипър и Румъния, но малко по-назад от Хърватия, Литва и Полша. Средният процент редовно ходещи на кино в ЕС е 17.7%. В Естония, Дания, Великобритания, Испания, Ирландия и Австрия една пета от населението посещава киносалоните поне 4 пъти в годината.", "date": "2017.08.16", "title": "Ходят ли на кино европейците"}
{"url": "http://www.dnevnik.bg/politika/2017/08/16/3024909_budeshtiiat_antikorupcionen_organ_shte_se_samosezira/", "text": "Бъдещият антикорупционен орган, който предлага в законопроект Министерството на правосъдието,  ще може да се самосезира по неподписани сигнали в медиите и да прави проверки. Това съобщи в интервю за БНТ министърът на правосъдието Цецка Цачева.  Отпада идеята за допускане на анонимни сигнали от граждани, който съществуваше в проекта \"Кунева\", но не събра подкрепа в предишния парламент. Цачева каза, че обществото в продължение на две години е дебатирало идеята за анонимните сигнали и припомни, че в предишното Народно събрание тя е събрала множество остри реакции. Министърът полемизира и с БСП като припомни, че \"най-яростните критикари\" на тези текстове са били именно от левицата и попита дали авторите на алтернативния законопроект на БСП, който допуска анонимните сигнали, са чели изказванията на съпартийците си в предишното Народно събрание. Цачева изрази съжаление, че законопроектът \"Кунева\" не е бил приет от 43-тото Народно събрание, защото днес вече би могъл да дава резултати.", "date": "2017.08.16", "title": "Бъдещият антикорупционен орган ще се самосезира по анонимни публикации"}
{"url": "http://www.dnevnik.bg/sport/2017/08/16/3024917_evertun_chupi_transferniia_si_rekord_s_45_mln_paunda/", "text": "\"Евертън\" е на крачка от осъществяването на един от най-големите вътрешни трансфери във Висшата лига, в който не е замесен никой от водещите клубове. \"Карамелите\" ще счупят рекорда си с плащането на 45 млн. паунда за Гилфи Сигурдсон на \"Суонзи\". Двата клуба са се разбрали за сделката, съобщи Би Би Си. Очаква се днес исландският атакуващ полузащитник да премине медицински изследвания. Досегашният рекорд на \"Евертън\" беше 31.8 млн. паунда, платени за Ромелу Лукаку на \"Челси\" преди три години. Преговорите за Сигурдсон продължиха повече от месец. \"Суонзи\" беше поставил цена от 50 млн. паунда на 27-годишния исландски национал. По-рано клубът отхвърли предложение от \"Лестър\" за 40 млн. паунда. \"Евертън\" също получи отказ при сходна оферта. Сигурдсон изигра силен сезон миналата година. Тогава той вкара девет гола и направи 13 асистенции. Полузащитникът не игра в първия мач за новия сезон срещу \"Саутхемптън\". Предишният отбор на Сигурдсон - \"Тотнъм\", също има интерес от сделката, като ще получи 10% от сумата.", "date": "2017.08.16", "title": "\"Евертън\" чупи трансферния си рекорд с 45 млн. паунда за Сигурдсон"}
{"url": "http://www.dnevnik.bg/biznes/2017/08/16/3024920_ofertite_za_tol_sistemata_shte_budat_otvoreni_dnes/", "text": "В късния следобед днес ще бъдат отворени шестте оферти за изграждането на тол система по пътищата на България. Държавата обаче работи и по алтернативен вариант - нейно дружество да поеме изработването на системата, оценена на около 200 млн. лв. Причината е, че процесът се бави повече от година заради обжалвания от различни фирми. Така е изчислено, че бюджетът губи по около 1.5 млн. лв. на ден. Системата трябва да заработи до края на 2018 г. Чрез нея ще се таксуват само тежкотоварни автомобили над 3.5 тона.", "date": "2017.08.16", "title": "Офертите за тол системата ще бъдат отворени днес"}
{"url": "http://www.dnevnik.bg/na_put/2017/08/16/3024891_fotogaleriia_pritegatelniiat_ostrov_guam/", "text": "Кризата между Северна Корея и САЩ от последните седмици привлече вниманието на света към екзотичния остров Гуам - американска територия с ограничено самоуправление близо до Корейския полуостров. Снимките се публикуват с разрешението на", "date": "2017.08.16", "title": "Фотогалерия: Притегателният остров Гуам"}
{"url": "http://www.dnevnik.bg/bulgaria/2017/08/16/3024936_domakinite_na_solar_summer_shte_sudiat_valeri_simeonov/", "text": "Домакините на отменения фестивал Solar Summer в Слънчев бряг - заведението \"Какао бийч\", възнамеряват да докажат в съда, че акциите на вицепремиера Валери Симеонов срещу шума в курорта са неправомерни. Това съобщи в интервю за Нова телевизия представителят на клуба Иван Дончев. Вчера организаторите решиха да отменят последните две прояви на най-големия летен музикален фестивал на открито в България заради акциите на различни институции под ръководството на Симеонов. Някои от най-популярните нощни заведения в курорта бяха затворени, като беше изземана озвучителна техника. Дончев заяви, че \"става дума за действията на един овластен човек\", внесли смут в световните ди джей среди, докато проблем с държавните контролни органи организаторите нямат. \"С тях контактуваме постоянно и имаме протоколи от проверки\", допълни той. Дончев обясни, че фестивалът се провежда от 22 ч. вечерта до около 6 ч. на другата сутрин. По думите му законът изисква при прояви от този тип разстоянието до най-близките сгради да е 200 м, докато в случая е двойно по-голямо. Той допълни, че международната практика в подобни случаи е различна като ограниченията с по-ранен час на прекратяване се налагат, когато проявата е в зона с градско застрояване, докато Solar Summer се провежда на плажа. Дончев обясни решението за отмяна на последните две от общо осем събития в програмата, \"за да  не влиза България в черния списък на световните букинг агенции за изпълнители с идеята, че се конфискува техника по време на изпълнения\".", "date": "2017.08.16", "title": "Домакините на Solar Summer ще съдят Валери Симеонов"}
{"url": "http://www.dnevnik.bg/sviat/2017/08/16/3024983_sasht_kanada_i_meksiko_zapochvat_da_predogovariat/", "text": "Непрекъснато повтаряно като мантра от Доналд Тръмп, предоговарянето на Северноамериканското споразумение за свободна търговия (НАФТА), първият кръг от което започва днес във Вашингтон, се очертава особено трудно, информира \"Франс прес\". След като известно време остави да витае заплахата чисто и просто  да изтегли  Съединените щати от споразумението, в крайна сметка американският президент се спря на варианта то  да бъде предоговорено  бързо \"в интерес на трите страни\" - Канада, САЩ и Мексико. Преговарящите се събират от днес до неделя в американската столица, за да започнат модернизацията на споразумението от 1994 година, премахнало митническите бариери и позволило свободното движение на стоки и услуги между трите страни. От самото начало НАФТА поражда извънредно много спорове. Критиците му го определят като несправедливо и унищожаващо работни места, докато поддръжниците му са на мнение, че допринася за ускоряване на растежа. Споразумението беше любима мишена на Тръмп по време на предизборната му кампания, като той дори го нарече \"пълен провал\". Предоговарянето на НАФТА е от ключово значение за Тръмп, който трябва да изпрати силен политически сигнал в момент, когато среща затруднения да изпълни предизборните си обещания, отбелязват анализатори. В основата на аргументите му е който след влизането в сила на споразумението премина от 1.6 милиарда долара излишък към дефицит от 64 милиарда долара.  НАФТА стана жизненоважно за мексиканската икономика: 80 процента от мексиканския износ, основно промишлени и селскостопански стоки, е предназначен за САЩ. Мексиканското автомобилостроене - секторът, който се очаква да бъде сред основните теми на преговорите наред със земеделието - беше силно облагодетелствано от свободната търговия за разлика от американското автомобилостроене, което беше принудено да изнася производства, за да ползва по-евтина работна ръка.  \"Прекалено много американци пострадаха от затварянето на заводите, изнасянето на работни места и неизпълнените политически обещания\", подчерта наскоро постоянният търговски представител на САЩ Робърт Лайтхайзър. Между Съединените щати и Канада има по-голямо равновесия в търговския баланс, но дебатите са съсредоточени в сферата на млечните продукти, виното и зърното, които Вашингтон твърди, че са субсидирани.  САЩ бяха тези, които накараха Канада и Мексико да седнат на масата на преговорите, но и трите страни са единодушни, че е съществуващ от близо четвърт век, изготвен дори преди епохата на интернет. От модернизирането на споразумението зависи конкурентоспособността на Америка по отношение на Азия, изтъкват анализатори. Специалистите не очакват предоговарянето да приключи бързо въпреки желанието на американците. Първият кръг просто ще очертае тематиката преди втория, насрочен за 5 септември в Мексико. Не може да се изключи опасността САЩ да издигнат спорни идеи, които да поставят под въпрос преговорите, отбелязват експерти. За неговите съседи би било неприемливо да се призовава за \"Америка на първо място\" или \"Купувай американското\". От мексиканска страна се очаква съпротивата да бъде голяма в перспективата на президентските избори през 2018 година. Но и Съединените щати имат какво да губят: мексиканският пазар е особено важен за американското земеделие, което по традиция има голяма тежест в търговските преговори. ", "date": "2017.08.16", "title": "САЩ, Канада и Мексико започват да предоговарят търговското си споразумение"}
{"url": "http://www.dnevnik.bg/photos/2017/08/16/3024954_fotogaleriia_40_godini_bez_elvis_presli/", "text": "Днес се навършват 40 години от смъртта на Елвис Пресли, известен по целия свят като Краля на рокендрола. Той почина на 16 август 1977 г. в имението си Грейсленд в град Мемфис, щата Тенеси на 42-годишна възраст. Снимките са от конкурс за двойници на Елвис Пресли, който се провежда в Лас Вегас.", "date": "2017.08.16", "title": "Фотогалерия: 40 години без Елвис Пресли"}
{"url": "http://www.dnevnik.bg/biznes/2017/08/16/3024997_registriranite_prihodi_v_obzor_skochili_sus_149_tozi/", "text": "Оборотите на търговските обекти по Черноморието са се увеличили с над 100 млн. лева този юли в сравнение със същия месец на миналата година. Това показват данните от дистанционната връзка на Националната агенция за приходите (НАП) с касовите апарати. Най-голям ръст на приходите отбелязва Обзор, отчита НАП. Увеличението за юли там е със 149% на годишна база. Повишаване на оборотите е отчетено и в големите курорти. В Албена например ръстът е с 62%, в Златни пясъци – с 11 на сто, а в Слънчев бряг – с 10%. Общо 24 хил. проверки е извършила приходната администрация по Черноморието от началото на годината, като основният акцент са отчитането на обороти и издаването на касови бележки. За неиздаване на фискални бонове са и най-големият брой санкции, следвани от установени разлики между наличностите в касите и отчетените обороти и липсата на фискални устройства. От НАП припомнят, че от тази година за пръв път  неиздаването на касова бележка се санкционира освен с глоба и със запечатване  на търговския обект. До момента са запечатани 113 обекта. Приходната агенция отчита, че обикновено обектите остават затворени в продължение на 2 седмици след запечатването. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на  infocenter@nra.bg .", "date": "2017.08.16", "title": "Регистрираните приходи в Обзор скочили със 149% този юли"}
{"url": "http://www.dnevnik.bg/skorost/2017/08/16/3025004_nova_viziia_i_benzinov_motor_za_honda_djaz/", "text": "\"Хонда\" пусна първа информация и снимки за обновения си модел \"Джаз\", който ще дебютира официално след по-малко от месец на автосалона във Франкфурт. Освен промените отвън и вътре при актуализацията колата получава и нов 1.5-литров бензинов двигател с мощност 130 конски сили. Моторът се отличава с пъргавина и нисък разход на гориво - 4.5 л/100 км в смесен цикъл. На разположение е и познатият 1.3-литров бензинов двигател със 102 конски сили. В обновената \"Хонда джаз\" са променени и настройките на вариаторната скоростна кутия, която реагира по-бързо при желание за бързо ускорение. Промените отвън са направени с цел вписване на \"Джаз\" в стила на актуалната гама на \"Хонда\", като различия се виждат в броните, радиаторната решетка, отворите за въздух. В салона дебютират нови цветови комбинации. \"Джаз\" запазва своята практичност, като багажният обем варира между 354 и 897 литра. Благодарение на системата за сгъване на задните седалки в мъника могат да се превозват товари с дължина до 2.48 метра и височина 1.28 м. Серийното оборудване на \"Джаз\" включва круиз контрол, автоматични светлини, система за автономно спиране в градски условия при риск от катастрофа. Срещу доплащане се предлагат мултимедийна система със 7-инчов реагиращ на допир екран, камера за заден ход, безключов достъп и т.н. Обновеният \"Джаз\" ще е при дилърите на \"Хонда\" от ноември.", "date": "2017.08.16", "title": "Нова визия и бензинов мотор за \"Хонда джаз\""}
{"url": "http://www.dnevnik.bg/bulgaria/2017/08/16/3025006_bulgarinut_harchi_sredno_po_320_lv_za_vakanciia/", "text": "Българинът харчи средно по 160 евро, или малко под 320 лв., за почивка или ваканция. Това показват данните от анализ на Евростат за харчовете на европейците по време на отпуск през 2015 г. Средният показател за Европейския съюз е 320 евро на човек. Според данни на Националния статистически институт (НСИ) пътуванията на българите през 2015 г. са били концентрирани изключително в страната - около 80%. 15 на сто са пътували в чужбина, а близо 5% са предприели смесени пътувания - в страната и в чужбина. Преобладаващата възрастова група българи, която пътува, е между 25 и 44 години. Над 70 на сто от лицата на възраст над 15 г., които са пътували в страната или в чужбина, са посочили като цел \"почивка или екскурзия\". Средният разход на човек при пътуване в България е бил около 320 лева, а за пътуване в чужбина са били необходими около 500 лв., показват данните на НСИ. Те сочат още, че около 60% от българите не са могли да си позволят едноседмична почивка извън дома. В подобна ситуация са се намирали близо 4 млн. българи. Най-много за ваканция и почивка средно на човек харчат жителите на Люксембург. Те отделят по 740 евро. Следват жителите на Австрия с 610 евро и Малта с 590 евро. Според европейската статистика най-малко пари за ваканционни разходи се отделят в Румъния и Латвия - средно по 116 евро на човек. Други страни с по-ниски разходи за почивка са Чехия - 125 евро, Унгария - 130 евро, Португалия - 156 евро, Полша - 180 евро и др. По данни на европейската статистика през 2015 г. повече от четвърт милиард европейци са предприели различни туристически пътувания с поне една нощувка. Най-активни в пътуванията са били германците - над 53 милиона, французите - 38 милиона, и испанците - 24 милиона.", "date": "2017.08.16", "title": "Българинът харчи средно по 320 лв. за ваканция"}
{"url": "http://www.dnevnik.bg/sviat/2017/08/16/3025008_choveshka_greshka_ostavi_7_miliona_domakinstva_v/", "text": "Човешка грешка остави без електричество компании и жилищни сгради, засягайки близо 7 милиона домакинства на остров Тайван в непоносимата жега, предадоха \"Ройтерс\" и БТА. По последни данни населението на Тайван е около 23 милиона.  Сривът засегна милиони жилища, офиси и фабрики в 17 града и села, но имаше ограничени последици за бизнеса на водещи световни технологични компании като най-големия производител на чипове в света и доставчик на \"Епъл\", \"Тайван семикъндактър манюфакчъринг\" и производителя на електроника \"Пегатрон\". Днес електроснабдяването е било изцяло възстановено, съобщиха местни медии. Спирането на тока предизвика бъркотия - без електричество останаха ресторанти и малки фирми, престанаха за работят светофарите и асансьорите.  Причина за прекъсването била техническа грешка на служител в държавната газова компания Си Пи Си, засегнала работата на електроцентралата на \"Тайван пауър\" в Таоюан. Заради случилото се тайванският министър на икономиката Ли Шигуан обяви, че подава оставка, предадоха световните агенции. Оставката е била приета от премиера Лин Цюан. ", "date": "2017.08.16", "title": "Човешка грешка остави 7 милиона домакинства в Тайван без ток"}
{"url": "http://www.dnevnik.bg/bulgaria/2017/08/16/3025031_suprugata_na_cvetan_vasilev_pisa_do_prezidenta_zaradi/", "text": "Дъщерята на собственика на КТБ /в несъстоятелност/ Цветан Василев – Радосвета Василева, е била обвинена в пране на пари и прокуратурата е разпоредила задържането ѝ за 72 часа. Това се разбира от открито писмо на съпругата на банкера Антоанета Василева до президента Румен Радев, публикувано на сайта на Цветан Василев. Антоанета Василева казва, че арестът на дъщеря ѝ е разпореден, след като тя не се е явила на призовка за разпит в следствието на 7 август. Тя казва, че призовката е била пъхната под вратата на семейния им апартамент в София, и изтъква, че никой от тримата не живее в България. Според Василева обвинението, което нарича зашеметяващото, е било скалъпено след новината, че  банкерът ще търси закрила в САЩ по закона \"Магнитски\" . \"Дъщеря ми е обвинена за пране на пари за това, че през 2013 г. е купила апартамент в България с пари, дарени от баща ѝ в България. Според българската прокуратура тя е трябвало да знае, че това са пари с престъпен произход\", пише Антоанета Василева. Тя изтъква, че през 2013 г. срещу съпруга ѝ не е имало никакви обвинения, както и че досега прокуратурата не е доказала престъпен произход на средствата му. \"Той няма присъда, а презумпцията за невинност е изконно човешко право\", изтъква тя. Според Василева главният прокурор Сотир Цацаров използва детето ѝ за лична вендета. В  откритото писмо  тя пита държавния глава \"какво ще направите, за да защитите невинните хора от мафията\" и \"какви стъпки бихте предприели, за да изчистите държавата от корупционните практики и мафиотските обвързаности, които карат младите хора да напускат страната завинаги\". Потърсен от \"Дневник\" за коментар адвокат Христо Ботев, който е защитник Цветан Василев, потвърди информацията, че Радосвета Василева има обвинение за пране на пари. По думите на Ботев обвинението е от преди няколко дни, но те все още не са се запознали с него. Обвинението е от Софийската градска прокуратура като до момента от държавното обвинение няма официална информация.", "date": "2017.08.16", "title": "Съпругата на Цветан Василев писа до президента заради обвинение на дъщеря ѝ в пране на пари (допълнена)"}
{"url": "http://www.dnevnik.bg/analizi/2017/08/16/3024707_emanjuel_makron_kak_da_vduhnem_jivot_na_es_koito/", "text": "\"Не ляво – дясно, а реформа!\", декларира в книгата си \"Революция. Битката за Франция\" Еманюел Макрон. В нея той излага визията си за Франция и Европа като баланс между двата основни лозунга на дясното и лявото – икономически либерализъм и социална защита. В стила ѝ веднага си личи, че Макрон е завършил философия в Сорбоната и е сред първенците на елитното Висше училище по администрация (ENA). Тепърва ще се види дали ще реализира обещанията си да вдъхне нов живот на \"склерозиралите\" френски структури, да реформира правосъдието, образованието, данъчната система и кодекса на труда, да оптимизира администрацията, да опрости системата на пенсионното осигуряване, да изземе от работодателите и синдикатите управлението на осигуровките срещу безработица и да го прехвърли към държавата, да опрости нормативната основа на икономическата активност и да даде повече свобода на компаниите. На 24 август френският президент пристига на кратко посещение в България и то се свързва в значителна степен с призива му всяка страна от Европейския съюз да започне дебат за неговото бъдеще и своето място в съюза. В самото навечерие на визитата издателство \"Слънце\" разпространява от 18 август на български емблематичната книга на Еманюел Макрон и любезно предостави на \"Дневник\" откъс от нея (акцентите в текста са на редакцията): За да бъдем господари на съдбата си, имаме нужда от Европа. От толкова години вече нашите политици ни внушават, че Европа е проблем, че тя е виновна за всички злини. Трябва ли тук да припомням, че Европа сме ние? Ние, които географското ни положение и историята са поставили в центъра ѝ. Ние, които изградихме и избрахме. Ние, които гласуваме за нейните представители. Нека го кажем направо: да се избере президент на републиката, означава да се избере този, които от името на Франция ще заседава в Европейския съвет. Когато гледам огромния свят, сигурен съм в две неща:  , и че ако не го разберем, шансовете гласът ни да натежи в разговорите с Китай или Съединените щати, са минимални. Всъщност чии наследници сме ние? В историята на политическите конструкции Европа като структура е млада. Тя е само на шейсет и пет години, но изглежда вече изтощена. С течение на десетилетията проектът на бащите основатели затъна в процедури. Загуби се сред договорите. Обърка се поради липса на визия. Проект, дълбоко френски по дух. Европейската конструкция е рожба на мира, тя го стабилизира. В продължение на десетилетия тя превърна мечтата за мир в реалност за милиони европейци. И то до такава степен, че някои от нас повярваха, че е дошъл краят на конфликтите, забравяйки каква е била истинската история на континента.   От времето на Цезар, Карл Велики, Наполеон, та чак до драмата с хитлеризма. Никога не трябва да забравяме, че на европейския континент войната е нашето минало и може да стане и наше бъдеще, ако не изградим една свободна Европа.  Нашата европейска мечта придоби непозната дотогава форма на нехегемонна конструкция, създадена, за да може близки народи най-накрая да живеят в мир след трагедиите на две войни или поне дотолкова, доколкото е възможно след моралната травма, която нанесоха: геноцида над евреите, масовите убийства, дори предателството по отношение на западноевропейския идеал. След това Европа на просперитета – това е другото първоначално обещание. Съсипаната от войната Европа не можеше да си представи общ проект, който да няма за цел нейното икономическо възстановяване. Въпреки кризата тя съумя да изгради икономически и социален модел, който няма равен на себе си в света. И накрая и Европа на свободата и на първо място на свободата на придвижване както на хора, така и на блага... Шенген, програмата \"Еразмус\", еврото, премахването на преградите – от банковите такси до цените на роуминга при телефонните разговори – са конкретен израз на Европа на мобилността. На европейците днес им се струва, че   Сирийската, либийската или украинската криза, големите миграционни потоци – нещо невиждано от шейсет години насам, и най-вече повтарящите се терористични атаки на наша земя ни отвориха очите: нишката на историята не е прекъсната. Не сме загърбили войната и конфликтите.  Европа си остава потънала в лепкав несигурен растеж. Самият аз, откакто съм осъзнал света ставащото в него, слушам да се говори за криза. А и днес в еврозоната всеки пети младеж е безработен. При това положение какво желание за приобщаване може да предизвика Европа сред младите поколения? Европа съумя спешно да се справи, когато еврото беше застрашено. Но трябва да отбележим, че призивът за строги икономии не може да бъде проект за бъдещето, както и ограничаването на дефицитите не може да е политическа цел.  Свободата на придвижване по-специално всеки ден се поставя под въпрос. Това става поради икономически и интеграционни причини, породени от миграционните потоци. Също и заради основания за сигурност поради заплахата от тероризъм. Или погледнато в по-широк план, защото упоритата безработица и задълбочаването на неравенствата водят до отхвърляне на отварянето към света и до изкушението да се затворим в собствените си граници. Тези три обещания не бива да се поставят под съмнение. Те все така представляват един прекрасен проект. Но той не би могъл да се осъществи, ако се затворим в себе си. Какво се случи?  Сега навсякъде се долавя безсилието на идеите методите му. Това е цялостна система, която предава богу дух и върти на празни обороти. Заседанията на върха, в които участват държавните и правителствените ръководители, се превърнаха в карикатура: заседават при заключени врати, повтарят великите принципи, променят по някоя дума в поредната декларация, за да не копират другата от предишното им заседание.   Какво ми споделиха земеделските стопани от Бретан, с които се срещнах през последните месеци? Те не ми казаха, че са против Европа или против общата селскостопанска политика, която е толкова важна за нас. Но ми обясниха, че са срещу доведените до крайност правила, срещу дребнавата бюрократщина, срещу безпочвения интервенционизъм. Създателите на европейския проект вярваха, че политиката ще следва икономиката и че от единния пазар и общата валута може да се роди и обща европейска държава. След половин век реалността заличи тази илюзия.  Европа дори стана по-слаба в резултат на колективната ни вина. Най-напред, защото самите ние искахме да я отслабим. Държавните и правителствените ръководители правеха всичко възможно в продължение на години, за да сложат начело на Европейския съюз слаби водачи. Те решиха да създадат комисия от двайсет и осем комисари. Това я прави нефункционална и, разбира се, ще трябва организацията на комисията да се преразгледа, за да се върне тя към истинската колегиалност и ефективност от времето на Жак Делор. ѝ. Накрая един тежък оловен похлупак захлупи въпроса, и не само него: за нас стана рефлекс да виним Европа за всичките си проблеми, но да се замисляме за ролята на комисията или за множащите се директиви, означаваше да се показваме като лоши европейци. Що се отнася до французите, разривът стана през 2005 година. Тогава чрез референдум стигнахме до констатацията, че тази Европа може би вече не е нашата. Тя беше станала прекалено, изключително либерална, отдалечена от нашите ценности. И практически се бе превърнала дори в заплаха по отношение на традиционните за страната ни печалби от селското стопанство, или с оглед на новите предизвикателства в лицето на емиграцията. Тези негативни чувства се засилиха след референдума през 2005 година, защото защитниците на Европа отговориха на травматизиращото \"не\" с бягство от дебати и от обмяна на идеи. Гръцката монетарна криза разкри подобен дефицит, при който, прикривайки се зад обявения апокалипсис и договаряната скрита мизерия, европейските политически елити се отказаха от необходимата дискусия. Самите ние, французите, много често всъщност считахме, че в крайна сметка, за да защитим добре националния си интерес, трябва да пренебрегнем европейските правила, в чието изработване самите ние бяхме вложили усилия. Освен това и липсата на действен контрол на европейските политики ни направи по-уязвими. Показателно е, че не се състоя нито един истински политически дебат – нямаше подходящи инстанции, където да се обсъдят решенията, благодарение на които чрез общата валута беше допуснато някои държави като Гърция, Италия, Испания, Португалия, но също и самите ние, да живеят над финансовите си възможности с риск да настъпи катастрофа. Изборът на европейски ръководители, навиците на техните администрации, пролиферацията ( ) на правила, недостатъчно ясният принцип на субсидиране трябва постоянно да се подлагат на критичен анализ. Само че европейските институции днес не са в състояние да го направят. Освен това те в много голяма степен са  Никой не бива да си мисли, че хуманизмът няма особено значение. Винаги съм подкрепял усилията на гръцкото правителство да запази мястото си в европейската валутна система. Но останах изненадан, че в нито един момент на преговарящите от името на Европейския съюз дори не им хрумна да припомнят на гръцките власти, че трябва да се съобразяват с европейските правила, които те видимо бяха пренебрегнали през последните години, и по-специално свързаните с правото на убежище. Някои неотдавнашни решения на унгарското правителство застрашиха принципите, на които се основава Европа, и не станаха предмет дори на една десета от съвещанията на високо равнище, към които презглава хукват всички, когато парите на данъкоплатците или финансовото здраве на банките изглеждат застрашени. Не би трябвало да приемаме подобен вид съглашателство. И накрая -  Какво да кажем за договора от февруари 2016 година, който предлагаше Европа на тепсия на Великобритания, отстъпвайки пред нейния шантаж? Поради всичките тези причини за мен отиващото към своя край десетилетие в това отношение е загубен десетгодишен период. впрочем е името на тази криза и симптом за изтощението, белязало Европа. Но да се надяваме също така – и в това е отговорността ни на реформатори, – че е и начало на абсолютно необходимото преосноваване на Европейския съюз.  Никога не трябва да обвиняваме когото и да било, че е гласувал неправилно – това няма никакъв смисъл. Разбира се, би било по-лесно \"народът да се разпусне\", както казваше Бертолт Брехт, вместо да гледаме проблемите право в лицето. Аз предпочитам втората опция. Той е отражение на отхвърлянето на един обществен модел, който самите британски ръководители защитаваха. На общество, което проповядваше отвореност към света, без да се интересува от деструктивните процеси – индустриални, икономически, социални, – които това отваряне задължително отприщва, когато настъпва много бързо. Той е израз и на слабостите на политическата класа, която в лицето на Ев-ропа намери своята изкупителна жертва, преди да обясни, че напускането на Европейския съюз ще бъде бедствие. Прояви се в един публичен дебат, водещ към катастрофа заради арогантността на експертите, съчетана с лъжата на демагозите. В този смисъл   Той е тревожен сигнал към всички държави – членки на съюза, към всички онези, които отказват да видят негативните ефекти от глобализацията. Защото нашите общества до едно са разделени на две почти равни части между привържениците на отварянето към света и защитниците на затварянето. Германските регионални избори, местните избори в Италия, президентските в Австрия, полските и унгарските изборни криволици и разбира се, надигането у нас, във Франция, на Националния фронт – всичките тези гласувания насочват към една и съща фрактура. Следователно трябва да се върнем към идеите за Европейския съюз в самото начало, към изходната точка. Как да му вдъхнем живот? Как да водим такава политика в условията на нарастващ скептицизъм? Това е проект за мир, за помирение, за развитие. Няма нищо по-трудно от това да се дефинира проект, който бързо да придобие еднакви очертания в мислите на всички. За тази цел не трябва да прилагаме определен технически подход, нито сложни и бюрократични решения, а  Европейските държави, за които той не се свежда само до създаването на общ пазар, очертава­ пространство с определена представа за човека, за свободна предприемаческа дейност, за прогрес и социална справедливост, трябва отново да се заемат с този проект и съответно да се организират. Такава е философията, пренесена през годините от Жак Делор. На Франция се пада да прояви инициатива и да работи заедно с Германия, Италия и някои други страни, за да изправи на крака нашата Европа. Този европейски проект трябва да се изгради на базата на  Като реформатори и поддръжници на прогреса ние трябва да се приобщим към идеята за отворено към света общество и изборът ни да е в полза на Европа. Означава да разберем, че ще загубим много повече, отколкото ще спечелим, ако се затворим само в собствените си проблеми. Означава също да убедим останалите, че отварянето към света е приемливо само ако е съпътствано от защитни механизми. За да може то да е от полза за всеки и за всички държави – членки на съюза. Впрочем ние смесихме понятията суверенност с национализъм. Твърдя, че и  Европа е нашият шанс да постигнем пълен суверенитет. За какво по-точно говорим? Нека се върнем към смисъла на думите, за да изясним същността на идеите. Суверенитет означава населението да може на собствената си територия свободно да упражнява своя колективен избор.  . В сблъсъка с големите предизвикателства на днешния ден би било просто илюзия, грешка да предлагаме да поставим всичко на нови основи, но на национално равнище. Изправяйки се лице в лице срещу нахлуващите мигрантски потоци, срещу заплахата от международния тероризъм, срещу промените на климата и рисковете при преминанането към цифровизация, срещу американската или китайската икономическа мощ,  . Може ли някой наистина да вярва, че ще успеем самостоятелно да се справим с мигрантските потоци, нахлуващи от Северна Африка или от Близкия изток? Или че ще съумеем да наложим регулация на големите северноамерикански електронни платформи? Че сами ще намерим решение на предизвикателствата, породени от затоплянето на климата? Или че всеки самостоятелно ще успее да договори равнопоставени търговски споразумения със Съединените щати или с Китай? През следващите години в тези различни области трябва да вървим напред заедно с другите двайсет и шест държави – членки на Европейския съюз. Да се спрем за момент на миграционните потоци. По тази доминираща над всичко останало тема и сблъсквайки се с все по-глобални заплахи, трябва да увеличим мащаба на европейската намеса.   Можем ли да си представим, че отново ще разгърнем военни сили по границите? Или че ще затворим границите си с Германия, Белгия, Испания или Италия? Искаме ли го наистина? Още по-вече, че терористите, които атакуваха през последните месеци нашата страна, бяха французи и живееха във Франция и в Белгия. По този въпрос ние в Европа имаме изцяло свързани интереси. Но трябва да активизираме дейността си и да водим истинска политика от името на двайсет и осемте, а утре – на двайсет и седемте държави.  Защото сега всеки, който пристигне на остров Лесбос или в Лампедуза, може да стъпи и на наша земя. Впрочем днес силата, която се нарича Фронтекс, може да се намеси само по молба на държавата и използвайки твърде ограничени средства, а сътрудничеството между нашите национални служби е незадоволително. Въпросът за границите е от основно значение. Така че трябва да бъде разглеждан на достатъчно високо равнище. Наложително е да намерим съответстващ отговор на въпроса по какъв начин да защитим общите граници на Европейския съюз. Ефикасността на тази единна политика за сигурност предполага също да координираме действията си по отношение на трети страни. И на първо място по отношение на конфликтните зони и държавите, от които тръгват мигрантските потоци.  Грешка на Съюза е, че той нямаше подобна политика още преди да се разрази кризата. Освен това е необходим координиран политически подход в помощ на развитието на тези държави, за да могат самостоятелно да се справят с мигрантските потоци, които нахлуват по-специално от съседната им конфликтна зона в Сирия. И тук допуснахме грешка, когато много милиони бегълци се оказаха в нашите страни. Европа беше помолена настоятелно от ООН, без да се направи нищо и без никакво предупреждение. И на последно място, ясно е, че в идващите месеци ще трябва да се върнем отново към темата за сътрудничеството с Великобритания по отношение на емиграцията. Сегашният финансов принос на Великобритания няма да е достатъчен; Франция не може сама да носи бремето на бежанските лагери. Освен финансовото участие, наложително е Великобритания да се съгласи да решава заедно с Европейския съюз бежанския проблем по границите на Съюза. По тези въпроси единна Европа е подходящото равнище за защита на нашия суверенитет. Да вземем друг пример, вече от областта на търговията. Европа на суверенитета означава Европа, която регулира свободната търговия и придава цивилизован облик на глобализацията. Когато бях министър, започнах тази борба, защитавайки нашата металургична промишленост от нелоялната конкуренция. Бранех я, понякога сам, по отношение на договора с Канада, по-специално, с убеждението, че т . Каква защита може да си осигури Франция сама срещу Китай? Какъв изгоден търговски договор би могла да сключи самостоятелно една или друга страна с нашите мощни партньори? Но абсолютно необходима контратежест на такава общоевропейска компетентност при сключването на договори за свободна търговия е предварителното и по-активно партньорство от страна на гражданите, на Европейския и на националните парламенти; наличието на по-голяма прозрачност; а също и най-вече въвеждането на по-ефикасни защитни механизми срещу нелоялните практики.   Трябва също така  , за да защитим една индустрия, която е от основно значение за нашия суверенитет, или за да гарантираме европейски контрол над ключови технологии. Такъв Европейски съюз, ако решим да го има ако се нагърбим с последиците от решението, ни дава възможност да имаме свое място и наши справедливи защитни механизми в процеса на глобализацията. На тази база трябва да го преосновем отново. На второ място, ще изградим Европейския съюз със стремеж към бъдещето. Това означава с обща амбиция за движение напред.  А и защото сме опустошени от съмнения, последица от преживените кризи. Така че имаме нужда от нова амбиция, от инвестиционна политика на европейско равнище. В това отношение ту тук, ту там се чуват гласове, че еврото е грешка. Това обаче означава, че много бързо забравяме ползата от тази валута, която ни предпазва от колебанията на валутните курсове, стимулира обмена в рамките на еврозоната и ни осигурява възможност за финансиране при исторически изгодни условия. Но пък трябва да признаем, че недоизграждането на еврозоната беше грешка. Днес еврото отслабва заради увеличаващите се разлики в ползващите го икономики и заради липсата на устрем, както и на публични и частни инвестиции.  . Изправяйки се пред безпрецедентна криза, най-тежко засегнатите икономики рухнаха и държавите им навлязоха в дългова криза. Днес, тъй като няма централизирана политическа ориента-ция, ще е необходимо време, за да се резорбират натрупаните дисбаланси въпреки политиката на безпрецедентни икономии в много страни в Европа. Макар че цялата зона би трябвало да се активизира икономически чрез инвестиции, които са абсолютно необходими за нейния растеж, все така продължават да доминират изключителни бюджетни рестрикции. Централната европейска банка направи максимално възможното от пет години насам и без нейната решителна намеса щяхме несъмнено да бъдем в рецесия. Това, което предлагам, е   Имаме средства да го направим, защото нямаме солидарна задлъжнялост на равнището на еврозоната. За тази цел  Той би трябвало да определя приоритетите на бюджета и да съдейства на държавите, които правят реформи, за да ги улесни. Той ще се отчита пред парламента на еврозоната, съставен от всички членове на европарламента, най-малко един път месечно, за да се гарантира истински демократичен контрол. Същевременно ще трябва заедно да вземем решение и  . Еврозоната все още не е достигнала инвестиционните равнища от времето преди кризата, а никой икономически блок не може по такъв начин да жертва своето бъдеще. Наложително е  , тоест новият план трябва да предвижда субсидии, а не главно отпускане на заеми или гаранции. Той трябва да финансира необходимите инвестиции за цифровизацията, за обновяемите енергийни източници, интерконекторните връзки и техниките за съхранение на енергията, за образованието, професионалната подготовка и изследователската дейност. Всички бъдещи инвестиции, съставляващи този план, трябва да бъдат извън целите на дълга и дефицита, заложени в Пакта за стабилност и растеж. По този въпрос Франция има огромна отговорност. Ако искаме да убедим нашите германски партньори да вървим напред по този път,  . Днес Германия изчаква, блокирайки някои от европейските проекти поради недоверие към нас. Ние я предадохме на два пъти. Първо през 2003-2004 година, ангажирайки се да направим основни реформи, които само германците предприеха. Също и през 2007 година, когато едностранно преустановихме спазването на сроковете за ограничаване на обществените разходи, с които се бяхме ангажирали заедно. След това отново, печелейки време през 2013 година, като не действахме достатъчно активно. Ето защо днес Германия увеличава своя бюджетен излишък, което не е добре нито за нея, нито за Европа. Никога не бива да забравяме, че  Следователно правилният начин да вървим напред ми се струва елементарен. През лятото на 2017 година трябва да представим стратегия за реформи, предвиждаща модернизация на страната, и петгодишен план за намаляване на текущите разходи и да ги въведем в практиката незабавно. В замяна ще настояваме германците да приложат страната си действителни бюджетни стимули за икономически растеж. Необходимо е те да движат напред заедно с нас идеята за общ бюджет на еврозоната, а от друга страна, и за общо съгласие да бъдат направени бъдещи инвестиции в държавите от еврозоната. Ако искаме да изградим мощна икономическа сила, в която солидарността да е съчетана с отговорност, са нужни реформи на ниво държави, като същевременно е абсолютно наложително някои страни – членки на еврозоната, да отидат още по-далеч. Те трябва да си определят  Само че за целта се изисква действително политическо решение, което трябва да бъде взето през следващите две години. В основата на европейското сърце ще бъде сближаването на тези страни около общ бюджет на еврозоната и общ инвестиционен капацитет, който много бързо може да бъде въведен в действие.  , до такава степен е разкъсван днес от разнопосочни интереси и е отслабен от национализма. След края на тези две години ще има среща с френския народ. Защото, ако се провалим, ще бъде абсолютно задължително да поемем отговорност за всички последици за нас и нашите партньори. Битката за Европа е една от най-същностните за президента. Тя е условието за нашия суверенитет. И за да постигнем успех, трябва да убедим днес нашите европейски партньори. По този път ще вървя в много тесен контакт с Германия и Италия по-специално. Що се отнася до Европейския съюз, той си остава най-подходящ като структура. Със своите двайсет и седем страни членки съюзът ще формира един по-широк кръг, който си остава политическо и икономическо пространство с общ пазар мощни регулаторни механизми. А и пространство на конкуренция и единна търговска политика спрямо другите големи сили в областта на цифровизацията и енергетиката, което ще може да налага там своя регулация. Ако искаме да напреднем по въпросите на отбраната и сигурността,  и да подхождаме по-амбициозно към практическото осъществяване на неотдавна приетото решение за създаването на сили за охрана на морските и сухопътните граници на евросъюза. Необходимо е заедно да решаваме каква да бъде политиката ни, засягаща нашите общи граници, да имаме амбициозен подход, водещ към сътрудничество и в областта на разузнаването и предоставянето на статут на закрила. Така че е наложително Европейският съюз и занапред да продължи да развива своя капацитет на регулиращ и защитаващ фактор. Защото сега той е на критичната си граница. В подобен подход няма нищо несъвместимо с наложителната конвергенция в рамките на еврозоната. И на последно място, това начинание не може да се осъществи, ако не поставим демокрацията в центъра на нашите действия. Да не превръщаме Европа в синдик, който управлява в условията на криза и се стреми всеки ден да разширява вътрешния си правилник, защото съседите вече си нямат доверие. Да не се затваряме в догмите, които пречат на легитимните стремежи на нашите съграждани. Именно такъв обширен дебат предлагам да започне догодина в ключов политически момент, какъвто са френските, германските и холандските избори. Предлагам   В продължение на шест до десет месеца във всяка държава съобразно предоставените възможности, позволяващи на правителствата и на обществата да направят избор, да бъде организиран европейски дебат за съдържането на дейността на Съюза, за неговите политики и за приоритетите, които трябва да има. Въз основа на тези разисквания европейските правителства ще изработят кратка пътна карта, свързана с няколко общи за всички предизвикателства и с прецизно уточнени дейности, ­очертавайки  Всяка държава след това ще ратифицира политически този \"Проект за Европа\" съобразно своята демократична традиция. В страните, които ще организират референдум, трябва да има и съпътстваща го кампания, за да бъде дебатът наистина демократичен и с европейски мащаб. Така Европейският съюз ще придобие нова легитимност. На демократичния дебат ще му бъде вдъхнат нов живот. Народите няма да бъдат държани настрани. Но при условие че още в самото начало ще вземем решение да преразгледаме съществуващите процедури по начина, който предлагат Марио Монти и Силви Гулар, за да може да постигнем успех:  .  Разбира се, Европа ще стане по-диференцирана, но тя вече е такава. Но пък ще върви напред, вместо да жъне неуспехи един след друг. Поставянето на евросъюза на нови основи няма да стане за един ден. Ще отнеме години. Трябва да му върнем дългосрочния смисъл и да изградим визия за бъдещето. Но когато нещата изискват време, тогава е още по-спешно да започнем да действаме веднага.", "date": "2017.08.16", "title": "Еманюел Макрон: Как да вдъхнем живот на ЕС, който предава богу дух и върти на празни обороти"}
{"url": "http://www.dnevnik.bg/biznes/2017/08/16/3025042_brutniiat_vutreshen_produkt_narasna_s_36_prez_vtoroto/", "text": "През второто тримесечие на 2017 г. брутният вътрешен продукт (БВП) нараства с 3.6% спрямо съответното тримесечие на предходната година и с 0.9% спрямо първото тримесечие на 2017 година, сочат сезонно изгладените данни, съобщени днес от Националният статистически институт. Според експресните оценки на НСИ за второто тримесечие на 2017 г. БВП в номинално изражение достига 24 309 млн. лева. Реализираната добавена стойност през второто тримесечие на 2017 г. е 20 958 млн. лeвa. По елементи на крайното използване най-голям дял в БВП заема крайното потребление (76.0%), което в стойностно изражение възлиза на 18 482 млн. лева. През второто тримесечие на 2017 г. бруто капиталообразуването е 5 238 млн. лв. и заема 21.6% относителен дял в БВП. Външнотърговското салдо е положително. През второто тримесечие на 2017 г. крайното потребление регистрира положителен икономически растеж от 4.2%. Износът и вносът на стоки и услуги се увеличават съответно с 6.1 и 7.0%.", "date": "2017.08.16", "title": "Брутният вътрешен продукт нарасна с 3.6% през второто тримесечие"}
{"url": "http://www.dnevnik.bg/sport/2017/08/16/3025047_bih_priel_i_pobeda_s_87_zaiavi_klop_sled_porednite/", "text": "Мениджърът на \"Ливърпул\" Юрген Клоп заяви, че би приел и победа с 8:7 срещу \"Хофенхайм\" в първия мач в плейофа в Шампионската лига. Думите му дойдоха в контекста на второ неубедително представяне в защита. Мърсисайдци  се наложиха с 2:1 в Германия  и направиха важна стъпка към груповата фаза. \"Хофенхайм\" пропусна дузпа при 0:0, като създаде и още добри възможности пред Симон Миньоле. \"Ако някой ми беше казал, че ще победим, бих приел всеки резултат - дори 8:7. Така че се радвам за резултата\", каза Клоп. През уикенда в първия кръг от Висшата лига  \"Ливърпул\" завърши 3:3 с \"Уотфорд\", като допусна спорен изравнителен гол в добавеното време . \"Не съм щастлив, че ни вкараха, но мисля, че заслужиха гола с усилията, които положиха през 90-те минути. Те имаха своите моменти, особено когато промениха малко стила си. Ние обаче действахме много нападателно по двете крила\", добави германецът. Той похвали младия Трент Алекзандър-Арнолд, който вкара от фаул първия гол. \"Трябва да кажа, че за 18-годишен да има куража да изпълни пряк свободен удар е по-добре от това да сгреши. Той е невероятен млад футболист.\"", "date": "2017.08.16", "title": "Бих приел и победа с 8:7, заяви Клоп след поредните колебания в защита"}
{"url": "http://www.dnevnik.bg/sviat/2017/08/16/3024483_amazon_raboti_po_novite_tehnologii_pri_hranite/", "text": "\"Амазон\" (Amazon) проучва технология, която за първи път е била разработена за американската армия, за да произвежда вкусни готови ястия, които не е необходимо да бъдат замразявани. Компанията търси нови начини да се наложи на американския пазар за храни, оценяван на 700 милиарда долара. Най-голямата в света верига за онлайн търговия обсъжда възможността да продава готови ястия като говеждо задушено и вегетарианска фритата, още от следващата година, казаха представители на стартъпа, който предлага новата технология.  Ястията ще бъдат лесни за складиране и превоз, тъй като не изискват замразяване и биха могли да се предлагат доста евтино в сравнение с храната, която може да се вземе от ресторантите за вкъщи. Ако изключително модерната технология за храни даде резултат и \"Амазон\" я приложи в голям мащаб, това ще бъде значителна стъпка напред за компанията, опитваща се да привлече повече клиенти на търговските хранителни вериги, които търсят варианти за бърза и лесна храна у дома. Доставката на ястия ще е допълнение към услугата Fresh на \"Амазон\", чрез която компанията от десетилетие доставя на клиентите си хранителни стоки у дома. Тази дейност също така може да се прибави към планираното придобиване от \"Амазон\"  на Whole Foods Market Inc , възлизащо на 13.7 милиарда долара, както и към напълно автоматизирания супермаркет, който в момента се тества. Естествен вкус и състав Изключително модерната технология за приготвяне на храна, известна като термична стерилизация, подпомогната от микровълни, или MATS, е разработена от учени във Вашингтонския държавен университет и е предложена на пазара от стартъп, наречен 915 Labs, от Денвър. Тя се състои в това запечатани пакети с храна да се поставят във вода под налягане и да се загряват с микровълни за няколко минути според 915 Labs. За разлика от традиционното обработване на храни, при което пакетите са в тенджери под налягане за около час, докато изчезнат почти всички бактерии и хранителни съставки, ястията, приготвени с новата технология, запазват естествения си вкус и състав, посочва компанията. Освен това могат да се съхраняват годни около година, което ги прави удобни за бизнес модела на \"Амазон\" за складиране и доставка. Те явно виждат, че това е нещо, с което може да се направи пробив и дава възможност за уникалност на частния бранд, към която се стремят, казва Грег Спраг, бивш директор в Wal-Mart Stores Inc, а сега ръководител на стартъпа, който работи с технологията MATS. \"Ще пробват продуктите сред клиентите си и ще усетят накъде ще тръгнат\", допълни той. Amazon отказа коментар. Компанията на Спраг Solve for Food планира да придобие машина MATS от 915 Labs, която може да прави 1800 пакета в час. Компанията иска да използва машината в нов център за иновации при храните в Северозападен Арканзас, близо до централата на Wal-Mart. 915 Labs също има връзка с Арканзас: компанията проектира говеждото задушено и другите ястия с готвач в Центъра за изучаване на храните Brightwater в Бентънвил. Wal-Mart не коментира дали се интересува от технологията. От американската армия до крайния потребител Технологията MATS се ражда от усилията на лабораториите на американската армия в Нейтик преди повече от десетилетие. Целта е да подобри качеството на храната за войниците, водещи сражения. Вашингтонският държавен университет, който е на пет часа път с кола от централата на \"Амазон\" в Сиатъл, получи финансиране от САЩ и стана център за проучване на MATS. 915 Labs уточни, че е създадена през 2014 година и е придобила активите на компания, наречена Food Chain Safety, която по-рано е работила по MATS, преди да се сблъска с финансови проблеми през 2013 година. 915 Labs освен това лицензира оригиналните патенти от университета, посочи главният изпълнителен директор Майкъл Локатис, като сега ястията MATS на компанията очакват разрешително от службата на САЩ за храни и лекарства. Освен продължаващата работа с американската армия компанията е продала машини на австралийското правителство и на компании за храни в Азия. \"Те трябва да преминат към MATS, тъй като нямат такава верига за доставки на замразени продукти, каквато имаме в САЩ\", каза Локатис, който е бил висш чиновник в министерството на вътрешната сигурност до 2013 година. \"Амазон\" покани новосформираната компания в Сиатъл, след като научи за технологията MATS миналата година на парижкото изложение на търговия с храни SIAL, според Локатис. През февруари \"Амазон\" изпрати екип във Вашингтонския държавен университет, който се срещна с Цзюмин Тан, ръководител на факултета по инженеринг на биологични системи и главен разработчик на технологията. Само един способ в надпреварата През март \"Амазон\" се присъедини към изследователи от университета и други компании в Сиатъл на учредителна среща на Industrial Microwave Alliance според прессъобщение от университета. Мисията на групата е да ускори научно-техническия обмен при безопасността на храните, свързана с микровълновата обработка. \"Амазон\" тъкмо започна\", каза в интервю Тан. \"Те трябва да доставят ястия по домовете... Наемат хора от хранителния сектор като луди\", допълни той. Не всеки вижда защо си заслужава да бъде купена системата MATS. Спорен някои специалисти пакетираните храни няма да са особено привлекателни за клиентите с високи доходи на Amazon, ползващи услугата Prime. Наясно съм защо нови системи за преработка на храни, които увеличат срока на годност, са полезни за \"Амазон\", казва Бентли Хол, главен изпълнителен директор на компанията за доставка на храни Good Eggs. \"Трудно ми е обаче да разбера как това решение задоволява по-добре истинската потребност от прясно приготвена храна\", допълва той. MATS представлява само един начин, по който \"Амазон\"  търси преднина  в търговията с храни, за да изпъкне пред фирми от сектора като Kroger Co. Освен това компанията подаде документи за търговска марка за комплекти с продукти за приготвяне на ястия \"направи си сам\" - стъпка, която понижи курса на акциите на Blue Apron Holdings Inc - но все още не е обявила подробности за плановете си за доставка на готови храни. ", "date": "2017.08.16", "title": "\"Амазон\" работи по новите технологии при храните, доставяни вкъщи"}
{"url": "http://www.dnevnik.bg/razvlechenie/2017/08/16/3025055_daniel_kreig_potvurdi_che_shte_uchastva_v_oshte_edin/", "text": "Британският актьор Даниел Крейг потвърди, че отново ще изиграе ролята на тайния агент Джеймс Бонд - вече за последен път. Така той сложи край на спекулациите, продължаващи месеци наред, дали ще участва в още един филм за агент 007 или ще бъде заменен от ново лице. Крейг съобщи новината при участието си в американското The Late Show на Стивън Колбърт. Когато водещият го попита дали ще се завърне на големия екран като Джеймс Бонд, актьорът отвърна \"Да\" сред бурни аплодисменти от публиката в студиото. Запитан дали ще продължи да играе агента и след това, Крейг каза \"Не. Това е. Искам да си тръгна с най-доброто, което мога да дам, и нямам търпение да започнем снимките.\" Той игра 007 в последните 4 филма от поредицата за почти всемогъщия агент и разбивач на женски сърца. Компанията Eon Productions, която контролира киноправата за този франчайз, обяви на сайта си, че следващият - 25-ият филм, ще е с премиера на 8 ноември 2019 г. в кината в САЩ. Традиционно около тази дата той излиза и по кината във Великобритания и по света.", "date": "2017.08.16", "title": "Даниел Крейг потвърди, че ще участва в още един филм като Джеймс Бонд"}
{"url": "http://www.dnevnik.bg/ot_vas/novini_ot_vas/2017/08/16/3024998_sharenite_zebri_na_ulica_rakovski/", "text": "Част от пешеходните пътеки на столичната улица \"Г. С. Раковски\" във вторник осъмнаха по-шарени и интересни.", "date": "2017.08.16", "title": "Шарените зебри на улица \"Раковски\""}
{"url": "http://www.dnevnik.bg/politika/2017/08/16/3025066_prezidentut_radev_shte_uchastva_v_72-ata_sesiia_na/", "text": "Президентът Румен Радев ще участва в 72-ата сесия на Общото събрание на Организацията на обединените нации (ООН), която ще бъде открита на 12 септември в Ню Йорк. По традиция българският държавен глава участва в есенните сесии на Общото събрание на ООН. Това ще бъде първата визита на Радев в САЩ след встъпването му в длъжност. Програмата за посещението му ще бъде известна на по-късен етап, съобщиха от \"Дондуков\" 2. ", "date": "2017.08.16", "title": "Президентът Радев ще участва в 72-ата сесия на Общото събрание на ООН в САЩ през септември"}
{"url": "http://www.dnevnik.bg/sviat/2017/08/16/3025040_izraelska_televiziia_iran_stroi_v_siriia_zavod_za/", "text": "Иран строи предприятие за производството на  ракети  с голям обсег в Северозападна Сирия, предаде \"Ройтерс\", като се позова на репортаж, излъчен по израелския Втори телевизионен канал. В програмата бяха показани сателитни кадри от строящия се обект. Миналата седмица израелският премиер Бенямин Нетаняху предупреди, че Иран затвърждава положението си в Сирия в момент, в който ислямистите от \"Ислямска държава\" губят позиции. Тогава Нетаняху каза, че Израел следи внимателно случващото се, и предупреди, че страната му ще действа срещу всяка заплаха. В репортажа на Втори канал бяха показани кадри от израелски сателит, на които се вижда строящ се обект в Северозападна Сирия близо до средиземноморския крайбрежен град Баняс. В материала се казва още, че някои от обектите и строителните дейности, документирани на кадрите, навеждат на мисълта, че може би там са складирани и експлозиви. В репортажа бе направена съпоставка между строящите се обекти, документирани на сателитните кадри, и кадри на завод за ракети близо до Техеран и бе констатирана голяма прилика между двата обекта. ", "date": "2017.08.16", "title": "Израелска телевизия: Иран строи в Сирия завод за ракети с голям обсег"}
{"url": "http://www.dnevnik.bg/video/2017/08/16/3025083_zashto_futbolnite_nacionali_stanaha_haiduti_predi/", "text": "Футболисти от българския национален отбор по футбол се превърнаха в хайдути в клип, който е част от кампанията на БФС \"Заедно в един ритъм\". Заместник изпълнителният директор на футболния съюз Павел Колев обясни, че това е един от начините да бъдат призовани зрителите да подкрепят състава. \"Предстои ни тежък мач срещу Швеция, а ние имаме шанс за класиране на световното първенство\", каза Колев пред \"Нова телевизия\". България приема Швеция на 31 август от 21.45 ч. на \"Васил Левски\". Воденият от Петър Хубчев отбор е четвърти в група А с девет точки и е на четири от водачите Швеция и Франция. Облечени като хайдути, в клипа участват Петър Занев, Георги Миланов, Андрей Гълъбинов, Георги Костадинов и Александър Башлиев. \"Сюжетът на видеото се фокусира върху момента на подготовка за битка на чета хайдути, тяхната решителност, кураж и задружност около лагерния огън. Под звуците на една от най-въздействащите български народни песни футболистите – хайдути, се отправят към поредното предизвикателство\", обявиха от БФС. Преди година от футболния съюз представиха екипите на отбора, посветени на 140-годишнината от Априлското въстание. \"Идеята много ми хареса. Заснехме всичко само за час. Футболистите се справиха перфектно, почти всичко ставаше от първия дубъл\", каза режисьорът Владимир Стоилов.", "date": "2017.08.16", "title": "Защо футболните национали станаха хайдути преди мачa с Швеция (видео)"}
{"url": "http://www.dnevnik.bg/bulgaria/2017/08/16/3025078_pravitelstvoto_otpusna_dopulnitelni_16_mln_lv_za/", "text": "Правителството отпусна допълнителни 16 млн. лв. по бюджетите на общините. Парите ще отидат за две национални програми за развитие на образованието. Това реши на днешното си редовно заседание Министерският съвет.  По програма \"Без свободен час\" ще бъдат отпуснати 1 019 741 лв. Чрез нея се финансират взети учебни часове от учители, които са замествали свои колеги в задължителното предучилищно и училищно образование, както и в трета и четвърта подготвителна възрастова група на детските градини.  Други 14 928 427 лв. са осигурени на общините по програма \"Оптимизация на училищната мрежа\". Те са за изплащане на обезщетения при намаляване на персонала в образователните институции, както и при прекратяване на трудовите правоотношения на друго основание. По бюджета на общините ще бъдат преведени още и 1 561 475 лв. Средствата са за стипендии в общинските училища. Разпределени са на база на постигнатото от училищата на държавните зрелостни изпити по български език и литература и по математика. Целта е с парите да се повиши още повече качеството на образованието в тези учебни заведения. Отделно беше отпусната сумата от 6060 паунда за покриване на таксата за първия семестър на обучение на българина Марсело Илиев в университета в Кеймбридж. Финансовата помощ на студента се отпуска по молба на майка му, която е обяснила, че семейството няма пари да заплати разходите за обучение. Правителството осигури и допълнителни 8076 лв. за физическо възпитание и спорт в държавните спортни училища до края на годината. Те ще се използват за подмяна на амортизирани уреди и пособия и за подпомагане на подготовката на учениците за участие в спортни състезания. ", "date": "2017.08.16", "title": "Правителството отпусна допълнителни 16 млн. лв. за развитие на образованието"}
{"url": "http://www.dnevnik.bg/bulgaria/2017/08/16/3025080_kabinetut_otpusna_polovin_milion_leva_za_remont_na/", "text": "Правителството отпусна 500 хил. лева за ремонта на Троянския манастир. Средствата са необходими за Антимовото крило на манастира. Крилото на екзарх Антим е най-старата сграда на манастира и му е необходима основна реконструкция. Средствата за това се осигуряват чрез преструктуриране на разходите и трансферите по централния бюджет за 2017 г., се посочва в съобщение на правителствената информационна служба. Отпускането на парите бе обявено от премиера Бойко Борисов при посещението му в Троянския манастир вчера за празника Успение Богородично. \"Антимовото крило на Троянския манастир трябва да се реконструира до основи и ще бъде направено изцяло. Знаете, че като кажем нещо, то утре ще стане\",  обяви тогава премиерът .", "date": "2017.08.16", "title": "Кабинетът отпусна половин милион лева за ремонт на Троянския манастир"}
{"url": "http://www.dnevnik.bg/sviat/2017/08/16/3025044_london_se_obiavi_sreshtu_vrushtaneto_na_proverkite_po/", "text": "Британското правителство обяви, че не желае граничните пунктове между Ирландия и Северна Ирландия да се появят отново след напускането на Европейския съюз през 2019 г., предадоха \"Ройтерс\" и Би Би Си. Тази позиция е част от новия документ, публикуван от кабинета като част от преговорите за Брекзит. Според британското министерство за Брекзит избягването на всякакъв вид физическа инфраструктура на границата ще бъде приоритет номер едно за Лондон, когато води преговори относно единствената си сухопътна граница с ЕС. Връщането към граничните пропускателни пунктове от миналото би било \"нещо напълно неприемливо за Великобритания\", се казва в изявлението на министерството. Кабинетът иска да запази и правата за пътуване на британски и ирландски граждани във всяка от двете държави. Без митническа граница Трябва да се търси и \"ново митническо партньорство\" или \"силно рационализиран митнически режим\", гласи също документът, публикуван ден предложението на \"Даунинг стрийт\" за въвеждане на \"временен митнически съюз\" с двадесет и седемте страни членки. Моделът на партньорство пък би \"уподобил\" подходите на Великобритания и ЕС към митническите въпроси и би довел до ситуация, в която \"между Обединеното кралство и Ирландия няма никаква митническа граница\", се казва в документа. Вторият подход би включвал няколко елемента като   на имущество по границата със Северна Ирландия и специфични търговски споразумения, свързани с: запазване на  , която действа на територията на Европейския съюз, но само между Ирландия и Северна Ирландия; нов статут на   за едрия бизнес и от двете страни; , които ще дадат възможности да няма митнически процес за по-малките търговци;  на митническа граница в Ирландско море. Опасения Критици на предложението изтъкват, че то е твърде общо и не предлага конкретни стъпки, които ще го направят възможно. Свободата на движение между Обединеното кралство и Ирландия датира отпреди присъединяването на двете държави към Европейския съюз през 1973 г. Същевременно след референдума за Брекзит, в кампанията за който миграцията беше основна тема, Лондон ще трябва внимателно да обмисли политиката си за влизането на лица от други националности през границата с Ирландия. Въпросът за границата е на дневен ред и за Дъблин, който се страхува от икономически загуби и потенциален блокаж на мирния процес в Северна Ирландия. Ирландските власти приветстваха предложението като \"навременно и ценно\" и казаха, че ще го обсъдят с Европейската комисия и главния преговарящ Мишел Барние. Миналата година износът от Обединеното кралство до Ирландия е в размер на 13.6 милиарда паунда, а вносът - около 9.1 милиарда паунда. Това е малка част от 240 млрд. износ за Европейския съюз за 2016 г., но е ключово за икономиките и на двете страни - около една пета от всички стоки, произведени в Северна Ирландия, се продават в Република Ирландия, а по-голямата част (80%) от компаниите, участващи в търговията на острова, са малки и средни предприятия.", "date": "2017.08.16", "title": "Лондон се обяви срещу връщането на проверките по границата с Ирландия след Брекзит"}
{"url": "http://www.dnevnik.bg/sviat/2017/08/16/3025087_sauditska_arabiia_produljava_razmraziavaneto_s_irak_v/", "text": "Саудитска Арабия и Иран планират да отворят гранично-пропускателния пункт Арар за търговски превози за първи път от 1990 г., когато двете страни прекъснаха връзките си след инвазията на Саддам Хюсеин в Кувейт, предават местни медии, цитирани от \"Ройтерс\". Преминаването през границата е проблем повече от две и половина десетилетия дори за поклонниците, за които досега то беше възможно едва веднъж годишно по време на хадж, ежегодното поклонение в Мека. Губернаторът на провинция Анбар в Югозападен Ирак определи стъпката като \"значителен ход\" в усилията да се подобрят отношенията между Рияд и Багдад и възможност за начало \"за по-нататъшно бъдещо сътрудничество между Ирак и Саудитска Арабия\". В последните седмици контактите между представители на двете страни зачестиха, а в понеделник саудитският кабинет реши да се създаде междуправителствена комисия по търговски въпроси. Преди две години саудитците отново отвориха посолството си в Багдад, а през февруари външният министър Адел ал Джубейр пътува до иракската столица. Няколко месеца по-късно двете правителства обявиха, че \"координационен съвет\" ще обсъжда възможността за подобряване на отношенията. Раздвижването идва по време, когато Саудитска Арабия засилва опитите си да противодейства на регионалното влияние на Иран. Наскоро в саудитската столица и в Обединените арабски емирства беше приет влиятелният иракски шиитски духовник Муктада ас Садр, чиито представители по-късно обявиха, че в резултат на посещенията Саудитска Арабия ще дари 10 милиона на иракското правителство и ще проучи възможността за инвестиции в шиитските региони в южната част на страната. Садр е сред малкото шиитски духовници, които не са в топли отношения с Техеран. В Рияд той се срещна с престолонаследника принц  Мохамед бин Салман . Ирак от своя страна изпраща разнопосочни сигнали - няколко дни преди решението за граничния пункт властите в Багдад обявиха, че страната им ще посредничи между Иран и Саудитска Арабия по искане на Рияд. Кралството  прекъсна отношенията си  с ислямската република през януари 2016 г., след като тълпа нахлу в саудитското посолство в Техеран при протест срещу екзекутирането от саудитските власти на 47 души, включително шиитския духовник Нимр ал Нимр. ", "date": "2017.08.16", "title": "Саудитска Арабия продължава размразяването с Ирак в опит да противодейства на Иран"}
{"url": "http://www.dnevnik.bg/bulgaria/2017/08/16/3025086_pravo_shte_se_uchi_i_zadochno_oshte_edna_godina/", "text": "И през следващата учебна година право ще се учи задочно независимо от  приетата от служебното правителство през април наредба , според която специалността следва да се изучава само в редовна форма. Министерският съвет днес одобри предложението на министрите на правосъдието и на образованието до учебната 2018/2019 г. да действа старата Наредба за единните държавни изисквания за придобиване на висше образование по специалността право и професионална квалификация \"юрист\". Причината е в установеното в средата на юни  противоречие между наредбата и утвърдения от служебното правителство на Огнян Герджиков прием  на студенти по специалността. С одобрения през април брой на студенти и докторанти, които ще се обучават през учебната 2017/2018 г., е утвърден и прием на студенти по право в задочна форма в няколко висши училища. Същевременно новата наредба не предвижда възможност за обучение в задочна форма. Затова процедурата по приема и процесът на обучението на приетите тази година студенти ще се осъществят по вече отменената наредба. Така се дава достатъчно време на висшите училища да се подготвят и да променят там, където е необходимо, учебните си програми в съответствие с новоприетите нормативни актове.", "date": "2017.08.16", "title": "Право ще се учи и задочно още една година"}
{"url": "http://www.dnevnik.bg/bulgaria/2017/08/16/3025067_agenciiata_za_bejancite_shte_tursi_pomosht_ot_mvr_i/", "text": "Държавната агенция за бежанците (ДАБ) ще може да търси съдействие от МВР, ДАНС и Международната организация по миграция, когато премества мигранти в различни общини. Това се разбира от решение на кабинета от днес, с което се приемат изменения в Рамката на Националния механизъм за изпълнение на ангажиментите на България по презаселване на мигранти. Рамката бе одобрена с  решение на кабинета  от април 2016 г. С измененията се прецизира процедурата за предоставяне на средствата. Предвидено е те да се отпускат целево от фонда \"Убежище, миграция и интеграция\" към дирекция \"Международни проекти\" в МВР след сключване на споразумение между дирекцията и Държавната агенция за бежанците (ДАБ) и между дирекцията и съответната община. Изплащането на парите ще е в съотношение 30% за оперативна дейност и 70% за интеграция.", "date": "2017.08.16", "title": "Агенцията за бежанците ще търси помощ от МВР и ДАНС за презаселване на мигранти по общини"}
{"url": "http://www.dnevnik.bg/photos/snimka_na_denia/2017/08/16/3025079_snimka_na_denia_razhodkata_na_beliia_los/", "text": "Швед успя да заснеме рядък вид бял лос, а снимките и видеоклипа с животното са гледани над милион пъти в социалните мрежи. Ханс Нилсон - председател на Общинския съвет на Еда в западната шведска провинция Вермланд, от години се опитвал да снима бял лос, но миналата седмица най-сетне имал сполука и го документирал как плува през поток и пасе от листата на храстите. В Швеция, където се смята, че живеят около 300 хил. кафяви лосове, са регистрирани 100 с бял цвят. Уникалността им се дължи на генетичен дефект.", "date": "2017.08.16", "title": "Снимка на деня: Разходката на белия лос"}
{"url": "http://www.dnevnik.bg/zdrave/2017/08/16/3025106_germanski_potrebiteli_proveriha_ima_li_zdravoslovni/", "text": "Макар и заклеймен като по-скоро вреден продукт с високо съдържание на трансмазнини, маргаринът може да бъде и много полезен за сърцето с богатството си на омега-6 и омега-3 мастни киселини, които тялото не може да си произведе само. Като маргарин обаче може да се определи всеки заместител на маслото, произведен от каквито и да е растителни мазнини, затова да се отсеят полезните от вредните марки може да бъде много трудно или дори невъзможно, показва ново потребителско проучване в Германия, цитирано в ДПА. ", "date": "2017.08.16", "title": "Германски потребители провериха има ли здравословни маргарини и по какво се познават"}
{"url": "http://www.dnevnik.bg/sport/2017/08/16/3025122_zavrushtaneto_na_kasparov_e_pljus_za_shaha_smiata/", "text": "Президентът на Международната федерация по шах (ФИДЕ) Кирсан Илюмжинов смята, че завръщането на Гари Каспаров е добро за спорта. Според него това ще помогне за популяризирането на играта. Каспаров, който е на 54 години, се впусна в турнира по ускорен шах и блиц от Гран при в Сейнт Луис. До момента 13-ият световен шампион по шах остава без победа след шест кръга. \"Винаги съм подкрепял шампионите и знаменитите играчи, които популяризират шахмата. Анатолий Карпов обикаля по света и провежда шахматни сеанси. Името на Каспаров и участието му в турнира подпомагат увеличаването на интереса към шаха\", каза Илюмжинов, цитиран от ТАСС. \"Поставил съм цел до 2020 г. да има 1 милиард играещи шах и участието на Каспаров в подобни турнири ще допринесе за постигането на тази цел\", допълни президентът на ФИДЕ. През есента на 2015 г.  етичната комисия на международната федерация отстрани Каспаров от шаха . Той беше обвинен, че е дал подкуп от 500 хил. долара преди президентските избори във ФИДЕ година по-рано. Каспаров, който прекрати кариерата си през 2005 г. и оттогава е играл само в демонстративни партии и турнири, заяви преди дни, че завръщането му е само за турнира в Сейнт Луис. Водач в момента е руснакът Ян Непомнячи, който има осем точки. След него с по седем са виетнамецът Куанг Лием Ле, Левон Аронян и американците Фабиано Каруана и Хикару Накамура.", "date": "2017.08.16", "title": "Завръщането на Каспаров е плюс за шаха, смята Кирсан Илюмжинов"}
{"url": "http://www.dnevnik.bg/photos/2017/08/16/3024980_fotogaleriia_amerikancite_kupuvat_vse_poveche/", "text": "В последните седмици в САЩ се отчита нарастване на продажбата на бомбоубежища на фона на нарастващото напрежение между САЩ и Северна Корея. Според търговците много хора по света са започнали да взимат мерки за оцеляване в случай на ядрена война.", "date": "2017.08.16", "title": "Фотогалерия: Американците купуват все повече бомбоубежища"}
{"url": "http://www.dnevnik.bg/detski_dnevnik/2017/08/16/3025104_pravitelstvoto_shte_stimulira_uchene_prez_celiia_jivot/", "text": "Деца от предучилищните групи и ученици ще получат безплатни книжки, учебници и учебни помагала. Става въпрос за 100 000 деца от задължително предучилищно образование, учебници и учебни помагала за 250 000 ученици от I до IV клас, учебници за 150 000 ученици от V до VII клас, както и учебници и учебни помагала по специалните учебни предмети за 200 ученици с увреден слух от I до IV клас. Това предвижда одобрения от правителството днес план за действие за 2017 г. в изпълнение на Националната стратегия за учене през целия живот, съобщиха от Министерския съвет.  На 1100 ученици с изявени дарби от държавни и общински училища ще бъдат предоставени стипендии, за които от държавния бюджет са осигурени 1 800 000 лв. В предучилищното образование ще бъде оказана подкрепа на 15 000 деца от етнически малцинства, които ще бъдат включени в мерки за образователна интеграция.  Основният фокус ще продължава да бъде разработване и прилагане на политики и мерки за развитие на професионалното обучение в работна среда, вкл. чрез организиране на стажове в предприятия по време и след завършване на обучение, съобщиха от Министерския съвет. Повече от 1760 безработни лица, предимно младежи, ще бъдат включени в стажове или в обучения по време на работа. Очаква се да бъдат създадени 350 нови учебно-тренировъчни фирми, а броят на учениците, участващи в дейности по практическо обучение в реална работна среда, да достигне 8000 души. Финансирането на висшето образование ще бъде концентрирано в професионалните направления и висшите училища, получили по-висока оценка за качество и съответствие с потребностите на пазара на труда, предвижда още планът. ", "date": "2017.08.16", "title": "Правителството ще стимулира учене през целия живот с безплатни книги, учебници и стипендии"}
{"url": "http://www.dnevnik.bg/bulgaria/2017/08/16/3025138_trima_kandidati_otpadnaha_ot_konkursa_za_generalen/", "text": "Съветът за електронни медии (СЕМ) не допусна до финалния етап от конкурса за генерален директор на Българската национална телевизия трима кандидати. Това са Стоил Рошкев, Теодор Ангелов и Радостлав Главчев, съобщава БНР. На днешното си заседание СЕМ реши да остави шест души в битката за поста, който в момента се заема от Вяра Анкова. Сашо Йовков, Валерий Тодоров, Иван Гарелов, Емил Кошлуков, Константин Каменаров и Тома Иванов ще представят концепциите си на 21 и 22 август. След изслушването им членовете на СЕМ ще гласуват кой да е следващият генерален директор на обществената медия, като това трябва да бъде обявено на 23 август. За избран се счита кандидатът, който е получил поне три от гласовете на петимата членове на регулатора. Преди месец деветимата кандидати подадоха документи за поста, като след първото изслушване  всички продължиха напред.  В хода на конкурса се разбра, че  Емил Кошлуков е работил през последната една година  като програмен директор на телевизията на партия \"Атака\" \"Алфа\".", "date": "2017.08.16", "title": "Трима кандидати отпаднаха от конкурса за генерален директор на БНТ"}
{"url": "http://www.dnevnik.bg/biznes/2017/08/16/3025165_smeneni_sa_dvama_shefove_v_mini_marica_iztok_dopulnena/", "text": "С Решение на Съвета на директорите на \"Български Енергиен Холдинг\" ЕАД e извършена промяна в състава на ръководството на \"Мини Марица-изток\" ЕАД, се казва в съобщение на холдинга, под чиято шапка са държавните енергийни дружества. От Съвета на директорите на мината са освободени Диан Червенкондев и Георги Айданлийски. На техните места са избрани Николай Диков и Георги Коев, с мандата на останалите членове на борда, се казва в съобщението. Промените влизат в сила от деня на вписване на решенията в Търговския регистър. По информация на  \"Капитал\"  Георги Коев, който е бивш заместник-кмет на Раднево, е предложен от \"Обединени патриоти\". Николай Диков, пък се връща в дружеството, след като през март беше заменен от Айданлийски. Диков е член на ГЕРБ от 2010 г. и е председател на постоянната комисия по спорт и младежки дейности, член на комисия \"Евроинтеграция и международни връзки\", и зам.-председател на временна комисия \"Безопасност на движението\" в Общински съвет - Стара Загора, в периода 2011 - 2015 г. Отстраняването на доцент Георги Айданлийски е очаквано, като се има предвид, че той беше назначен по време на служебния кабинет \"Герджиков\", заемайки мястото на Диков, пише \"Капитал\". Той е водещ учен в областта на геологията. Червенкондев, който е бивш депутат от ГЕРБ, според източници на изданието ще се съсредоточи върху работата си като председател на фонд \"Сигурност на електроенергийната система\", на който ще бъдат възложени допълнителни функции в предстоящата пълна либерализация на електроенергийния пазар. В централата остава досегашният й изпълнителен директор Андон Андонов. Това е поредно кадруване в сферата на енергетиката от страна на \"Обединените патриоти\", след като за заместник-министър на енергетиката беше назначен бившият директор на НЕК Красимир Първанов. При първия кабинет на Борисов той стана известен с това, че без разрешение подписа допълнително споразумение за АЕЦ \"Белене\", заради което бе уволнен от тогавашния министър на енергетиката Трайчо Трайков.", "date": "2017.08.16", "title": "Сменени са двама шефове в мини \"Марица изток\" (допълнена)"}
{"url": "http://www.dnevnik.bg/bulgaria/2017/08/16/3025137_prokuraturata_tursi_dushteriata_na_cvetan_vasilev_s/", "text": "Софийската градска прокуратура повдигна обвинение на дъщерята на мажоритарния собственик на фалиралата КТБ Цветан Василев - Радосвета Василева. Това информира пресцентърът на държавното обвинение, след като стана известно, че съпругата на Василев Антоанета Василева е изпратила  писмо до президента Румен Радев  по повод обвинението към дъщеря им. Обвинението е било повдигнато вчера - 15 август 2017г. То е за пране на пари в особено големи размери – 2 645 179 лв., което според прокуратурата е извършено на няколко пъти. Привличането на Радосвета Василева било извършено задочно в присъствието на упълномощен от Василева адвокат, пише в писмото на прокуратурата. Същия ден наблюдаващият разследването прокурор е разпоредил задържането ѝ за срок до 72 часа от установяването ѝ, за да поиска държавното обвинение от съда постоянния ѝ арест. В хода на разследването били изпратени две призовки на актуален адрес на Радосвета Василева за явяването ѝ пред разследващия орган съответно на 2 и 7 август 2017 г., като било установено, че по данни на охраната на адреса тя живее там, но от дълго време отсъства и призовките ги получава адвокат. По делото са приложени всички справки от проведеното ѝ издирване в страната, съобщава още прокуратурата. От тях се виждало, че дъщерята на Цветан Василев е напуснала България на 16 август 2016 г. и до този момент няма регистрирано влизане. По тази причина Радосвета Василева Според Антоанета Василева обвинението на дъщеря ѝ, което нарича зашеметяващо, е било скалъпено след новината, че  банкерът ще търси закрила в САЩ по закона \"Магнитски\" . Повече от писмото на съпругата на Цветан Василев четете  тук .", "date": "2017.08.16", "title": "Прокуратурата търси дъщерята на Цветан Василев с европейска заповед за арест за пране на 2.6 млн. лв."}
{"url": "http://www.dnevnik.bg/gradska_sreda/2017/08/16/3025121_firma_razrushi_i_ulica_v_svoi_teren_za_da_stroi/", "text": "След като преди две седмици строителните фирма НИКМИ загради свой терен на столичният булевард \"България\", където иска да построи 43-етажен небостъргач, днес е почти разрушена улица \"Майор Първан Тошев\", която попада в имота, видя репортер на \"Дневник\".  Общинската дирекция Строителен контрол е издала заповед, която задължава НИКМИ да премахне оградата и да възстанови разрушената улица, съобщи днес пред журналисти кметът на район \"Триадица\" Николай Терзиев В средата на юли граждани започнаха протести срещу проекта. Тогава на събитието присъстваха омбудсманът Мая Манолова, общинският съветник от ГЕРБ Михаил Владов, общинският съветник от БСП Николай Николов, депутатът от БСП Христо Проданов и кметът на район \"Триадица\" Николай Терзиев. Тогава и петимата заявиха, че има начини за решаването на проблема,  като лично се ангажираха с тази задач а. Според Общия устройствен план на София теренът е за озеленяване. Строителната фирма обаче използва пропуски в устройствените закони и иска за промяна на регулацията,  за да построи 150-метрова сграда . Бившият главен архитект на София Петър Диков отказа да издаде разрешение за строеж и така се стигна до съд. През 2016 г. Върховният административен съд одобри проекта и задължи главния архитект да издаде разрешението за строеж, като дори го глоби с над 10 хил. лева. Към момента главният архитект на София Здравко Здравков отказва да изпълни съдебното решение. На загражданията са поставени табели, според които теренът е заграден на основание чл. 151 ал. 1. т. от Закона за устройство на територията. Според него не се изисква разрешение за строеж за ремонти на на сгради, постройки, съоръжения и инсталации. , така че вероятно НИКМИ се е заела с ремонт на улица \"Майор Първан Тошев\". От компанията бяха предложили на гражданите на квартал \"Стрелбище' да съдействат, за да се построи улица между ул. \"Дедеагач\" и ул. \"Първан Тошев\". От НИКМИ пишат и че Столичната община е отказала да отчужди частен терен за тази цел. \"Дневник\" не успя да се свърже с офиса на НИКМИ за коментар.", "date": "2017.08.16", "title": "Фирма разруши и улица в свой терен, за да строи небостъргач"}
{"url": "http://www.dnevnik.bg/bulgaria/2017/08/16/3025222_dvijenieto_po_stolichniia_bul_shipchenski_prohod_shte/", "text": "Утре най-вероятно ще бъде пуснато движението по столичния булевард \"Шипченски проход\". Това обяви зам.-кметът на София Евгени Крусев при проверка на ремонтните дейности. Той обясни, че до седмица трябва да приключи и реконструкцията на бул. \"Асен Йорданов\", съобщава \"Фокус\". Ремонтът на \"Шипченски проход\" продължи повече от два месеца и половина. Крусев оправда забавянето заради поставянето на канализационни тръби. Пътните платна са изцяло обновени, а в момента това се прави и с трамвайните линии. Зам.-кметът добави, че за ремонта и на двата булеварда са отделени 3 млн. лв. Той каза още, че по обектите се е работило и през нощта, когато се е асфалтирало. \"Трябва да отбележа, че под бул. \"Асен Йорданов\" се изграждат нови водопровод и топлопровод, които са изцяло за \"София тех парк\", уточни Крусев. Той заяви, че в момента общината търси подходящо място, където туристически автобуси да паркират.  В момента голяма част от тях го правят пред храм-паметник \"Александър Невски\" , но от следващата година започвало изпълнението на проекта за обновяване на градския център, където е предвидено това пространство да стане изцяло пешеходно.", "date": "2017.08.16", "title": "Движението по столичния бул. \"Шипченски проход\" ще бъде пуснато утре след близо 3 месеца ремонт"}
{"url": "http://www.dnevnik.bg/politika/2017/08/16/3025229_gerb_korneliia_ninova_luje_che_niama_nishto_obshto_s/", "text": "Госпожа Нинова лъже, като казва, че няма нищо общо с корупционни схеми и не е била в тройната коалиция, каза депутатът от ГЕРБ Десислава Атанасова. Думите на Атанасова са в отговор на лидера на БСП Корнелия Нинова, която вчера обяви,  че ще заведе дела на всички , които в последните дни са обвързали името й с проекта \"Цанков камък\" и правели внушения, че е корумпирана. \"Тя твърди, че никога не е имала нищо общо с корупционни схеми, с подозрения и уволнения във връзка със съмнения за корупция, за това, че никога за нищо не е лъгала, и за това, че не е била зам.-министър по времето на тройната коалиция\", каза Атанасова за Нинова. За \"да опресни паметта\" на Нинова, Атанасова цитира медийни публикации, в които тогавашният министър-председател Сергей Станишев казва, че Корнелия Нинова ще бъде уволнена, тъй като има сериозни обвинения срещу нея, както и президента Георги Първанов, който смята, че действията на премиера са закъснели. \"Ако госпожа Нинова има намерение да завежда дела във връзка с твърденията, че лъже, бих я посъветвала да заведе дела и срещу още няколко човека – ген. Решетников, Румен Петков и Георги Гергов, които също твърдят, че тя лъже\", каза още Атанасова. Тя цитира отвореното писмо на бившия шеф на Руския институт за стратегически изследвания генерал Решетников, в което той казва, че Нинова лъже, Румен Петков, който казва, че Корнелия Нинова е професионален лъжец. \"Ще цитирам нейния приятел г-н Гергов: \"Истината не е приятел на Корнелия Нинова.\" Очакваме тези хора също да бъдат подведени под отговорност\", каза още Атанасова. Вчера Нинова припомни, че проектът \"Цанков камък\" стартира при правителството на Симеон Сакскобургготски през 2001 г. и тя няма никакво отношение към него, дори и като зам.-министър в друго правителство – от 2005 до 2007 г. В понеделник Десислава Атанасова и колегата й Александър Ненков  внесоха сигнал в  прокуратурата  с искане за проверка на строителството и финансирането на хидровъзел \"Цанков камък\". Това стана повод за вчерашните изявления на Корнелия Нинова. Днес Атанасова каза, че в сигнала няма споменато името на нито един министър или друга личност. Нинова е съпричастна дотолкова, доколкото е бил зам.-министър на енергетиката 2005-2007 г. Атанасова отрече от ГЕРБ да са твърдели, че има проблем с безопасността на язовирната стена. Само експертната оценка, назначена от прокуратурата, може да даде отговор, каза Атанасова. Заместник-председателят на ГЕРБ Цветан Цветанов припомни думите на енергийния министър Теменужка Петкова, че в момента на язовир \"Цанков камък\" се извършва непланиран ремонт.", "date": "2017.08.16", "title": "ГЕРБ: Корнелия Нинова лъже, че няма нищо общо с корупционни схеми"}
{"url": "http://www.dnevnik.bg/sport/2017/08/16/3025212_statichnite_polojeniia_sa_goliamoto_pritesnenie_v/", "text": "Статичните положения са голямата слабост, която новият старши треньор на \"Лудогорец\" Димитър Димитров-Херо вижда в отбора си преди мачовете със \"Судува\". Разградчани посрещат литовския тим в четвъртък от 21.30 ч. на \"Лудогорец арена\" в първи двубой от плейофите на Лига Европа. Според Димитров \"Лудогорец\" е категорично по-класният отбор и е задължен да се класира за груповата фаза. Той очаква \"Лудогорец\" да няма проблем с постигането на тази цел, ако играчите покажат максимума от възможностите си. \"Иска ми се да решим мача в Разград. В никакъв случай обаче не трябва да подценяваме \"Судува\", защото с мачовете срещу \"Сион\" (3:0, 0:0) показаха, че са класен отбор. Трябва да уважаваме всеки и да знаем, че няма слаби противници, след като са стигнали до такава фаза\", каза Димитров на пресконференцията си преди двубоя, който ще е дебютен за него начело на \"Лудогорец\". \"Не вярвам да има подценяване, защото съперникът отстрани отбор като \"Сион\". \"Судува\" е отбор, който играе изключително организирано и дисциплинирано във фаза защита, компактни са, разполагат с много ръстови футболисти и са много силни на стандартни изпълнения. Това ще е опасно за нас, защото определено имаме слабости в това отношение. Все пак мисля, че ако бъдем максимално близко до възможностите си, няма да имаме проблем\", каза още Димитров.  Той сподели, че усеща предстартова треска преди дебюта си начело на \"Лудогорец\", въпреки че има голям опит като треньор. \"Все пак съм в нов отбор, очакванията са големи, задължени сме да спечелим и да продължим. Аз съм убеден в класата и възможностите на нашия отбор.\" \"Играчите са в добро състояние, показаха го в тренировъчния процес. Мотивирани са да изиграят мача на ниво. Аз не се съмнявам, че ние сме по-класният отбор и трябва да го покажем на терена\", каза още треньорът на разградчани. Димитров няма да може да разчита на наказания Марселиньо, а дилемите му преди двубоя са две - кой да бъде на вратата и кой да партнира на Козмин Моци в центъра на отбраната. \"Липсата на Марселиньо ще се усети, защото той е изключително силен футболист и значи много за \"Лудогорец\". Ние обаче имаме равностойна скамейка и тези футболисти са длъжни да го заместят равностойно и да играят на ниво. Имаме някои колебания около състава, но ще намерим правилното решение.\" Димитров се надява отборът да се подсили поне с двама играчи, които да заменят продадените Джонатан Кафу и Хосе Паломино. \"Ще опитаме да намерим класни изпълнители, за да можем да поддържаме една група от около два състава и да имаме нужната вариативност\", завърши той.", "date": "2017.08.16", "title": "Статичните положения са голямото притеснение в \"Лудогорец\" преди мача със \"Судува\""}
{"url": "http://www.dnevnik.bg/sviat/2017/08/16/3025239_trump_otnovo_obvini_dvete_strani_za_nasilieto_v/", "text": "Британският премиер Тереза Мей каза, че \"не вижда равенство\" между хората, които изповядват фашистки възгледи, и онези, които им се противопоставят, и призова за осъждане на крайно десните възгледи. Думите ѝ в интервю за \"Скай нюз\" бяха по повод разнопосочните реакции на американския президент Доналд Тръмп няколко дни след безредиците в Шарлотсвил, при които  трима души загинаха и десетки бяха ранени  при сблъсъци на неонацисти с антифашисти. \"Не виждам знак за равенство между онези, които изповядват фашистки възгледи, и онези, които им се противопоставят. Мисля, че е важно всички, които заемат отговорни позиции, да осъдят крайно десните възгледи\", каза Мей, попитана за реакцията на Тръмп. Тя не го спомена поименно, но с думите си очерта за пореден път различията си с американския държавен глава, които изпъкнаха няколко пъти за половин година, откакто Тръмп е в Белия дом. Думите ѝ идват на фона на нови призиви от британски активисти и от опозицията, според които \"Даунинг стрийт\" трябва да отложи предстоящото посещение на Тръмп в Лондон, предвидено за догодина. За по-малко от четири дни американският държавен глава успя двукратно да разгневи граждани и политици и от двете големи партии в Съединените щати с коментарите си за случилото се. В деня на безредиците в събота той първоначално обвини \"и двете страни\" за насилието и беше обвинен, че поставя знак за равенство между споделящите екстремисти идеи и противниците им. Само 48 часа по-късно той даде заден ход и на специална пресконференция  заклейми крайно десните организации  и \"други групи, сеещи омраза\". В ново изявление на следващия ден, във вторник, той обаче повтори, че отговорността за случилото се е и на двете страни. \"Имаше група от едната страна и група от другата и те се нападнаха с бухалки - едната от страните, можете да ги наречете \"лявото\", нападна другата група. И от двете страни имаше много добри хора. Не всички бяха неонацисти, не всички бяха бели супрематисти\", каза той. \"Много от тях бяха дошли да протестират срещу свалянето на статуята на Робърт Лий. Тази седмица е Робърт Лий. Видях, че (същото ще се случи) и със  Стоунуол Джаксън . Чудя се дали другата седмица ще е Джордж Вашингтон? И Томас Джеферсън след още седмица? Знаете ли, човек трябва да се запита къде ще свърши всичко това?\" Много от изявените републиканци, настоящи и бивши конгресмени - включително Джон Маккейн, Марко Рубио, Мит Ромни и Джеб Буш - в прав текст критикуваха президента заради реакцията му и заради решението му да постави \"расистите\" и противниците им под общ знаменател. \"Едната страна е расистка, тесногръда, нацистка. Другата се противопоставя на расизма и тесногръдието. Морално различни вселени\", написа в \"Туитър\" кандидат-президентът на републиканците от 2012 г. Мит Ромни. Сходно беше посланието на сенатор Джон Маккейн, който призова Тръмп да каже, че не може да се поставя знак за равенство между двете групи. Най-високопоставените републиканци в Камарата на представителите (председателят Пол Райън и лидерът на републиканската фракция Кевин Маккарти) споделиха вижданията им за отговорността на крайно десните, без да назоват държавния глава поименно. Други обърнаха внимание на факта, че и привърженици и на \"двете страни\" са възнамерявали да действат с насилие в събота следобед и по този въпрос държавният глава е прав. Положителна реакция обаче дойде от бившия лидер на \"Ку Клукс Клан\" Дейвид Дюк, който благодари на Тръмп в \"Туитър\", че е осъдил \"терористите левичари от BLM (Black Lives Matter)/Антифа.\" Промяната в позицията на Тръмп според \"Асошиейтед прес\" и Си Ен Ен не е била очаквана от екипа му в Белия дом, тъй то идеята била във вторник вечерта президентът да говори основно за инфраструктура и работни места.", "date": "2017.08.16", "title": "Тръмп отново обвини \"двете страни\" за насилието в Шарлотсвил, Мей не го подкрепи"}
{"url": "http://www.dnevnik.bg/politika/2017/08/16/3025281_borisov_iskat_da_ni_prishiiat_peevski_puskat_falshivi/", "text": "БСП и ДПС подготвят заедно следващо управление, ще атакуват управляващите с тезата, че са пресирани, и ще се опитат да \"пришият\" на ГЕРБ Делян Пеевски - тази теза развива премиерът Бойко Борисов на заседанието на министрите днес, показва част от стенограмата, публикувана в сайта на правителството. Борисов заявява, че е бил предупреден за тази \"опорна точка\", а в изказването си няколко пъти повтаря, че в момента целенасочено се разпространяват фалшиви новини. \"Това е една опорна точка, която преди десетина дни дойдоха да ми я кажат, аз се изсмях, не вярвах. Атаката ще бъде, че  ДПС  и всички останали едва ли не се  пресират от нас,  защото са чисти, добри, и така заедно с БСП да подготвят следващо управление. А на нас да ни пришият Пеевски\", заявява Борисов. Премиерът говори за \"Цанков камък\" и за причините ГЕРБ  повторно да сигнализира прокуратурата  - \"че съоръжение за 1 млрд. лева не работи\". За това трябва да има виновен, е мнението на министър-председателя, който коментира и други мащабни проекти като магистралите \"Люлин\" и \"Струма\", Северната скоростна тангента и  ремонта на \"Цариградско шосе\" в София . Бойко Борисов: Преди да преминем нататък, с госпожа Петкова искаме да ви информираме, понеже чувам какви ли не приказки в публичното пространство, а това са изцяло фалшиви новини. Причината отново да се внася това предложение за \"Цанков камък\" е, защото е съоръжение, за което е даден приблизително милиард, с път за 240 милиона, а то не работи, то е изпразнено, счупило се е, ремонтира се и сега, в най-големите жеги, когато климатиците работят на пълни обороти, ние не можем да ползваме енергия от него. С една дума, ние атакуваме качеството и питаме кой ще понесе отговорност. И, естествено, за това се обръщаме към мандатоносителите през тези периоди – ДПС и БСП. И аз просто не мога да разбера тази наглост. Спомням си, бях при Цветанка Ризова в \"Нова телевизия\". Предишния ден отидохме на \"Цанков камък\", заведох всички журналисти точно след тунела и всички телевизии го имат като архив, след тунела беше планината, един горски път и тогава при Цветанка Ризова зададох въпроса: \"Сега, след като са похарчени стотици милиони, ние трябва ли да доплатим последната част, или да го държим като паметник на културата?\". Ама ние щяхме да имаме и друг паметник на културата – магистрала \"Струма\". Щяхме да имаме паметник не на културата, а на глупостта, извинявам се на Боил Банов. Паметник на глупостта – магистрала \"Люлин\", защото и там 5 километра бяха направени и опираше в планината. Магистрала \"Тракия\" щеше да е паметник на глупостта, \"Марица\" – паметник на глупостта. Северната тангента, абсолютно провален проект – 240 милиона загуба, сега трябваше да ги върнем в Брюксел, \"Дунав мост 2\", абсолютно провален проект. Само за секунди мога да изброя все милиардни проекти. И към тях, ако се прибави \"Белене\", ако се прибавят американските централи! Ние не че се връщаме назад, но щетите от техните управления се влачат десетки години впоследствие. Да вложиш 1 милиард, представете си, в магистрала и да я затвориш – какво ще ни правят нас? Затова питаме има ли виновен. Кой е правил този проект? Как тази чаша се е спукала? Да извадят записа – още тогава ние прогнозирахме, че водата ще натисне и ще спука плочата, защото тя е направена в котловината по подобен начин. Да, но в същото време \"Цанков камък\" не работи и трябвало да го оставим, защото щели на съд да ни дават. Ние ако за всяка тяхна глупост ги даваме на съд, съдилищата ще работят непрекъснато. Друг въпрос е кой ще е следователят, като знаем с какви следователки разполагат. Може ли накрая ние, които достроихме пътя, за да пуснем язовира, това ако ни е вината Но аз съм питал публично. Така в \"Панорама\" питах и за \"Белене\" – като не я правим, след това ще платим милиарди и то стана. Защото всичките им проекти са такива, че накрая ще се загубят милиарди! Ако пази, Боже, падне банка в наше управление – кой е виновен? Финансовият министър, премиерът, вицепремиерът – има си виновници. КТБ се срина при тях, искат и това да ни припишат. Толкова им беше интересно да видят стенограмите, да намерят една думичка да съм виновен и аз за КТБ. Е, излязоха от президентството и едната, и втората, всички стенограми и там ясно се следи пътят кой е виновен, кои са институциите, кои са хората. Това е една опорна точка, която преди десетина дни дойдоха да ми я кажат, аз се изсмях, не вярвах. Атаката ще бъде, че ДПС и всички останали едва ли не се пресират от нас, защото са чисти, добри, и така заедно с БСП да подготвят следващо управление. А на нас да ни пришият Пеевски. Казвам: \"Това са глупости\" и в същото време гледам ден след ден как вървят фалшивите новини. Нашето даване на \"Цанков камък\" на прокуратурата сега е, защото не работи. Това е все едно да си направил завод за битови отпадъци и той да не работи. Естествено, че ще търсят виновника за загубите. Затова сме дали сега \"Цанков камък\" на прокурор. Изведнъж съшиха – хайде сега ще арестуват, хайде сега война в ДПС и изведнъж ние се оказваме. Преди десет дни ми го казаха, аз даже на някои колеги го разказах – видя ми се абсурдно, смешно. След това, хайде анализатори започват да казват какви процеси текат. Целта е да излезе, че ДПС са чисти, и с БСП могат да управляват, а лошите сме ние. Ама ние не сме започвали, строили, ние довършихме това, което бяха направили. За \"Цанков камък\" иначе сега щеше да стои 1 милиард в тази дупка. Тогава смятахме, че 80 мегавата – 80 мегавата, пак ще се ползват за нещо. Ама сега и тях не ползваме! И те казват: \"Ама защо се връщате?\". Ами \"Орлов мост\" – ремонтиран е преди 11 години. През този \"Орлов мост\" са минали стотици милиони коли, автобуси, тролейбуси, 24 часа на ден и това вече единадесет години. Нека строителният министър да каже какви са нормите в Европа за подобно кръстовище – няма над пет години, със сигурност, а той е единадесет! И пак се връщат, че било \"Цариградско море\". Абе какво море! Единадесет години издържа! Много са чувствителни, което означава гузни. Така че, имайте предвид, това е опорна точка или много мащабна подготвена фалшива новина, която да върви по този път. Дни наред това се тиражира. Даже се стигна дотам да говорят сутринта, че в резултат ще стане извънредно положение, ще се изкара армия?! Нали усещате за какво става въпрос? Просто искам да го знаете. Много усилено върви строежът на газовата връзка с Турция. Искам да отидем да я видим тези дни. Дай, Боже, тол-системата днес да стартира. Приходните агенции вече излязоха на осезаем плюс след тези месеци минус при служебното правителство и това почва да ги дразни. Почва да ги дразни, защото безработицата е рекордно ниска – върна се на нивата преди икономическата и финансовата криза. Газовият разпределител ще стане, мога да се обзаложа с тях. Потреблението се вдига, доходите се вдигат. Административните тежести по министерства намаляват и още по-добре ще стане, като Агенцията за електронно управление се задейства. Просто бях длъжен да ви кажа, че срещу нас се разпространява целенасочено фалшива новина. Дойде човек да ме предупреди, не му повярвах, но виждам как брилянтно бродират, докато ние се трудим, докато оправяме Варна, докато оправяме шума и какво ли не. Те си бродират и фалшивите новини си ги пускат и си ги изговарят. Няма никаква истина в това. В събота или в неделя видях във вестника празния язовир и тогава се обадих на Теменужка Петкова и казах: \"В края на краищата за 1 милиард съоръжение не работи, губим пари, сезирайте прокуратурата.\" Това е истината. Чак го извъртяха, че ще има извънредно положение, война.", "date": "2017.08.16", "title": "Борисов: Искат да ни пришият Пеевски, пускат фалшиви новини (стенограма)"}
{"url": "http://www.dnevnik.bg/bulgaria/2017/08/16/3025231_gdbop_privika_muj_zaradi_negov_post_vuv_feisbuk_koito/", "text": "Васил Коцев от София е бил привикан вчера от ГДБОП заради негов пост в социалната мрежа \"Фейсбук\", който антимафиотите са приели като застрашаващ живота на премиера Бойко Борисов. Това написа самият задържан Васил Коцев днес в мрежата. Публикацията, заради която е бил разпитван, е от април и е гласяла: \"Борисов, времето ти свършва, идва времето на народната любов с пушки и сопи\". Коцев е бил накаран под диктовка на полицаите да напише, първо, че не смята да убива премиерът. Впоследствие от ГДБОП размислили и го накарали да напише, че се разкайва за думите си. Потърсен от \"Дневник\", ръководителят на ГДБОП Ивайло Спиридонов отказа всякакъв коментар по темата с думите: На въпроса дали е практика на ГДБОП да задържа хора заради постове в социалните мрежи, Спиридонов отговори лаконично: \"Не\". \"Да, признавам си, не харесвам управлението на г-н Борисов, тоест на министър-председателя. Не съм единственият! Но това е друга тема\", пише днес във Фейсбук Коцев. Той разказва и случилото се вчера. \"В 12:30 ч. бях излязъл от моя дом, за да помогна на майка ми и да ѝ пазарувам някои неща.\" След което майка му се е обадила да го провери къде е, защото в дома ѝ имало \"едни господа\", които имали въпроси към сина ѝ. След като се прибрал, Коцев видял антимафиотите, който му се представили, че са от ГДБОП. Те му обяснили, че не е задържан, а го викат в качеството на свидетел. След като е поискал документ, въз основа на който искат да го разпитат, полицаите веднага попълнили призовка, разказва още Коцев. Викам си, да бе, справка! И така седнахме в колата. Говорихме съвсем приятелски. Изобщо бяха крайно любезни\", пише в публикацията си Коцев. В сградата на ГДБОП полицаите извадили листове и казали, че през април от личния профил на Коцев във Фейсбук е имало публикация - \"Борисов, времето ти свършва, идва времето на народната любов с пушки и сопи\", която била заплаха към премиера. Коцев е заявил, че дори не помни какво е писал преди толкова време и попитал полицаите откъде знаят, че профилът ми не е бил хакнат. \"Те ми казват - сигурен ли сте, че ви е хакнат? Викам, господа, не съм сигурен в нищо. Защото, ако е хакнат, трябва да вземем всичките ви устройства от вас, с които е свързан профилът. Казах - а не благодаря!\", пише още мъжът. Служителите на ГДБОП го питали защо е писал това срещу премиера. В отговор той им заявил, че България е свободна страна и всеки може да пише каквото иска във Фейсбук. Антимафиотите поискали това да бъде записано. След това под диктовка на полицаите Коцев трябвало да запише, че не желае да убива премиера. \"Викам - ама наистина ли да го напиша? Те викат - не така, не е добре, напишете, че се разкайвате за думите си. Казах - ще го напиша, но не се разкайвам.\" Полицаите го попитали дали контактува с човек с профил Ванче Михайлов. Коцев заявил, че не е сигурен, но смята, че познава такъв профил. Полицаите го питали дали познава и други хора, които псуват премиера и поискали имената им. Той отказал. След един час бил пуснат. \"Казаха ми това си остава тук, нали! Викам да, ок\". Коцев обаче се свързва с негов приятел журналист, за да информира медиите.", "date": "2017.08.16", "title": "ГДБОП привика мъж заради негов пост във \"Фейсбук\", който застрашавал Бойко Борисов"}
{"url": "http://www.dnevnik.bg/sport/2017/08/16/3025237_serena_uiliams_planira_da_se_zavurne_za_australian_open/", "text": "Носителката на 23 индивидуални титли от Големия шлем Серена Уилямс планира да се завърне на корта много по-рано от очакваното. 35-годишната американка, която е бременна в осмия месец, се надява през януари да защитава трофея си от Australian Open. \"Това е най-екстравагантният план. Искам да играя в Австралия. Това ще е само три месеца, след като съм родила. Не си търся оправдания, но ще бъде доста интензивно\", заяви Уилямс в интервю за списание \"Вог\". Американката е уверена, че ще се върне на високо ниво, въпреки че през септември ще роди и ще навърши 36 години. \"В този спорт много бързо можеш да бъдеш отписан. Ако загубя няколко мача, ще кажат, че с мен е свършено. Особено като се има предвид, че не съм на 20 години. Но ще ви кажа нещо - няма да печеля по-малко\", каза още тя. Уилямс сподели, че винаги е очаквала да се откаже от тениса, когато роди. Сега обаче е категорично решена да се завърне на корта. \"Определено ще се завърна. Да излезеш на корта и да чуеш публиката може да изглежда нищо особено. За мен обаче няма по-хубаво чувство на света.\" Американката заяви, че голямата й цел е да подобри рекорда на Маргарет Корт за най-много индивидуални титли от Големия шлем - 24. \"Ако имам шанс, ще опитам да го направя. Тази бременност ми вдъхна нови сили.\" Уилямс каза още, че в началото не й е било приятно, когато са наричали нея и сестра й Винъс мощни тенисистки. \"Не само аз, но жените като цяло мислят, че мощ е лоша дума. С годините започнах да го чувствам по-различен начин. Мощта е красива. Силата е красива. Така че сега искам хората да мислят, че съм силна, когато съм на корта. Но също така искам да ги шокирам с начина, по който играя. Искам хората да очакват едно, а аз да направя нещо съвсем различно.\" \"Миналата година в Австралия прочетох, че бекхендът и форхендът на Мария Шарапова са също толкова добри, ако не и по-добри от моите, и сервисът ми е единствената причина да печеля. Чакайте малко. Аз пласирам добре сервиса си, но не чух нищо за моите волета, за бързината ми. Аз съм тенисистка, която намира ъглите, която се движи много добре. Използвам мозъка си и това е причината да печеля\", каза още Уилямс.", "date": "2017.08.16", "title": "Серена Уилямс планира да се завърне за Australian Open"}
{"url": "http://www.dnevnik.bg/citat_na_deniia/2017/08/16/3025293_citat_na_denia_izkarvat_me_zla_zashtoto_sum_cherna/", "text": "Това заяви голямата звезда на женския тенис Серена Уилямс в  интервю за списание \"Вог\" . Носителката на 23 индивидуални титли от Големия шлем за пореден път заяви, че светът е много по-труден за чернокожите жени. \"Такова е обществото, в което живеем. Такъв е животът. Казват, че афроамериканците трябва да бъдат два пъти по-добри (за да успеят). Особено жените. Аз съм напълно окей с това да бъда два пъти по-добра\", каза още 35-годишната тенисистка. ", "date": "2017.08.16", "title": "Цитат на деня: Изкарват ме зла, защото съм черна"}
{"url": "http://www.dnevnik.bg/bulgaria/2017/08/16/3025316_pravitelstvoto_iskalo_da_promeni_profila_na_turistite/", "text": "Това, което прави правителството, е да гарантира чистотата с изграждане на пречиствателни станции, за да бъде страната ни добра за почивка и да променим профила на всички туристи, които идват на българското Черноморие. Нека да бъдат платежоспособни и да се чувстват добре в родината ни и страната ни да бъде сочена като добра туристическа дестинация. Това каза заместник-председателят на ГЕРБ Цветан Цветанов в коментар за акциите, водени от вицепремиера Валери Симеонов  в Слънчев бряг  и последващите протести. Цветанов отбеляза, че легловата база в Слънчев бряг преди е била 18 000, а в момента е над 300 000. Според Цветанов всички ние трябва да се придържаме към спазване на българското законодателство, без значение дали ни харесва или не. \"Това е гаранция, че няма да бъдат нарушавани правата на всички тези, които са или на почивка, или изпълняват своите служебни задължения. Смятам, че трябва да има по-конструктивен диалог с всички хотелиери. Вие видяхте, че има разделение – една част, която иска да го има този шум и да се чувстват добре тези млади хора, които купонясват, но все пак трябва да имаме предвид, че има изказвания на хора от комплекса, които подкрепят действията на Валери Симеонов\", добави Цветанов. Според него винаги има две страни – едните казват, че липсва държавата, а другите казват – защо точно сега се правят тези проверки. Цветанов увери, че в предстоящите месеци и години от мандата на ГЕРБ и \"Обединени патриоти\" ще се подобри комуникацията и ще се постигне баланс – \"да се създадат условия и за почивки на туристите, и за купонясване на младите хора\".", "date": "2017.08.16", "title": "Правителството искало да промени профила на туристите, да бъдат платежоспособни"}
{"url": "http://www.dnevnik.bg/photos/2017/08/16/3025035_snimka_na_denia_nai-chistata_reka_v_sveta_i_dvete_lica/", "text": "Трийсеткилометровата река Верзаска носи водите си през швейцарските Алпи и се влива в езерото Маджоре на италианска територия. Авторите на пътеписи често я наричат най-чистата река на света.", "date": "2017.08.16", "title": "Снимка на деня: Най-чистата река в света и двете лица на славата й"}
{"url": "http://www.dnevnik.bg/sviat/2017/08/16/3025320_turciia_poiska_ot_germaniia_da_predade_rukovoditelia/", "text": "Турция поиска от германските власти да ѝ предадат Адил Йоксюз, обвиняем като ръководител на осуетения опит за преврат преди една година и се издирва от Анкара, включително чрез Интерпол, съобщи турският министър на външните работи Мевлют Чавушоглу, цитиран от БТА.  Чавушоглу посочи, че Анкара е изпратила дипломатическа нота с това искане във връзка със съобщенията, че Йоксюз се намира в Германия. По думите му турската страна е била уведомена, че Йоксюз поискал политическо убежище в Германия, а също, че в момента живеел в германска провинция. Турските власти разполагали със сведения за това къде точно се намира въпросното лице. Турските медии съобщават, че Йоксюз е бил забелязан във Франкфурт и Улм и е получил разрешение за временно пребиваване от провинция Баден-Вюртемберг. Адил Йоксюз е преподавател по теология и офицер от военновъздушните сили на Турция, но след пуча бе разжалван задочно. Смятан е за главен организатор на метежа на 15 юли м.г. Според разследването той бил наместник на живеещия в САЩ ислямски проповедник Фетхуллах Гюлен, чието движение е наричано от Анкара \"Фехтуллахистка терористична организация\" или ФЕТО и е смятано от властите за организатор на пуча. За издирвания от турските власти офицер се твърди, че бил \"имамът\" в системата на турските военновъздушни сили, които миналата година бомбардираха парламента като част от опита да бъде свалено правителството. На 16 юли миналата година Адил Йоксюз бе арестуван и бе изведен пред съда, но бе пуснат на свобода от съдията. Оттогава се издирва от турските власти, които са издали заповед за арестуването му. Сп. \"Шпигел\" съобщи, че говорител на германското външно министерство е потвърдил получаването на нотата и че към нея ще се подходи \"на базата на правото и закона\". Попитан дали Йозкюз действително е в Германия в момента, той е отговорил: \"Не зная.\"", "date": "2017.08.16", "title": "Турция поиска от Германия да ѝ предаде \"ръководителя\" на опита за преврат"}
{"url": "http://www.dnevnik.bg/zelen/2017/08/16/3025341_nezakonen_dobiv_na_durvesina_e_nai-chestoto_narushenie/", "text": "Незаконният добив на дървесина без изискваните документи, липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, и липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина – това продължават да са най-честите нарушения, констатирани по време на проверките през август от контролиращите органи, посочват от министерството на горите в съобщение до медиите. По време на акциите в първата седмица на месеца, непосредствено преди откриването на ловния сезон, са хванати четирима нарушители с оръжие и други ловни уреди с незаконно добит едър дивеч, както и нарушител, в чийто двор са открити незаконно добити немаркирани дърва, доставени без превозен билет и 5 диви животни, отглеждани в двора му. В същия обект са намерени и над 20 дивечови трофеи, като за тези нарушения бяха съставени съответните административни актове, посочват от ведомството. След откриването на ловния сезон няма установени ловни инциденти към този момент. От началото на юни проверките вече са близо 60 000. От тях 14 378 са извършени за първата половина на август в горските територии на страната. От тях 8603 са извършени от мобилните групи и горските стражари на 6-те държавни предприятия и 5775 – от горските инспектори по контрол и охрана от 16-те регионални дирекции на Изпълнителната агенция по горите. 3123 са проверените обекти за добив на дървесина, 4643 обекта за складиране, преработка и търговия с дървесина, 4751 превозни средства, 3446 ловци, 411 риболовци и 1854 други физически лица, извършващи дейности в горски територии. Общо 316 са констатираните нарушения, установени с актове за административно нарушение. 273 са съставените актове по Закона за горите. 43 са нарушенията по Закона за лова и опазването на дивеча, като всички те са извършени и констатирани преди началото на ловния сезон. Издадени са и 79 констативни протокола за нарушения с установен извършител и 72 – срещу неизвестен. 605 куб. м дървесина, в т.ч. и обла, е задържана при проверките от контролните органи и 247 пространствени куб. м дърва за огрев, както и 28 кг незаконно добити недървесни горски продукти (билки, гъби и др.). Прави впечатление, че през този период са намалели задържаните превозни средства и инструменти за дърводобив. Без необходими документи за превоз на дървесина са били 9 моторни превозни средства, 4 каруци и 2 коня, които са задържани. Конфискувани са и 2 моторни триона.", "date": "2017.08.16", "title": "Незаконен добив на дървесина е най-честото нарушение в горите и през август"}
{"url": "http://www.dnevnik.bg/skorost/2017/08/16/3025356_sled_mahaneto_na_znacite_za_radari_kat_otchete_za/", "text": "След премахването на знаците, предупреждаващи за радари по пътя, от 5 юли до 9 август тази година от КАТ са регистрирали с 6241 превишения на скоростта повече, отколкото за същия период на 2016 г., похвалиха се от МВР. Нарушенията на скоростните режими са 42 242 срещу 36 001 година по-рано. Този резултат е постигнат, въпреки че на много места поставените стационарни предупредителни знаци за радари още си стоят. От Агенция \"Пътна инфраструктура\"  наскоро обявиха пред \"Дневник\" , че ще ги премахват поетапно. Няма определен срок за свалянето, тъй като всяко пътно управление си има график. През първите 30 дни след приемането на  последните промени в Закона за движение по пътищата  от КАТ отчитат със 720 тежки инцидента по-малко. Броят на загиналите е намалял от 78 на 63-ма, а на ранените от 894 на 822-ма. От МВР предупреждават от тази статистика да не се вадят генерални изводи, защото мерките в закона са все още нови. По-обективно резултатът от тях ще бъде видян, след като мине година от приемането им. С въвеждането на санкцията сваляне на номерата, независимо дали провинилият се водач кара свой или чужд автомобил, до 23 юли 2017 г. са дерегистрирани 4760 превозни средства. В 2115 от случаите причината е неправоспособност, а в 2170 употреба на алкохол. 475 водачи пък са били под въздействието на наркотични вещества. След внедряването на система за видеозаснемане и звукозапис в автомобилите на КАТ сигналите за корупционни практики към служители на \"Пътна полиция\" са намалели, отчитат от МВР.", "date": "2017.08.16", "title": "След махането на знаците за радари КАТ отчете за месец с 6241 глоби повече"}
{"url": "http://www.dnevnik.bg/bulgaria/2017/08/16/3025362_stotici_izliazoha_na_protest_v_slunchev_briag_i/", "text": "Около 500 души излязоха на протест в Слънчев бряг, като блокираха част от улиците в курорта и поискаха помощ от премиера Бойко Борисов. Недоволството им е провокирано от среднощните акции на вицепремиера Валери Симеонов срещу шума в курорта, съобщава Би Ти Ви. През уикенда съпредседателят на \"Обединени патриоти\" направи изненадваща проверка в някои от най-известните заведения в Слънчев бряг, по време на която клубовете бяха принудени да спрат музиката, а на някои от тях дори беше иззета озвучителната техника.  Акцията на Симеонов обаче предизвика остра реакция  от страна на посетителите в заведенията, които го освиркваха. Вчера организаторите на най-големия летен музикален фестивал на открито в България Solar Summer обявиха, че  отменят последните две прояви този уикенд  заради действията на вицепремиера. Днес представител на домакините на музикалната проява \"Какао бийч\" заяви, че  най-вероятно ще съдят Симеонов заради пропуснати ползи.  Протестиращите блокираха централния път на Слънчев бряг, както и някои от малките улици. Те скандираха \"Оставка\", \"Бойко, помогни ни\" и \"Бойко, спри Валери\". Сред недоволните имаше много сервитьори, бармани и други работещи в курорта. \"Не трябва да мислим, че тук работят само диджеи, сервитьори и бармани. Говорим за превозвачи, търговци и индустрия. Това са милиарди загуби. Имаме залог дали ще ороним престижа на туризма и дали ще се простим с прехраната на хиляди семейства\", заяви пред \"Нова телевизия\" председателят на Комисията по транспорт в Бургас Живко Табаков. Протестът продължи около два часа. За него е нямало разрешение от общината и е бил спонтанен. От бизнес асоциацията в Слънчев бряг обаче са подали уведомление за организиран протест за този петък.", "date": "2017.08.16", "title": "Стотици излязоха на протест в Слънчев бряг и скандираха \"Бойко, спри Валери\""}
{"url": "http://www.dnevnik.bg/gradska_sreda/2017/08/16/3025353_stolichnata_obshtina_iska_ot_firma_da_vuzstanovi_ulica/", "text": "Дирекция \"Строителен контрол\" към Столичната община е издала заповед, с която задължава строителната фирма НИКМИ да премахне оградата и да възстанови разрушената днес улица, условно продължение на \"Майор Първан Тошев\", край бул. \"България\". Това съобщи днес пред журналисти кметът на район \"Триадица\" Николай Терзиев. Самата улица не фигурира в устройствените планове и никой не знае кой я е изградил. Същевременно през терена минава водопроводен колектор, който обслужва няколко квартала. Улицата е част от парцел на ъгъла между булевардите \"България\" и \"Иван Гешов\", който НИКМИ загради преди две седмици, защото има намерение да построи 150-метрова сграда.  Днес започна разрушаването на улица \"Майор Първан Тошев\", като в момента настилката й е напълно раздробена . Столичната община отказва да одобри проекта на строителната фирма въпреки решение на Върховния административен съд от 2016 г., което я задължава да направи именно това. В заповедта се казва, че оградата трябва да бъде премахната, а районът - възстановен във вида, в който е бил преди поставянето й. Основният мотив е, че мястото на оградата е неподходящо, защото възпрепятства достъпа до канализационния колектор и водопровод, с което пречи на нормалното му експлоатиране. Документът обаче може да бъде обжалван в 14-дневен срок. Терзиев обясни, че дни след като е била поставена оградата, общината е издала протокол за премахването й. \"Доколкото знам, фирмата го е обжалвала\", каза Терзиев. Във вода и без гаранции Попитан от \"Дневник\", кметът обясни, че през част от терена на НИКМИ преминава водопровод и канал, който по думите му обслужва не само \"Стрелбище\", но и част от околните квартали. Според него НИКМИ не биха попречили на функционирането на колектора, нито биха нарушили неговата цялост, защото \"след това подлежат на много строги санкции, като ние ще сезираме и прокуратурата\". Според главния архитект на \"Триадица\" Иван Шишков колекторът би попречил на строителството на сграда в парцела. И двамата обаче не дадоха гаранция, че фирмата наистина не би премахнала водопровода въпреки опасността от санкции. Видно от предприетите действия, намерението на НИКМИ е в парцела да бъде построена сграда. Улицата, която не е там Самата улица няма име и не съществува в устройствения план за парцела, собственост на НИКМИ, макар и да минава през него. Главният архитект на района Иван Шишков каза, че няма информация кой я е изградил, но увери, че тя е съществувала поне от 2008 г., когато той е заел поста в общината. В устройствения план за района се предвижда да бъде изградена друга улица, в съседство с терена на НИКМИ. Терените обаче също са частни, като трябва да бъдат отчуждени. Макар и улицата да е планирана през 2009 г., до днес процедурата по отчуждаването не е започнала. Кметът на района обясни, че това се дължи на продължилите 7 години дела между НИКМИ и Столичната община. Той обаче отбеляза, че в началото на тази година терените са били вкарани в \"актуализирания списък\" на общината за отчуждаване.", "date": "2017.08.16", "title": "Столичната община иска от фирма да възстанови улица, която не съществува"}
{"url": "http://www.dnevnik.bg/photos/2017/08/16/3025163_fotogaleriia_ochite_na_divoto/", "text": "Фотокамерите улавят любопитни кадри от дивия живот – \"интимни\" моменти от животинския свят, които дори и най-добрите фотографи на природния свят трудно биха хванали в кадър. Какво всъщност показват дивите \"селфита\"?", "date": "2017.08.16", "title": "Фотогалерия: Очите на дивото"}
{"url": "http://www.dnevnik.bg/video/novinite_na_bnt/2017/08/16/3025357_video_drugite_novini/", "text": "Татуировка на ухото - новият хит", "date": "2017.08.16", "title": "Видео: Другите новини"}
{"url": "http://www.dnevnik.bg/sport/2017/08/16/3025367_uchastnicite_v_evropeiskite_futbolni_turniri_shte_si/", "text": "Общият награден фонд на европейските клубни турнири през този сезон ще е 1.718 милиарда евро, обяви УЕФА на официалния си сайт. От тях 1.318 млрд. евро ще бъдат раздадени на участниците в Шампионската лига и Суперкупата на Европа, а отборите в Лига Европа ще си разделят 400 милиона. Наградният фонд идва от търговските приходи от трите надпревари, които са оценени на 2.35 млрд. евро. Около 12% от сумата (282 милиона) ще бъдат похарчени за покриването на организационни и административни разходи, а 8.5% (200 милиона) - за т.нар. солидарни плащания за отборите, които не стигнат до груповите фази. Всеки клуб, който влезе в групите на Шампионската лига, има гарантирани 12.7 милиона евро. За всяка победа в групите ще се дават по 1.5 милиона, а за равенство - 500 хиляди евро. Достигането до директните елиминации на турнира ще носи още 6 милиона, при класиране за четвъртфиналите и полуфиналите ще се добавят съответно по 6.5 и 7.5 милиона. Победителят във финала на Шампионската лига ще получи още 15.5 милиона, а загубилият - 11 милиона. Това означава, че носителят на трофея ще получи най-малко 57.2 милиона, като това не включва приходите от маркетинговия пул. Всеки участник в Шампионската лига, който не е достигнал до груповата фаза, в това число и българският първенец \"Лудогорец\", има гарантирани 260 хиляди евро. Тези, които отпаднаха в първия квалификационен кръг, ще получат по 220 хиляди, във втория - по 320 хиляди, а в третия - по 420 хиляди. Отпадналите в плейофите ще спечелят общо по 800 хиляди. До момента \"Лудогорец\" е заработил 580 хиляди евро. УЕФА все още не е публикувала разбивката на парите за Лига Европа. Разградчани участват в плейофите на втория по сила клубен турнир, а при влизане в груповата фаза се очаква да прибавят около 3 млн. долара. \"Реал\" (Мадрид) ще получи 4 милиона от спечелването на Суперкупата на Европа, а съперникът им в двубоя \"Манчестър юнайтед\" - 3 милиона. ", "date": "2017.08.16", "title": "Участниците в европейските футболни турнири ще си разделят 1.7 млрд. евро"}
{"url": "http://www.dnevnik.bg/sviat/2017/08/16/3025325_ikonomist_viena_ostava_nai-dobriiat_grad_za_jiveene_v/", "text": "Виена остава най-приятният за живеене град в Европа и е практически почти изравнен с Мелбърн на място №1 в годишната класация на Economist Intelligence Unit (EIU), обхващаща 140 града. Седма поредна година австралийският град оглавява списъка. Този път той получава 97.5 от максимални 100 пункта, но преднината му пред австрийската столица е само 0.1 процентни пункта в индекса на поделението на медийната група The Economist. Много малка е разликата и с канадските Ванкувър и Торонто (на позиции 3 и 4 и на 0.2 и 0.3 пункта от Мелбърн). Пето място си поделят канадският Калгари и австралийският Аделаида. Колко комфортен за живот е един град се определя от фактори като стабилност и сигурност, здравеопазване, култура, околна среда, образование и инфраструктура. Най-слаби показатели по тези критерии са показали Дамаск (Сирия), Лагос (Нигерия) и Триполи (Либия). Сред петте града, които за последните 5 години са влошили най-много положението си, попадат Москва, Киев, Дамаск, Триполи и Детройт. Сянката на терора не изчезва Макар в Топ 5 да няма промяна, през последните години расте нестабилността по света и това предизвиква размествания сред множество други градове. В Европа има засегнати от разпространяването на страха от терористична атака - например Манчестър и Стокхолм - докато градове като Рейкявик и Амстердам печелят от добри показатели за достъп до културни събития и намаляваща престъпност, посочват авторите. \"Много проблеми, свързани с приятния живот, не са изчезнали - терористичните нападения продължават, а геополитическата обстановка създава международна несигурност\", се казва в съобщението на EIU. Честотата и разпростирането на терористичните атаки нараснаха значително, Западна Европа попадна във фокуса на увеличаващите се тревоги, а няколкото нападения във Франция и Великобритания само предизвикват допълнително напрежение в градовете в района. Дори Сидни слиза поради същата причина от 7-о на 11-о място в рамките на една година. Не само тероризмът носи проблеми - такъв ефект оказват мигрантската криза, Brexit, опитът за преврат в Турция и конфликтите в страни като Сирия, Либия и дори Нигерия. Значение имат руските действия в Източна Европа и Близкия изток, напрежението в Азия заради Северна Корея, политиката на новия президент Доналд Тръмп в САЩ. Какво е нужно, за да си победител Анализаторите подчертават, че победителите винаги идват от определена категория - средно големи градове в заможни държави и относително малка гъстота на населението. На такива места инфраструктурата не е претоварена, престъпността не е висока и по-успешно може да се развиват възможности за свободното време. При средна гъстота на населението по света от 57 души на квадратен километър, в челната десетка са градове от страни като Австралия (2.9 души/кв. км), Канада (3.7), Финландия (15) и Нова Зеландия (18). Австрия със 106 души на кв. км е изключение, но Виена със своите 1.8 млн. жители (2.6 млн. в столичния район) е относително малка в сравнение с мегаполиси като Ню Йорк, Лондон, Париж или Токио. В Австрия също е регистрирано едно от най-ниските нива в света на убийства - 0.53 на 100 000 души през 2016г. В столицата отчетоха поредна година на намаляване на престъпността - виенската полиция е регистрирала едва 68 престъпления срещу хора (при 83 през 2015 г. и 93 през 2012 г.) През последните години във Виена е било извършено само едно предумишлено убийство. За сравнение - в Детройт само през миналата година са убити 302 души, а венецуелската столица Каракас е недостижим антирекордьор с 4308. Анализаторите обръщат внимание, че много размествания по различните критерии има през последните 6 месеца - при 35 от 140 града. Когато се погледне целият анализиран 12-месечен период, броят им достига 44, което е около една трета от всички обхванати от проучването градове. За последните 5 години броят достига 95 града (66 от тях са слезли в класацията). Средният индекс се е понижил с 0.8 пункта од 74.8%. Много по-отчетлив е спадът при показателя \"стабилност\" - средно той е бил 73.4% през 2012 г., но сега е слязъл на 71.4%, т.е. с цели два пункта. Като цяло, обаче, от 17 града, придвижили се на нова позиция, 12 се изкачват в класацията (миналата година броят им бе само 7), т.е. въпреки заплахата от тероризъм, там има достатъчно силни промени в останалите показатели. (в единици)  - много малко или никакви проблеми пред добрия стандарт на живот  - всекидневието общо взето е приятно, но в някои аспекти от живота има проблеми  - негативни фактори влияят на всекидневието  - удобството да се живее в града е значително ограничено  - много аспекти на живота са драстично ограничени.", "date": "2017.08.16", "title": "\"Икономист\": Виена остава най-добрият град за живеене в Европа"}
{"url": "http://www.dnevnik.bg/sviat/2017/08/16/3025291_otgovorut_na_obama_sled_sblusucite_v_sharlotsvil_e/", "text": "Реакцията на предшественика на Доналд Тръмп в Белия дом Барак Обама в Туитър след сблъсъците в Шарлотсвил в събота се превърна в най-харесвания туит в историята, съобщи самата социална мрежа в профила си. Обама написа в Туитър цитат от Нелсън Мандела: \"Никой не е роден с омраза към друг човек заради цвета на кожата му, за да мрази друг човек заради цвета на кожата му, неговото минало или религия...\" За няколко дни от 12 август насам туитът беше харесан от 2.73 милиона профила, а с 1.2 милиона ретуита стана петият най-споделян в историята. Другите части от цитата бяха споделени в последващи туитове: \"Хората трябва да се учат да мразят, а щом могат да се научат да мразят, те могат да бъдат научени да обичат. Обичта приляга повече на човешкото сърце, отколкото омразата.\" На второ място сега е публикацията на американската поп звезда Ариана Гранде след атентата в Манчестър през май, а на трето - селфито на Елън Дедженеръс в нощта на оскарите през 2014 г. Обама към момента има 93.3 млн. последователи. Той не използва редовно Туитър, откакто не е в Белия дом - прави го няколко пъти месечно, за да изрази позицията си по важни обществени въпроси. Не е известно обаче дали той самият поддържа профила си. Предшественикът на Тръмп обикновено се въздържа от коментари за негови политики, не изрази официална позиция и след сблъсъците в Шарлотсвил. През юни обаче той наруши мълчанието си заради решението за оттегляне на САЩ от Парижкото споразумение за климата и замяна на проведената по времето на Обама здравна реформа.", "date": "2017.08.16", "title": "Отговорът на Обама след сблъсъците в Шарлотсвил е най-харесваният туит в историята"}
{"url": "http://www.dnevnik.bg/zdrave/2017/08/16/3025321_ocelelite_ot_holokosta_sa_mnogokratno_po-zastrasheni/", "text": "За изтерзаните хора в нацистките концентрационни лагери мъките съвсем не са свършили заедно с войната. Проучване на Университета в Тел Авив показва, че оцелелите са неколкократно по-застрашени от онкологични заболявания от хората, които не са преживели този ужас, дори и да са преживели войната. Мнозина от тях в последствие са се разболели и са водили още една сериозна битка в живота си. Най-вероятното обяснение е стресът и може би дългият период на недохранване и нечовешки условия на живот в лагрите, пише \"Дейли мейл\". Учените от израелския университет следили в продължение на повече от 40 години здравословното състояние на над   от Холокоста и войната. Една част от тях са се спасили от лагерите в Европа и Северна Африка, а останалите никога не са били под директно нацистко управление или окупация, но и при двете групи има дългосрочни физически и психически поражения, обобщават от университет в Тел Авив. Ориентир за изследователите за поделяне на двете групи в  анализа  било дали им се е полагала компенсация в зависимост от това дали са били затворници, или не. Сравнението показало, че и при двете групи рисковете от заболявания са много по-високи от средните за останалите хора, обаче отчетливо здравословните проблеми са най-сериозни при тези, които са прекарали време в лагерита на смъртта. Около   от лагерите в последствие се разболели от различни широко разпространени видове рак, най-вече на хранопровода, на белите дробове, на бъбреците или на кръвта. Това е неколкократно повече от средната стойност за света, където раково болните като цяло са по-малко от 1%. От съвременниците им, които също са преживели войната, но без пряк контакт с нацистите, са се разболели 16%. Рискът за възникване на рак на дебелото черво при жертвите на Холокоста е с 12% по-висок, а от злокачествени образувания на белите дробове - с цели 37% повече отколкото при другите хора, подчертават учените. Дори за родените по време на нацистката окупация в окупираните държави, рискът от възникване на какъвто и да е вид рак е  , отколкото за родените по същото време в останалия свят. Тенденцията не е валидна единствено за гинекологичните ракови заболявания и рака на гърдата, за които не се отчита повишен риск при жените в нито една от групите. Заключението на учените от обобщените резултати е, че в концентрационните лагери защитните механизми на организма на хората дългосрочно са загубили функциите си. В Университета на Тел Авив са убедени, че   за това и всъщност много по-голяма отколкото на недохранването, инфекциите и нехигиеничните условия в лагерите на смъртта.", "date": "2017.08.16", "title": "Оцелелите от Холокоста са многократно по-застрашени от рак, установи израелско проучване"}
{"url": "http://www.dnevnik.bg/sport/2017/08/16/3025410_berbatov_se_e_dogovoril_s_indiiskiia_kerala_tvurdi/", "text": "Българският нападател Димитър Бербатов почти сигурно ще продължи кариерата си в Индия. 36-годишният футболист е договорил личните си условия с \"Керала бластърс\" и се очаква скоро да подпише договор, обяви Goal.com, като се позовава на свои източници. Старши треньор на индийския отбор е холандецът Рене Мюленстийн, с когото Бербатов е работил в \"Манчестър юнайтед\" и \"Фулъм\". Във вторник \"Керала бластърс\" привлече друг бивш играч на \"червените дяволи\" - централния защитник Уес Браун. \"Керала\" е създаден през 2014 г. и се подготвя за своето четвърто участие в местната Суперлига, която през новия сезон преминава към цикъла есен-пролет. Индийските отбори имат право на шестима чужденци, а тимът на Мюленстийн до момента е регистрирал четирима - Браун, канадеца Йън Хюм, сърбина Неманя Лакич-Пешич и ганаеца Кураж Пекусън. В предишния шампионат отборът завърши на второ място, като изпусна титлата по много драматичен начин. Във финала на първенство тимът, воден тогава от англичанина Стив Копъл, загуби с дузпи от \"Атлетико де Колката\", въпреки че съперникът направи първия пропуск от бялата точка.  Той неколкократно заяви, че иска да се върне в Англия, но  опитите му да си уреди трансфер във Висшата лига не сполучиха.", "date": "2017.08.16", "title": "Бербатов се е договорил с индийския \"Керала\", твърди Goal.com"}
{"url": "http://www.dnevnik.bg/sport/2017/08/16/3025396_venger_az_sum_vinoven_che_ne_vliazohme_v_shampionskata/", "text": "Мениджърът на \"Арсенал\" Арсен Венгер се обвинява за проблемите от миналия сезон, като смята че той е причината \"артилеристите\" да не попаднат в  Шампионската лига  за пръв път, откакто той пое клуба през 1996 г. В интервю за BeIN Sport французинът разкри, че е създал напрежение в съблекалнята. \"Отчитам като грешка факта, че до последно не се знаеше дали оставам. Това създаде напрежение и несигурност в съблекалнята, някои играчи дойдоха да ме питат какво се случва. Това повлия в края на сезона, когато направихме серия от лоши резултати, заради което не влязохме в Шампионската лига\", коментира Венгер. Той смята, че все още има какво да даде на клуба си и има няколко години в професията, преди да се откаже. Французинът, който вече е на 67 години, вярва, че и физически се чувства добре, което му позволява да работи на най-високо ниво. Според Венгер не може да се правят сравнения на ситуацията на  Алексис Санчес  на \"Емиратс\" и тази между Диего Коста и \"Челси\". Бразилският нападател не е нужен на \"Стамфорд бридж\", но и не може да си тръгне от клуба. \"Ние искаме Санчес да бъде с нас, да бъде играч на \"Арсенал\" и аз го ценя много високо. Не съм сигурен дали \"Челси\" искат Диего Коста, но и не е моя работа да го коментирам. Аз се радвам, че нашите играчи, към които има интерес не подават молба за трансфер, както се случва в другите клубове. Това говори добре за \"Арсенал\", коментира Венгер. Той взе отношение и по трансфера на  Неймар от \"Барселона\" в ПСЖ , който счупи световния рекорд за най-скъп футболист. \"Това донесе огромно вълнение на хората в Париж, прекрасно е за тях, но и доста депресиращо за \"Барселона\", защото клуб от техния ранг изгуби важен играч. Гледах Неймар на световното първенство в Бразилия и още тогава видях, че е феноменален – не се пречупва по напрежение, има талант и харизма да бъде на световния връх\", коментира мениджърът на \"арилеристите\". Накрая той подкрепи идеята трансферният прозорец във Висшата лига да се затваря по-рано. Плановете са пазарът да се затваря около 15 август, когато традиционно започва сезонът на Острова. Статистиката за последните пет години показва, че  клубовете във Висшата лига  са доста активни в края на трансферния прозорец. Близо 24% от покупките за нови футболисти са направени след 15 август, а 12% са осъществени в последния ден преди затварянето на прозореца (31 август). \"Това не е лоша идея, ако се въведе, аз ще я приема, не е проблем. Сега е малко странно, защото в рамките на няколко дни можеш да играеш срещу един и същ футболист, който е бил в два различни отбора\", добави Венгер.", "date": "2017.08.16", "title": "Венгер: Аз съм виновен, че не влязохме в Шампионската лига"}
{"url": "http://www.dnevnik.bg/sviat/2017/08/16/3025421_rumunski_fashist_ot_30-te_godini_vduhnovi_amerikanski/", "text": "Един от организаторите на  крайнодесните демонстрации в американския град Шарлотсвил , които завършиха със смъртта на либерална активистка, се появи в съда с тениска с лика на румънския фашист от 1930-те Корнелиу Кодряну. 26-годишният Матю Хаймбах е лидер на Традиционалистката работническа партия, базирана в щата Индиана, пише изданието BalkanInsight. В понеделник той се появи с тениската на изслушването в съда на 20-годишния Джеймс Фийлдс, който в събота вряза колата си в група антифашисти, убивайки 32-годишна жена и ранявайки 19 души. Корнелиу Кодряну е основател и лидер на Желязната гвария – още наричана Легиона на Архангел Михаил – която е православна, националистическа и антисемитска партия в Румъния през 30-те години на ХХ век. Легионът организира погроми над румънски евреи и убийства на румънски политици, включително на министър-председателя Арманд Калинеску. В интервю, което Хаймбах дава миналата година след конгреса на Републиканската партия, той заяви, че се възхищава от \"Корнелиу Кодряну от Желязната гвардия, Хосе Антонио от Испанската фаланга, Сър Осуалд Моузли от Съюза на британските фашисти, Леон Дегрел от Рексистката партия [в Белгия]\". Хаймбах добавя също, че харесва \"баасистите, Башар Ал-Асад, преди това Садам [Хюсеин], полковник [Муамар] Кадафи\". Освен това Хаймбах имал връзки с източноевропейски и балкански фашистки движения. Срещал се е с членове на гръцката \"Златна зора\", и е присъствал на православен националистически събор в Санкт Петербург. На сайта на неговата Традиционалистка работническа партия може да се намери английско издание на книгата на Кодряну \"За моите легионери\". Хаймбах е публикувал и резюме на книгата, в което описва качествата, които един \"добър бял националист\" трябва да притежава според Кодряну – физическо здраве, ходене на църква, пост и молитва. \"Аз не се самоопределям като неонацист. Смятам, че най-голямото ми духовно вдъхновение идва от Легиона на Архангел Михаил\", заявява Хаймбах в интервю през 2015г.. През 2012г. основава Съюз на белите студенти в университет в Балтимор, а през 2014г. приема православната вяра, но е отлъчен от църквата, защото подкрепя расизма и фашизма. След като движението му набира сила и започва да извършва погроми над евреи, Корнелиу Кодряну е арестуван и убит от жандармерията през 1938 по заповед на румънския крал Карол Втори. След смъртта му някои членове на Желязната гвардия бягат в Германия, където получават подкрепа от нацистката партия на Хитлер и от СС. Други членове остават в Румъния и през 1940г. влизат в правителството на диктатора Йон Антонеску. Четири месеца по-късно Антонеску, с разрешението на Хитлер, отстранява Легиона от управлението и след кратки сблъсъци го забранява.", "date": "2017.08.16", "title": "Румънски фашист от 30-те години вдъхнови американски националист"}
{"url": "http://www.dnevnik.bg/photos/2017/08/16/3025268_fotogaleriia_na_gosti_na_mechkite_v_ukraina/", "text": "В спасителния център за мечки в село Березовка, Украйна, живеят пет мечки, които са претърпели лечение или спасени от циркове и частни зоологически градини.", "date": "2017.08.16", "title": "Фотогалерия: На гости на мечките в Украйна"}
{"url": "http://www.dnevnik.bg/zelen/2017/08/16/3025448_grajdani_organizirat_protest_na_koral_tazi_subota/", "text": "Граждани организират  национален протест  в защита на плаж Корал тази събота (19 август), който ще се започне от 17 ч. на плажната ивица. Организатори са гражданско сдружение \"Да запазим Корал\", а поводът са зачестилите проверки от страна на общинската власт, полицията, както и самия министър на туризма Николина Ангелкова. Най-скандалният случай от миналата седмица беше полицейският обиск в палатките през нощта. Организаторите определят действията на местната власт и ресорното министерство като \"терор и репресиите над граждани, борещи се за правда и законност\", които с всеки изминат ден се увеличава. В следващите дни протестиращите ще излязат и с конкретни искания. \"Свидетели сме на грубо потъпкване на гражданските ни права дори от министри и държавни институции,Заявяват те на страницата на събитието. По думите им природата е единствено предмет, ресурс и тема за плячкосване, с активното съдействие на държавните институции. \"Държавното управление е сведено единствено до изпълняване на поръчки и лобиране за интересите на мафията и олигархията в България.\" \"По-голямо престъпление се явява да спите на палатка пред това да заграбите хиляди декари пясъчни дюни от държавата и върху тях да издигнете незаконните си хотели,\" възмущават се от \"Да запазим Корал\"", "date": "2017.08.16", "title": "Граждани организират протест на Корал тази събота"}
{"url": "http://www.dnevnik.bg/bulgaria/2017/08/16/3025439_nap_proveriava_lozan_panov/", "text": "Националната агенция за приходите (НАП) проверява председателя на Върховния касационен съд (ВКС) Лозан Панов заради подадена от Сметната палата информация, че той не е подал пред органа имуществената си декларация за миналата година. За проверката на Панов, който е в списък с още над 40 души, потвърдиха пред \"Дневник\" от НАП. Оттам наричат това \"стандартна процедура\" и отказват да коментират факта, че от тази година съдиите, прокурорите и следователите вече подават имуществените си декларации пред съдебния инспекторат. Проверката ще отнеме месеци, а резултатите ще бъдат предоставени на Сметната палата. Още в началото на юни сметната палата съобщи, че Панов е сред хората, заемащи висши държавни длъжности, които не са подали декларацията. Тогава от ВКС припомниха, че че председателят на ВКС няма такова задължение. По информация на близката до депутата от ДПС телевизия Канал 3 и ДАНС проверяват Панов. Междувременно пък Инспекторатът съобщи, че главният прокурор и шефът на Националната следствена служба не са подали декларациите си, както е по закон пред този орган, а пред Сметната палата. Какво се случва в тази хипотеза не е известно.", "date": "2017.08.16", "title": "НАП проверява Лозан Панов"}
{"url": "http://www.dnevnik.bg/sport/2017/08/16/3025486_shefut_na_oblastniia_suvet_na_bfs_v_montana_e/", "text": "Председателят на областния съвет на БФС в Монтана Ангел Стоянов е отстранен временно от поста си, след като беше обвинен в сексуален тормоз от съдийката Теодора Тодорова. Решението е взето лично от президента на футболния съюз Борислав Михайлов. Михайлов е разпоредил отстраняването на Стоянов след проверка на зоналния съвет на БФС във Велико Търново, който отговаря за футбола в Северозападна България, и докладна записка от председателя Бончо Генчев. Стоянов ще се води временно отстранен, докато се изяснят обстоятелствата около случая, обявиха от БФС. Ръководителят, който определя и съдийските наряди в областта, беше обвинен от Тодорова, че е искал секс в замяна на помощ за развитието на кариерата й. Тя разказа, че изкарала съдийските курсове през есента, но след като не е откликнала на желанията на Стоянов, не е получила нито един наряд през пролетния полусезон. Пред \"Нова телевизия\" Тодорова показа чатове във \"Вайбър\", както и записи на разговори между двамата на живо. Част от желанията, които Стоянов е заявил , били младата съдийка да му бъде робиня, да прави извращения с нея и да я изнасили.  Тя заяви, че предложенията са започнали още през октомври миналата година, когато е работела в женския футболен клуб \"Атлетико\" (Лом), ръководен от съпруга й Свободин Колев. Тодорова и Колев твърдят, че са \"търпели тормоза на Стоянов\", за да не навреди на нея и на отбора. Според разказа им през пролетта Тодорова категорично е показала, че иска да преустанови всякаква комуникация със Стоянов, както се и случило. Оттогава обаче по думите на Колев започнал психически тормоз, като съпругата му била извадена от съдийската колегия, а отборът й бил ощетяван. \"Смятам, че търпяхме достатъчно дълго. Само защото е човек, от който по някакъв начин професионално сме зависими, не означава, че жена ми трябва да му изпълнява сексуалните фантазии\", казва Колев. Стоянов отрича всички обвинения. Той обяви, че тази седмица ще заведе дело за клевета. \"Там ще се решат нещата и ще се разбере всичко какво представлява. Лошото е, че тази жена не само плюе по мен, но създаде дискомфорт на семейството ми, близките ми и детето ми\", каза той пред \"Нова телевизия\". Областният председател на БФС в Монтана твърди, че Тодорова не е получавала наряди след завършването на курса за млади съдии, защото не е могла да удостовери, че е излязла от управителния съвет на \"Атлетико\" (Лом). Стоянов потвърди, че е водил комуникация с Тодорова във \"Вайбър\", но по думите му \"предимно само за футбола на малките деца\". Попитан дали харесва съдийката като жена, той отговори: \"Хубаво е, когато си падате по жени. Проблемът е, ако си падате по мъже.\"", "date": "2017.08.16", "title": "Шефът на областния съвет на БФС в Монтана e отстранен временно заради секс скандал"}
{"url": "http://www.dnevnik.bg/sviat/2017/08/16/3025365_gardiun_trump_ne_postroil_kazino_v_sidni_predi_30_g/", "text": "Предложение на сегашния американски президент Доналд Тръмп да построи първото казино в Сидни било отхвърлено преди 30 години. Тогава полицията изразила опасения за връзки на тогавашния строителен предприемач с \"мафията\", пише британският в. \"Гардиън\". Документи, цитирани от медийната група на Рупърт Мърдок \"Нюз корпорейшън\", показват, че полицията е предупредила правителството на австралийския щат Нов Южен Уелс да не одобрява предложението на консорциум на Тръмп през 1986-1987 г. за построяване и управление на казино в Сидни, в района на пристанището Дарлинг Харбър. Консорциумът на Тръмп, който действал в партньорство с австралийската строителна компания \"Кърн\", бил един от четирите кандидата, борещи се да спечелят доходоносния проект.  Правителството на Нов Южен Уелс изключило консорциума на Тръмп от търга заедно с още две компании, след като получило доклади от полицията, местните власти и независима консултантска фирма. Консорциумът на Тръмп и другите две компании били преценени от полицията като \"опасни\" и \"неприемливи\", показват документите, разсекретени след изтичане на определения 30-годишен срок. ", "date": "2017.08.16", "title": "\"Гардиън\": Тръмп не построил казино в Сидни преди 30 г. заради подозрения за \"връзки с мафията\""}
{"url": "http://www.dnevnik.bg/biznes/2017/08/16/3025488_vlastite_uspokoiha_che_na_bulgarskiia_pazar_niama/", "text": "Няма данни за наличие на замърсени с фипронил яйца и яйчни продукти на българския пазар, обявиха от Българската агенция по безопасност на храните. Ветеринарномедицински препарати, съдържащи веществото, не са разрешени за употреба при кокошки носачки, напомнят от там. Разпространението на тези яйца започва от Белгия и Холандия, след което са били разпространени и в други европейски страни. Компетентните органи за безопасност на храните на страните членки обменят постоянно информация по Системата за бързо предупреждение за храни и фуражи (RASFF). При наличие на риск за потребителите Министерството на земеделието, храните и горите, респективно Българската агенция по безопасност на храните своевременно ще предприеме всички необходими действия за неразпространение на опасните храни и ще информира обществото. Все пак българската агенция разпространи списък с номерата на партиди яйца, чиято консумация не се препоръчва. Пълният списък вижте  тук .", "date": "2017.08.16", "title": "Властите успокоиха, че на българския пазар няма яйца, замърсени с фипронил"}
{"url": "http://www.dnevnik.bg/sviat/2017/08/16/3025492_irlandiia_otkaza_da_si_pribere_13_mlrd_evro_danuci_ot/", "text": "Финансовият министър на Ирландия отхвърли настояването на Европейската комисия страната да си прибере със задна дата неплатени данъци в размер на 13 млрд. евро от американския технологичен гигант \"Епъл\" (Apple). Финансовият министър Паскал Донахю заяви в интервю за германския \"Франкфуртер алгемайне цайтунг\", че не е работа на Дъблин \"да събираме данъците на другите\". Думите му са по повод на ситуацията, в която се оказва, че Ирландия трябва да облага дейност на базирана на нейта територия компания, но печелеща в друга държава. В откъси, които изданието публикува в сряда, той добави, че данъчните правила, от които се възползва \"Епъл\", са достъпни за всички и не са създадени да обслужват интересите на американската компания. Те не нарушават законите нито на Ирландия, нито на Европейския съюз, добавя Донахю. Преди година Европейската комисия реши, че \"Епъл\" плаща в Ирландия толкова ниски данъци за дейността си на единния пазар, че практически това е форма на държавна помощ от ирландското правителство. Но през декември и Ирландия, и \"Епъл\" обявиха, че ще се борят в съда за отмяна на това решение. Първоначалният срок за събиране на милиарди евро изтече, но още се спори колко точно би трябвало да платят американците, прилагайки формулата на Европейската комисия. Освен това останалите страни от ЕС трябва да докажат, че \"Епъл\" има печалби от дейността си на техния пазар, за да отправят претенции към част споменаваната по медиите сума от 13 млрд. евро, заяви еврокомисар Маргрете Вестагер.", "date": "2017.08.16", "title": "Ирландия отказа да си прибере 13 млрд евро данъци от \"Епъл\""}
{"url": "http://www.dnevnik.bg/sport/2017/08/16/3025343_otbor_ot_chempiunship_predloji_probi_na_jusein_bolt/", "text": "Състезаващият се във второто ниво на английския футбол \"Бъртън албиън\" е предложил на Юсейн Болт да изкара пробен период в отбора. Президентът на тима от Чемпиъншип Бен Робинсън заяви, че спринтьорът от Ямайка може да помогне със своята бързина. \"Убеден съм, че мениджърът ще му позволи да изкара пробен период. Ако той вложи същото количество ентусиазъм и отдаденост във футбола, кой знае какво може да излезе. Ако не друго, поне може да бяга бързо\", каза Робинсън. Според него Болт ще трябва да покаже талант, ако иска да стане част от отбора. Робинсън окуражи 30-годишния ямаец, като даде за пример Адам Джемили, който спечели злато с Великобритания в щафетата на 4х100 метра на световното по лека атлетика в Лондон. Европейският шампион на 200 метра от 2014 г. е юноша на \"Челси\", но след 2011 г. започва да се занимава с лека атлетика. Болт неколкократно е заявявал, че иска да се пробва в професионалния футбол. Преди време той дори обяви, че  съвсем сериозно се предлага на своя любим отбор - \"Манчестър юнайтед\" . В края на миналата година ямаецът  направи няколко тренировки с \"Борусия\" (Дортмунд). Носителят на осем златни медала от олимпийски игри ще има шанс да облече екипа на любимия си отбор \"Манчестър юнайтед\". Болт е получил покана да играе за легендите на \"червените дяволи\" срещу тези на \"Барселона\" на 2 септември на \"Олд трафорд\". Спринтьорът ще се включи в шоуто, ако успее да се възстанови от контузията, която получи по време на бягането в щафетата на 4х100 на световното в Лондон. \"Играя футбол по всяко време с приятели и смятам, че съм на едно добро ниво. Ако тренирам и работя усилено, може да стана доста добър. Не мога да кажа, че ще бъда най-добрият футболист, но ще бъда на едно ниво с Уейн Рууни\", каза шеговито носителят на 11 златни и общо 14 отличия от световни първенства. Болт сложи край на впечатляващата си кариера след световното първенство в Лондон. Ямаецът не успя да я завърши по най-добрия начин, след като остана  трети на 100 м  и се контузи в  щафетата на 4 х 100 . Въпреки незадоволителните резултати той не съжали, че не се е отказал след игрите в Рио през 2016 г., и при никакви обстоятелства не смята да се връща на пистата.", "date": "2017.08.16", "title": "Отбор от Чемпиъншип предложи проби на Юсейн Болт"}
{"url": "http://www.dnevnik.bg/sport/2017/08/16/3025557_ronaldo_nareche_nakazanieto_si_ot_pet_macha/", "text": "Звездата на \"Реал\" (Мадрид) Кристиано Роналдо не остана безучастен след наказанието си от пет мача заради червения картон срещу \"Барселона\". Португалецът беше изгонен в първия двубой за  Суперкупата на Испания (3:1)  срещу \"каталунците. Той блъсна в гръб съдията Рикардо де Бургос Бенгоечея, заради което беше заплашен със санкция до 13 срещи, но Испанската футболна федерация го  наказа за пет . \"Реал\" обжалва санкцията, като се надяваше тя да бъде сведена драстично, но специалната комисия не уважи молбата на Кралския клуб. С пост в социалната мрежа \"Инстаграм\", Роналдо изрази несъгласието си със санкцията. \"Невъзможно е – 5 мача?! Изглежда преувеличено и смешно. Това се нарича целенасочено преследване. Благодаря на моите колеги и феновете за подкрепата\", написа Роналдо. Португалецът няма да играе срещу \"Барселона\" във втория двубой за Суперкупата.  Двубоят е тази нощ от 00.00 часа . Той ще пропусне първите четири кръга от Примера дивисион, в които \"Реал\" ще играе с \"Депортиво\" (Ла Коруня), \"Валенсия\", \"Хетафе\" и \"Реал сосиедад\". Роналдо трябва да плати и глоба от 3000 евро.", "date": "2017.08.16", "title": "Роналдо нарече наказанието си от пет мача \"целенасочено преследване\""}
{"url": "http://www.dnevnik.bg/sport/2017/08/16/3025566_seltik_razbi_mechtata_na_astana_i_stanimir_stoilov_za/", "text": "Станимир Стоилов и отборът му \"Астана\" понесоха тежко поражение при гостуването си на \"Селтик\" в първи мач от плейофите за влизане в Шампионската лига. Казахстанският първенец отстъпи с 0:5 на \"Паркхед\" в Глазгоу. \"Астана\" рухна в края на първата част, като в рамките на 10 минути пусна две попадения – Постников си вкара автогол в 32-ата, а Синлер удвои три минути преди почивката. Час след началото на двубоя Синклер се разписа още веднъж. Останалите два гола бяха дело на Форест и Грифитс. До 30-ата минута \"Астана\" игра много организирано и дейсваше отлично в дефанзивен план. Българският специалист  Стоилов  беше подредил тима си отлично, а в началото на мача именно гостите отправиха първия точен удар. Всичко обаче рухна в 32-ата минута, когато трима защитници позволиха Том Рогич да се разходи като на парад между тях. Капитанът Дмитри Шомко спести усилия и само изгледа как австралиецът копва топката над вратаря Мокин. На голлинията Постников направи опит да изчисти топката, но вместо това я заби в собствената си мрежа. Казахстанският тим опита да отговори най-вече с агресия в средата на терена, но това не даде резултат. Три минути преди почивката Ласло Клайнхайзлер сгреши елементарно връщайки топката назад, но вместо това изведе Скот Синклер сам срещу вратаря. Бившият футболист на \"Манчестър сити\" без проблем вкара, удвоявайки преднината на \"детелините\". В началото на второто полувреме нищо за \"Астана\" не се промени. Тимът на Станимир Стоилов заигра откровено грубо, но в предни позиции нямаше нито една смислена атака. Логично в 60-ата минута шотландците стигнаха до трети гол, който окончателно уби интригата. Рогич отклони с глава топката към Синклер, а той в идентична ситуация, като тази през първата част реализира второто си попадение. При гола обаче реферът Овидиу Хацеган реши да пусне авантаж, независимо че Рогич и Логвиненко сблъскаха главите си и останаха да лежат на терена. Третото попадение окончателно свали гарда на гостите, които дори трудно успяваха да задържат контрол над топката, грешейки всеки трети пас. До края на двубоя остана време за още два гола за \"Селтик\". В 79-ата минута се разписа Джеймс Форест, а в 88-ата точен беше Лий Грифитс. Поражението с 0:5 е най-тежкото в историята на \"Астана\" в европейските турнири. Последният път, в който казахстанският тим загуби с такъв резултат беше през 2013 г. срещу  \"Ботев\" (Пловдив) , когато начело на пловдивчани беше Станимир Стоилов. За втори пореден сезон \"Астана\" ще играе в групите на Лига Европа. Тимът от Казахстан не успя да повтори пробива си от сезон 2015-16, когато участва в групите на Шампионската лига.", "date": "2017.08.16", "title": "\"Селтик\" разби мечтата на \"Астана\" и Станимир Стоилов за пробив в Шампионската лига"}
