{"url": "https://www.dnevnik.bg/bulgaria/2019/11/26/3997622_cacarov_planira_pulna_promiana_na_antikorupcionnata/", "text": "Промяна в структурата на Комисията за противодействие на корупцията и отнемане на незаконно придобито имущество (КПКОНПИ), пълна ревизия на всички настоящи проверки, назначаване на нови служители, възлагане на персонални задачи, нови професионални обучения, изненадващи проверки за почтеност и създаване на Обществен съвет към комисията с участието на неправителствения сектор. Това са само малка част от идеите, заложени в  концепцията  на настоящия главен прокурор Сотир Цацаров, който  бе предложен от мнозинството  в парламента за председател на антикорупционната комисия. Ако бъде избран, Цацаров планира пълна промяна както в структурата, така и в начина на работа на комисията. В концепцията си, която се простира на 25 страници, той отчита свършеното досега като \"добра основа\", върху която смята да гради, а промените, които планира, мотивира до голяма степен с някои от заключенията и препоръките от  последния мониторингов доклад на ЕК за България . Промени, назначения и ревизия на висящите проверки В момента общата администрация на антикорупционната комисия е организирана в две дирекции, а специализираната в 6 централни и 5 териториални дирекции. Според Цацаров има нужда да се преструктурира и обособи поне още една нова дирекция - \"Информационно обслужване и технологии\", която да следи както поддържането на публичните електронни регистри, така и за техниката и програмите. Подобна идея има и за евентуално създаване на ново звено или преобразуване на вече съществуващо, което да е ангажирана с класифицираната информация и сигурността. За целта обаче трябва да се направят нормативни промени в Правилника, по който комисията работи. Освен това заявява, че трябва да бъде направен начален преглед на \"всички започнати проверки на прояви на корупция от лица, заемащи висши публични длъжности и планиране по всяка проверка на конкретни действия\". Този преглед след това трябва да се прави всеки месец, защото работата по тези проверки трябва да е основен приоритет за комисията и за председателя ѝ. Превръща възможността \"да възлага\" задачи в правило \"Възможността за възлагане /\"председателят може..\"/ следва да се превърне в правило, за да е напълно ангажиран с постигането на реални резултати от работата всеки член на колективния орган. Необходими са и допълнения в правилника, свързани със разписване на задълженията на членовете на Комисията при извършено от председателя разпределение (възлагане)\", посочва Цацаров в концепцията си. Той смята да оптимизира работата на служителите на антикорупционната комисия, а структурирането на администрацията по нов начин налага анализ на натовареността на отделните дирекции и отдели, както и преразпределение на щатни бройки между отделните звена. Целта е да се постигне равномерно натоварване на служителите в тях, отбелязва Цацаров в концепцията си. Проверките за почтеност на служителите – внезапни и по нови методи Настоящият главен прокурор обмисля да предложи инспектората към нея да извършва проверките за почтеност. Такива проверки има и в момента, но според сега действащите правила те се възлагат на комисия - служители от администрацията с юридическо и/или икономическо образование, определени със заповед на председателя. \"Самият проверяващ екип преминава проверка от друг екип, определен по същия начин. Този механизъм на взаимни проверки не е най-силната гаранция за обективността им. Тестовете за интегритет следва да се възложат на обучени служители от инспектората, притежаващи необходимите знания и умения за това\", смята Цацаров. По думите му, за да се гарантира обективността на тези инспектори, е необходимо самите те да полагат тестове, които да се провежда от екипи извън структурата на звеното, в което работят. Приоритет в работата на самия инспекторат следва да са извънплановите проверки и реакцията на конкретни сигнали. В момента проверките за почтеност на служителите (първоначални, периодични и инцидентни) задължително включват проверка на обстоятелствата, които се декларират по силата на закона. Към тях има и допълнителни показатели – тестове за проверка на знанията, влезли в сила дисциплинарни наказания, последна получена атестационна оценка, както и резултати от инцидентни тестове за употреба на алкохол и наркотици. Оценката за почтеност се формира като сбор от получените точки по всеки от показателите. Цацаров предлага да бъдат ползвани европейски практики за подобряване на системата за проверка на почтеност. Повече обучения и повишаване на квалификацията В концепцията си Сотир Цацаров е заложил като необходимо и да въведе вътрешна обучителна програма за служителите, с обучите лен календар, който да се утвърждава всяка година. \"Повишаването на квалификацията и задължението за участие в определен брой обучения, съответни по предмет на заеманата длъжност (с последващи периодични тестове за проверка на квалификацията), следва да се регламентира във вътрешни правила\", мотивира идеята си Цацаров. Образованието трябва да е в пълно съответствие със заеманата длъжност и предмета на дейност на всеки служител, убеден е Цацаров.      Той ще предложи и да се създаде Консултативен съвет към КПКОНПИ, в който да бъдат привлечени утвърдени юристи и други учени по съответни специалности, чийто опит и знания да бъдат ползвани експертно при изготвяне на проекти за становища по законопроекти. Публичен регистър на мерките срещу корупцията Ако бъде избран за председател на антикорупционната комисия, Цацаров възнамерява да създаде публичен електронен регистър на мерките срещу корупцията. Според него комисията трябва силно да се активизира в предлагането на такива практични мерки. \"За да се формулират препоръки по представен законопроект, е нужен силен правен екип и експертиза по конкретния предмет на законопроекта. Крайният резултат от работата следва да са бележки и препоръки с максимална конкретика и практическа насоченост, свързани с идентифицирането на корупционен риск. Същият подход трябва да бъде възприет при последващия анализ за такъв риск на приетите вече закони\", мотивира се Цацаров. Създаване на Обществен съвет и медиен мониторинг Цацаров е на мнение, че трябва да има постоянен медиен мониторинг на всички публикации, свързани с антикорупционната комисия. Освен това има намерение да създаде Обществен съвет към КПКОНПИ, с равна възможност за участие на неправителствени организации, чийто цели и дейност имат антикорупционна насоченост. \"Съветът следва да работи по правила, с редовни периодични и публични срещи, на които да бъдат обсъждани въпроси, свързани с противодействието на корупцията, с гаранции, че становищата и предложения на Обществения съвет ще срещнат задължително обсъждане от състава на комисията\", посочва Цацаров. Една от идеите му е и да бъде обновен сайтът на комисията. Той цитира проучване, според което само 4,6% от хората, които знаят за съществуването на комисията, са посещавали сайта й. Според Цацаров сайтът има нужда от визуална и цветова промяна, нова \"подредба\" на рубриките, улеснен достъп за потребителя, както и обновяване на дизайна на Регистъра на лица, заемащи висши публични длъжности. \"Комисията се нуждае и от по-активна медийна политика. На медиите, при равен достъп, следва редовно да се предоставя актуална информация, както чрез прессъобщения, публикувани и на интернет страницата, така и пряко, от председателя и членовете на Комисията. Необходимо е също утвърждаване на правила за медийна комуникация, които да регламентират предоставянето на актуална информация (включително и от говорител) и да осигурят функционирането на пресцентъра на комисията\", смята Цацаров.      Освен това в концепцията си Цацаров посочва, че трябва да се осигури терен или сграда, в която комисията да съхранява обезпечено имущество, когато това ѝ е възложено. Самата комисия в момента се помещава в много сгради, разпръснати из цяла София. \"Необходимо е да се положат усилия за осигуряване на сграден фонд – по възможност една административна сграда, която да е в състояние да осигури необходимите работни места за цялата администрация\", пише той. Новоизбраният председател на антикорупционното звено ще довърши мандата на  доскорошния председател Пламен Георгиев  и съответно няма да има пълния 6-годишен мандат, а се очаква да оглавява комисията в следващите около 4 години. Георгиев беше избран на поста през пролетта на 2018 г., но покрай продължителните  скандали с имотите на властта  и разкритието за незаконно надстроения му мезонет той подаде оставка през юли тази година.", "date": "2019.11.26", "title": "Цацаров планира пълна промяна на антикорупционната комисия, ако я оглави"}
{"url": "https://www.dnevnik.bg/bulgaria/2019/11/26/3997628_vsichki_magistrati_da_mogat_da_poluchavat_do_6_zaplati/", "text": "Не само магистратите от специализираните съд и прокуратура, но и всички останали да могат да получават бонуси в размер от до 6 заплати. Такава възможност ще предвиди Висшият съдебен съвет (ВСС) в правилата за определяне и изплащане на средства за допълнителни трудови възнаграждения. Това се разбра на днешното заседание на съдийската колегия, на което пък бяха приети правилата за индивидуална оценка на дейността на спецсъдиите, съобщава  lex.bg. В момента магистратите, които не са в спецправосъдието, могат да получат като допълнително материално стимулиране най-много по 4 заплати. Противопоставянето на съдиите от спецсъда на всички останали, някои от които са свръхнатоварени, накара кадровиците да предприемат стъпки за уеднаквяване на режима. Днес най-накрая бяха приети и правилата за индивидуалната оценка на резултатите от дейността на съдиите и служителите от специализираните съдилища. На 12 ноември вече беше направен опит те да бъдат утвърдени, но членове на Съдийската колегия възразиха срещу това, че не се отчитат данните от натовареността при определяне на премиите. Така проектът отново се върна в работната група. Сега в правилата вече се изброени редица показатели, въз основа на които в крайна сметка да се определи какъв бонус може да получи всеки един спецсъдия или служител. Ще се отчита не само броят разпределени, разгледани и решени дела на съдията като докладчик и като член на състав, но и по какъв процесуален ред е протекло делото – дали по общия, дали по съкратена процедура или е приключило със споразумение. Ще се отчитат не само броят и продължителност на съдебните заседания по делата, брой подсъдими и брой на съответните им обвинения по делата, но и колко свидетели и вещи лица са разпитани.", "date": "2019.11.26", "title": "Всички магистрати да могат да получават до 6 заплати бонус, предлага съдебният съвет"}
{"url": "https://www.dnevnik.bg/sport/2019/11/26/3997630_andi_ruis_obeshta_otnovo_da_sutvori_istoriia_v/", "text": "Анди Руис е готов да покаже, че победата му над Антъни Джошуа през юни не е случайна и да защити титлите си в тежка категория. Американският боксьор от мексикански произход сензационно победи Джошуа в Ню Йорк и му отне поясите на Световна боксова асоциация (WBA), Международна боксова федерация (IBF) и Световна боксова организация (WBO). Реваншът между двамата ще се проведе на \"Дирия арена\" в Саудитска Арабия и вече обявен като Сблъсъка сред дюните. Световният шампион пристигна в Саудитска Арабия 10 дни преди мача, като започва финалната част от подготовката си. \"Чувствам се отличнo. В Ню Йорк написах история, и сега ще сътворя история и тук в Саудитска Арабия\", каза Руис при пристигането си. Така той отговори на  Джошуа , който ден по-рано обеща \"боксова вечер, за която хората ще разказват на внуците си\". Двамата ще се бият на арена, чието изграждане продължава. Капацитетът ще бъде 15 хиляди места, а домакините обявиха, че 2000 души ще се грижат за организацията по време на галавечерта. Промотърът на Джошуа Еди Хърн дори каза, че това ще бъде спортният спектакъл на 2019 г.", "date": "2019.11.26", "title": "Анди Руис обеща отново да сътвори история в реванша с Джошуа"}
{"url": "https://www.dnevnik.bg/photos/2019/11/26/3997274_fotogaleriia_svetovnite_snimki_na_denia_-_26_noemvri/", "text": "Коледният пазар на площад \"Жандарменмаркт\" отвори врати в Берлин, Германия.", "date": "2019.11.26", "title": "Фотогалерия: Световните снимки на деня - 26 ноември 2019 г."}
{"url": "https://www.dnevnik.bg/sport/2019/11/26/3997635_manchestur_junaited_e_na_praga_na_rekorden_dogovor_s/", "text": "\"Манчестър юнайтед\" е пред подписване на спонсорски договор с китайската компания Haier. Сделката може да постави световен рекорд за най-висока сума, като английските медии цитират 70 милиона паунда на година. В момента \"червените дяволи\" получават 64 милиона на година от автомобилната компания \"Шевролет\", чието лого е на фланелките на тима. Партньорството между двете страни на стойност 450 милиона паунда изтича през сезон 2020-21. Евентуален договор на \"Юнайтед\" с Haier ще изпревари и двата големи испански клуба \"Реал\" (Мадрид) и \"Барселона\". В момента те получават съответно 70 и 55 милиона евро от Emirates и Rakuten. През октомври на общото си събрание клубът обяви, че е в  търсене на нов спонсор , който да сложи логото си на екипите. Компанията \"Дженерал мотърс\", собственик на \"Шевролет\" съобщи, че няма да поднови партньорството си с \"Юнайтед\", тъй като то не е оправдало очакванията. Неучастието на тима в Шампионската лига доведе до спад на приходите на \"Юнайтед\". Клубът обяви, че  очаква и големи загуби .", "date": "2019.11.26", "title": "\"Манчестър юнайтед\" е на прага на рекорден договор с Haier"}
{"url": "https://www.dnevnik.bg/evropa/2019/11/26/3997640_rumuniia_obmislia_da_uvelichi_minimalnata_rabotna/", "text": "Румънският вицепремиер Ралука Туркан обяви, че правителството обмисля увеличаване на минималната работна заплата през 2020 г. с най-малко 7.2%. Очаква се тя да нарасне от 435.85 евро на 467.28 евро, съобщава БТА. Туркан написа в профила си във \"Фейсбук\", че предвиденето увеличение от 7.2% е минималното обсъждано. Тя посочи, че минимална заплата получават близо 1.4 млн. души, които са почти една четвърт от общия брой работещи в Румъния. По-рано днес президентът Клаус Йоханис подчерта, че \"увеличението на минималната заплата не е само искане на синдикатите, а е една необходимост и ще се осъществи\". Същевременно финансовият министър Флорин Къцу заяви, че Румъния ще се откаже от диференцираната минимална заплата за служители с висше образование, тъй като това е дискриминационна практика. \"Румъния е единствената страна в света с няколко минимални заплати, а Конституцията казва ясно, че има само една минимална заплата. Дискриминацията се появява в момента, в който се появяват различни типове минимални заплати\", заяви Къцу.", "date": "2019.11.26", "title": "Румъния обмисля да увеличи минималната работна заплата до 467 евро"}
{"url": "https://www.dnevnik.bg/sviat/2019/11/26/3997524_sreshtata_trump-borisov_otvud_komplimentite_i/", "text": "\"Възнамеряват\", \"планират\", \"ще\"... Това се повтаря често в двата основни документа след срещата на президента Доналд Тръмп с премиера Бойко Борисов в Белия дом в понеделник. И има обяснение, защото двете съвместни изявления - на президента и премиера и по рамката за стратегическо партньорство - констатират състоянието на двустранните отношения и изброяват намерения и планове за бъдещите до 10 години. Този път прави впечатление акцентът върху конкретен отбранителен обект - координациония център на НАТО във Варна, и енергиен проект - интерконектора с Гърция. Повече внимание заслужават още и интересът към ядрената енрегетика на България и отбелязването на проблема с медийната свобода. Още в първите изречения и на двете места се изтъква, че САЩ и България са  . Както и че \"в основата на нашите отношения продължава да стои общата ни принадлежност към демократичните принципи и ценности, включително върховенството на закона и спазването на правата на човека\", а трансатлантическата общност е от нации \"обединени от споделени саможертви и ангажимент към обща отбрана, демократични ценности, справедлива търговия и взаимни стратегически интереси\". Фокус върху постижими проекти В същото време (с малки изключения) не се вижда нещо принципно ново, а по-скоро се забелязва повече прагматизъм. За това говори и посланик Херо Мустафа преди дни в София, когато каза, че трябва \"заедно да работим към цели, които са  \". Изявленията от Вашингтон показват настойчивост по проекти, част от които идват от времето на предишни администрации във Вашингтон и очевидно ще са във вниманието и на следващите. Някои от тях са свързани и с политиките (т.е. са извън едноличния контрол на българското правителство) и финансирането на Европейския съюз. Такава е Междусистемната газова връзка Гърция-България - тя добива конкретна форма още през януари 2011 г. и е съфинансирана по Европейската енергийна програма за възстановяване на ЕС. Такъв е и Военноморският координационен център във Варна, чието създаване се основава на решение от срещата на върха на НАТО през 2014 г. и изявеното от България по-късно желание да бъде домакин на такъв център за т.нар. адаптирано предно присъствие (такъв вече има в София). В двата текста има много принципни положения, както и някои конкретни проекти и инициативи, особено в отбраната (споменатият център във Варна) и енергетиката - газовият интерконектор Гърция-България и плаващата платформа за съхранение и регазификация край Александруполис като средство за превръщането на България в \"истински разпределителен газов център и ключов източник на регионална енергийна сигурност\".      Невидимото между редовете и думите Има и позиции, опаковани в по-общи фрази, което не ги прави по-маловажни.  през България, но има изречение, което като че ли хвърля сянка над този проект на Русия в Турция, смятан във Вашингтон за политически: \"Споделяме виждането за разработване само на енергийни проекти,  .\" У нас продължаването от турската до сръбската граница продължава. Но тези дни статистиката показа, че Турция купува тази година толкова малко руски газ (най-вроятно защото втечненият е много по-достъпен от преди, а не само заради проблемите на икономиката ѝ), че обемът се задоволява от стария \"Син поток\". Унгария, на която се разчита да продължи тръбата до Австрия, все още не дава окончателен отговор и продължава да говори за 3 алтернативи (запазване на преноса през Украйна, внос на скандинавски газ от запад и продължението на \"Турски поток\"). В частта за укрепване на демокрацията и   фразите отново са подбрани така, че да се посочи проблем, но да не изглежда като намеса във вътрешните работи на друга страна. Това е и един от водещите принципи на президента Тръмп още от предизборната му кампания, който негови критици определят като вид национализъм и отстъпление от защитата на фундаментални принципи на отворените общества, а симпатизанти в чужбина - като уважение към суверенитета на другите. И в документа Тръмп-Борисов, и този за стратегическото партньорство се казва, че САЩ \"насърчават България да продължи борбата с корупцията, която възпрепятства доверието в публичните институции и икономическия растеж\". Предложението на Вашингтон е за помощ чрез \"активно съдебно и полицейско сътрудничество, техническа помощ и обучение\", но също така и по-конкретно е посочено къде са проблемите: в предотвратяването и съдебното преследване на корупцията по високите етажи, в транснационалната организирана престъпност и във финансовите престъпления в България (за последните две е достатъчно да се напомни вървящото в момента в САЩ дело за парне на милиарди долари срещу базираната в България OneCoin). Предупреждение по повод \"Марица изток 3\"? Реакцията от българска страна, е че се планира създаването на \"условия за силно икономическо развитие, като зачита първостепенната роля на закона и  .\" Последното сочи и в конкретна, макар и не назована, посока - деклариране от правителството на защита от опити за национализация на \"Контурглобал Марица изток 3\". Идеята за подобно одържавяване изскочи през 2015 г. в пакет предложения за реформи от името на четирите национално представени работодателски организации – КРИБ, БСК, АИКБ и БТПП. Като \"техническа грешка\" бе попаднало и името на \"AES Марица изток 1\", а още тогава енергийният министър Теменужка Петкова категорично отхвърли реализирането или обмислянето на подобна идея. Но апетитите в България към тези базови мощности не са изчезнали напълно, още повече, че договорите с двете американски компании изтичат през 2024 г. и 2026 г. Внимание заслужава и попадането на  . Двете страни \"възнамеряват да си партнират в защитата на медийните свободи\", се казва в текста за стратегическото партньорство. В изявлението на президента премиера това е описано така: \"Съединените щати твърдо подкрепят медийната свобода в глобален мащаб, тъй като свободната преса е от съществено значение за демократичните нации, и насърчават България да продължи да защитава свободата на медиите.\" От тези формулировки с глобални мащаби не е ясно коя е страната със сериозен проблем с медиите, но в случая името ѝ е известно на всички.      Център не по-малко важен от база Съвсем малко след като Борисов повтори пред български журналисти позицията си, че няма да допусне никакви   и иска Черно море да е за яхти и круизни, а не бойни, кораби, изявлението му с Тръмп от Вашингтон казва нещо по-различно. \"Нашите въоръжени сили са обединени в защита на свободата и очакват  , което е от особена важност за евроатлантическата сигурност.\"  Следва и звучащото като още по-обвързваща позиция: \"Двете страни имат желание да си сътрудничат допълнително както двустранно, така и в рамките на НАТО, за да подкрепят способностите на България за  , посредством което ще се укрепи нашата колективна сигурност по югоизточния фланг на НАТО. Съединените американски щати и България очакват да бъде проведен стратегически диалог на високо равнище за по-нататъшно обсъждане на изпълнението на тези цели.\" Всъщност, в Белия дом българския премиер, известен с предпазливостта си да не дразни Русия по военни въпроси и да си спести вътрешнополитически дебат и русофилски страсти, очевидно е бил \"подбутнат\"  , за който е поет ангажимент още преди 4 години. Независимо от думите на Бойко Борисов, ето какво каза на 1 октомври миналата година на заседание на парламентарната комисия по отбрана командващият на Военноморските сили контраадмирал Митко Петев: \"Един от проектите, по който Военноморските сили работят е изграждане на Военноморски координационен елемент. Към момента Регионалната координационна функция на НАТО в Черноморския регион се извършва от Морското командване в Норууд във Великобритания. България желае обаче да има един координационен елемент, който е в Пункт за базиране – Варна за който работим, за да имаме пряк принос към колективната отбрана. Ще донесе изключително много позитив, защото ще можем да разполагаме с цялата информация, с която НАТО разполага за Черноморския регион. Освен това ще има възможност да се координират действията на постоянните групи и по този начин ще има нормално разпределение на инфраструктурата на Алианса.\" Дори само така описан,  . С него не само ще се подобри наблюдението какво се случва в западната част на Черно море и гарантиране, че НАТО ще действа свободно там (за това също ще трябват модерни 3D радари, комуникационно оборудване и кораби за охрана на брега и прочистване от мини), но и вероятно ще се подготвят упражнения, логистични планове и комуникация с местните военни структури, за да може, ако се наложи бързо реагиране, всички да са подготвени. Контролът на България над въпросното бързо реагиране на сили съществува под формата на това, че решенията в НАТО се взимат с консенсус в Северноатлантическия съвет на 28-те държавни лидери.      Газ и ядрено гориво Вече е достатъчно широко известен засиленият американски интерес към откъсването на България от енергийната зависимост от Русия и в частност  . Интерконекторът с Гърция и инсталацията за втечнен газ в Александруполис са ключови моменти, отбелязани в документите от Вашингтон. Но те не са единствените и в двата текста са посочени два форума, зад които стоят още газови инфраструктурни проекти и мрежи - Инициативата \"Три морета\" и Партньорството за трансатлантическо енергийно сътрудничество. Няма как да остане незабелязано и изречението \"Нашата обща цел е България да се превърне в истински разпределителен газов център и ключов източник на регионална енергийна сигурност,  , функциониращ въз основа на пазарните принципи\". То доста ясно показва, че под енергийна (и национална) сигурност се има предвид независимост не само от външни доставчици (\"Газпром\"), но и от вътрешни монополисти. В същото време не може да не се направи връзка и с изявлението Тръмп-Борисов заради употребеният там израз \"справедлива търговия\". В разбиранията на сегашната администрация на САЩ това е нещо по-различно от \"свободна търговия\" и съдържа елемент на протекционизъм. Принципният спор за свободна или справедлива търговия не бива да отвлича вниманието от реалността, че става дума за цени на втечнения газ, които България да може да си позволи. При толкова малък пазар (дори, ако смята в комбинация с Гърция и Северна Македония) и гъвкавостта е по-малка и доставчиците предпочитат дългосрочни договори. Интересът на България е да има разнообразен достъп до втечнен газ, но да купува, само ако цената е конкурентна. Зад това стои идеята за български дял в теринала в Александруполис, където могат да спират кораби от САЩ, Катар, може би и от Израел. Вълнения в България предизвика интересът на САЩ към ядрената енергетика. В позицията на двете правителства се говори за \"диверсифициране на ядрено-енергийния сектор\" на България, а в тази на президента и премиера - за подкрепа за \"експедитивното лицензиране и използване на американско ядрено гориво за атомната електроцентрала \"Козлодуй\". Американският опит в този сектор в Източна Европа като че ли сочи ясно  . Първото е интересът на \"Дженерал илектрик\" към доставка на турбини за съществуващи и изграждащи се ядрени мощности с руска технология. Компанията спечели през последните 3 години такива договори за финландската \"Ханхикиви 1\" (\"Росатом\" ще я завърши вероятно към 2028 г.), турската \"Аккую\" (по нея се работи и целта е да е готова през 2023 г. за 100-годишнината на Турската република) и разширението на унгарската \"Пакш\" (то тепърва започва). Но след 2014 г. изглежда практически невероятно американци да бъдат допуснати от Русия до неин евентуален проект в Белене.      Интересът на \"Уестингхаус\" (от малко повече от година е собственост на инвестиционно поделение на канадска компания) е за нещо доста по-непосредствено -  Поделението ѝ в Швеция произвежда и зарежда с гориво руски ВВЕР реактори от казахски, френски и руски обогатени ядрени елементи. Единствено руската ТВЕЛ е другият производител и доставчик. \"Уестингхаус\" зарежда реактори в Украйна от 2005 г. и в момента обслужва 6 от 15-те местни \"руски\" реактора ВВЕР-1000 (от 2021 г. трябва да станат 7) по договор от 2018 г. През август 2018 г. държавната ČEZ обяви, че ще използва гориво на \"Уестингхаус\" за първи блок на АЕЦ \"Темелин\" с цел да разнообрази доставчика. През 2019 г. всъщност е в ход процедура за лицензиране на това гориво. За Чехия това има стратегическо значение, защото сега ядрената енергия е около една трета от произведената в страната, но прогнозите показват, че към 2040 г. делът ѝ може да се повиши до 46-58 процента. ", "date": "2019.11.26", "title": "Срещата Тръмп-Борисов отвъд комплиментите и прегръдките"}
{"url": "https://www.dnevnik.bg/sport/2019/11/26/3997653_s_dva_gola_za_dve_minuti_psj_spria_real_v_zrelishten/", "text": "\"Реал\" (Мадрид) и ПСЖ не се победиха в зрелищен мач от предпоследния кръг в груповата фаза на Шампионската лига. На \"Сантяго Бернабеу\" дербито от група А завърши 2:2, но резултатът позволи на домакините да се класират за осминафиналите. Тимът на Зинедин Зидан се виждаше като победител до 81-ата минута, когато водеше с 2:0. Испанският отбор обаче рухна и в рамките на 120 секудни допусна две попадения. Карим Бензема вкара два пъти за \"Реал\", ознаменувайки 100-ия си мач в турнира.  ПСЖ обаче изравни с голове на Килиан Мбапе и Пабло Сарабия. Срещата беше белязана от намеса на технологията за видеоповторения. След първоначално отсъдена дузпа за ПСЖ и червен картон за вратаря на \"Реал\" Тибо Куртоа, реферът Соареш Диаш отмени решението си. В двубоя \"Реал\" получи и удар след контузия на Еден Азар. За \"Реал\" класирането във фазата на елиминациите е 23-о поредно. Последният път, в който испанският тим не участваше на тази фаза е през сезон 1996-97, това е и единственият сезон от 1977-78, в който \"Реал\" не играе в европейските турнири. За ПСЖ това беше край на серията от четири поредни победи. Френският тим допусна и първите два гола в мрежата си от началото на турнира. В 17-ата минута Еден Азар задържа между трима футболисти на ПСЖ и продължи атаката надясно. Последва центриране и удар на Иско в гредата, а при добавката Бензема не сгреши. В края на първата част дойде и най-спорния момент в мача. ПСЖ открадна топката в средата на терена, последва извеждащ пас към Мауро Икарди, който беше съборен от Куртоа в наказателното поле. Първоначално реферът Соареш Диаш изгони белгийския страж и посочи бялата точка.      След преглед на ситуацията с технологията VAR, португалският рефер отсъди нарушение на Идриса Гей в средата на терена срещу Марсело. След почивката ПСЖ потърси промяна, като на терена се появи и Неймар. Бразилецът обаче не донесе нужния ефект и рядко играеше с топката. \"Реал\" продължи да бъде по-добрият отбор на терена и в 79-ата минута Бензема се разписа за втори път.      Испанците се виждаха победители, но за 120 секунди рухнаха и допуснаха два гола. Първо грешка на Варан в 81-ата минута позволи на Мбапе да вкара от няколко метра. Две минути по-късно резервата Пабло Сарабия изравни след удар с левия крак - 2:2. В добавеното време и двата тима можеха да вземат трите точки, като пропуснаха по едно много изгодно положение. Мбапе пропусна от няколко метра, а Гарет Бейл уцели греда от фаул. След мачовете в останалите групи станаха ясни и два други тима, които се класират за осминафиналите. \"Манчестър сити\" изненадващо завърши 1:1 с \"Шахтьор\" (Донецк) на своя \"Етихад\", но резултатът се оказа достатъчен на \"гражданите\" да си осигурят класиране напред. След пет мача тимът на Пеп Гуардиола има 11 точки, а укрианците са с шест. \"Динамо\" (Загреб) загуби от \"Аталанта\" и остава трети с пет точки, докато италианците са с четири. До осминафиналите стигна и \"Тотнъм\", който записа зрелищен обрат срещу \"Олимпиакос\" от 0:2 до 4:2 на своя стадион в Лондон. В другия двубой в група В \"Байерн\" (Мюнхен) разгроми \"Цървена звезда) като гост с 6:0. Кръг преди края \"Байерн\" и \"Тотнъм\" са съответно с 15 и 10 точки и продължават напред. В група D интригата за второто място се увеличи, като \"Ювентус\" победи \"Атлетико\" (Мадрид) с 1:0 и застраши испанците. \"Бианконерите\" взеха три точки с гол на Пауло Дибала и са сигурен осминафилист с 13 точки. \"Атлетико\" е втори със седем точки, а след успех над \"Локомотив\" (Москва) \"Байер\" (Леверкузен) събра шест.", "date": "2019.11.26", "title": "С два гола за две минути ПСЖ спря \"Реал\" в зрелищен мач"}
{"url": "https://www.dnevnik.bg/sviat/2019/11/26/3997168_zemetresenie_subori_sgradi_i_predizvika_panika_v/", "text": "Земетресение с магнитуд 6.4 бе регистрирано днес в Албания в ранните часове на деня и предизвика паника в столицата Тирана и крайбрежния град Дуръс, съобщи БТА като се позова на данни от американския Геофизичен институт и на Европейско-Средиземноморския сеизмологичен център. Трусът е бил на 10 километра северозападно от град Шияк в Албания, посочва Ройтерс, като се позовава на американския институт. Той е станал на дълбочина 10 километра и е бил регистриран в 3,54 ч. местно време, допълва ДПА, като се позовава също на американския институт. Агенцията уточнява, че трусът е бил само на няколко километра от Дуръс, който се намира на около 25 километра западно от Тирана. Епицентърът на труса е бил в Адриатическо море, на 34 километра северозападно от Тирана, пък пише Франс прес, като се позовава на европейския център. Жертвите са поне шест. Онлайн изданието \"Албейниън дейли нюз\" съобщава, че пострадалите са над 70 души.      Според данните на американския институт за последните 20 години Албания само веднъж е била разтърсвана от трус с магнитуд по-голям от шест и това е било през 2003 г., като тогава магнитудът е бил 6,3, допълва ДПА. Италианската агенция АНСА съобщава, че сегашното албанско земетресение е било усетено и в италианските области Пулия и Базиликата. В Албания засега се говори за значителни щети, посочва Франс прес, като цитира Албана Каджахай, говорител на министерството на отбраната. Съобщава се за триетажен хотел в Дуръс, който е рухнал, както и за друга сграда в центъра на града, която е била силно повредена. АП съобщава за рухнал ресторант в същия град. Щети има и в Тумана, на около 30 километра северозападно от Тирана, допълва Франс прес. Към този момент няма данни за пострадали българи при земетресението в Албания с магнитуд 6,4 по скалата на Рихтер, регистрирано малко преди 4 часа тази сутрин. Епицентърът на труса е на 34 километра западно от столицата Тирана, под повърхността на Адриатическо море. Има разрушени сгради, засега няма информация за пострадали хора. Това съобщиха от пресцентъра на Министерство на външните работи. По данни на българското посолство в Тирана електричеството и интернет връзката е прекъсната на много места в страната. В мисията ни е сформиран кризисен щаб и екипът е в готовност за оказване на съдействие. Не са постъпили данни за пострадали български граждани или за загубена връзка с наши сънародници в Албания. В страната е създадена консулска група за взаимопомощ и информация, към която също не са постъпили данни за пострадали граждани на други държави. При необходимост българските граждани могат да се свържат с посолството ни в Тирана на телефони +355 4 22 33 155 и +355 4 22 32 906. След първия трус са последвали няколко вторични, сред които и един с магнитуд 5.3, допълва Франс пред, като се позовава на Европейско-Средиземноморския сеизмологичен център. Първият трус е бил усетен и из Балканите, в Сараево, на близо 400 километра от епицентъра, и в Нови Сад, на близо 700 километра от епицентъра, според данни в медиите и съобщения в социалните мрежи. Същият район в Албания беше разтърсен през септември от трус с магнитуд 5.6, определен от властите тогава като най-силното земетресение за последните 20-30 години, допълва Франс прес. Тогава бяха повредени стотици сгради, допълва АП. Балканите са силно сеизмична зона и земетресенията са чести, припомня Франс прес.", "date": "2019.11.26", "title": "Земетресение събори сгради и предизвика паника в Албания през нощта"}
{"url": "https://www.dnevnik.bg/zelen/2019/11/26/3997172_durjavna_kompaniia_i_ministerstvo_sporiat_koi_e/", "text": "Министерството на околната среда и водите, а не държавната компания \"Напоителни системи\" носи вината за безводието в река Въча, довело до  екологична криза. На пресконференция в Пловдив вчера зам.-министърът на околната среда обяви, че държавната компания ще бъде глобена с поне 10 хил. лв. заради това, че не е осигурила достатъчно количество вода в реката в района на Кричим докато са вървели ремонти във ВЕЦ \"Въча 1\". В резултат рибата в реката, която е в размножителен период, е измряла.  \"Не смятаме, че сме виновни, и имаме доказателства за това\", заяви днес пред БНТ Петко Димов управител на клон \"Марица в дружеството. По думите му някой в Министерството на околната среда е подценил ситуацията с развъждането на рибата и не е преценил, че коритото не може да остане без вода. \"Техният график е подаден така, ние го спазваме дословно, каквото са ни казали, сме изпълнили и накрая се оказахме виновни\", коментира Димов. \"Всеки има право да се защити и ние ще се възползваме от това си право, ще представим всички документи\", добави той.", "date": "2019.11.26", "title": "Държавна компания и министерство спорят кой е виновен за безводието във Въча"}
{"url": "https://www.dnevnik.bg/detski_dnevnik/2019/11/26/3997075_prikazniiat_sviat_na_muzikata_razkriva_istoriiata_na/", "text": "И тази година приказката \"Лешникотрошачката\" по музика на П. И. Чайковски ще оживее отново в навечерието на коледните празници. Музикантите от Софийската филхармония ще зарадват децата и техните родители на 22 декември от 11.30 ч. в зала \"България\" с историята за малката Клара, а организаторите от \"Фортисимо Фамилия\" обещават още много забавления в предпразничния ден. В ролята на чичо Дроселмайер ще влезе артиста Теодор Елмазов, а балерината Ангелина Гаврилова ще е Кралицата на мишките. Представлението, чийто диригент ще бъде Максим Ешкенази, е част от образователна програма за деца, която цели да привлече интереса им към класическата музика, като ги запознава по забавен и достъпен начин с инструментите в симфоничния оркестър, с ключови понятия от музиката, както и с историята на известни композитори.      Тази година още сутринта децата ще могат да участват в няколко арт ателиета. От 9 ч. класическата балерина Кристина Чочанова ще покаже на най-ранобудните част от оригиналната хореография на балета \"Лешникотрошачката\". След това заедно с нея децата ще имат възможност да изпълнят част от движенията. В 10 ч. започва ателието по изобразително изкуство, където всеки ще може да си направи коледна играчка, а в 11 ч. малчуганите ще свирят, ще пеят и ще научат интересни истории от света на филхармоничния оркестър. Билетите вече са в продажба в мрежата на  \"Ивентим\"  и важат както за представлението, така и за всички арт ателиета.", "date": "2019.11.26", "title": "Приказният свят на музиката разкрива историята на \"Лешникотрошачката\""}
{"url": "https://www.dnevnik.bg/na_put/2019/11/26/3995377_na_put_vratata_na_bogovete/", "text": "                              Винаги съм била запленена от магичната красота на Южна Америка. Континент с невероятна природа, завладяваща история и най-усмихнатото, лъчезарно и изпълнено с радост от живота население. Неслучайно върховният бог на древните индиански племена, населявали тези земи, е бил Слънцето. Слънцето е навсякъде, цветовете са ярки – от зеленото на Амазония до синьото на Атлантическия и Тихия океан, обливащи южноамериканските брегове. Искам да ви пренеса в света на индианските племена преди \"откриването\" на Новия свят от Христофор Колумб, в света на могъщите империи и древни цивилизации, в Америка – такава, каквато е била преди колонизацията и нахлуването на европейците. Искам да ви разкажа за живота на хората и техните богове, култура, бит и традиции. Искам да споделя преживяното по време на едно изключително вълнуващо и интересно пътуване по следите на поклонниците на бога Слънце, да дам емоциите, породени от срещата с техните потомци, да представя видяното и наученото през месеците, прекарани в Бразилия, Уругвай, Чили, Перу и Боливия. Всяко едно пътешествие те прави по-богат, така е! С всяка една посетена държава, с всяка опозната култура, светилище, селище аз се доближавах и разбирах по-добре техните ценности, вярвания и живот. Буенос Айрес този път бе за мен само отправна точка към водопадите Игуасу. Пътуването ми към това райско кътче започна от столицата на Аржентина с автобус, който местните наричат \"кочекама\" (от испанските coche – кола и cama – легло), и продължи около 15-16 часа. Разбира се, до Игуасу може да се стигне и със самолет, но през двучасовия полет няма да се насладите на чудните гледки по пътя. Слушах \"La Caretera\" (\"Пътят\") на вечния Хулио Иглесиас и пътуването мина неусетно. Още са пред очите ми нощното небе (имах късмет да седя на предната седалка) и Южният кръст. Рано сутринта пристигнахме в Пуеро де Игуасу (Puerto de Iguazú). Температурата бе 20 градуса, през деня щеше да достигне 35, а влажността – значителна. Пуерто де Игуасу е аржентинско изцяло туристическо градче, с чудни хотели, палми и невероятни цветя във всички тонове на дъгата и, разбира се, многобройни сергии с полускъпоценни камъни от близката мина, килими и всякакви ръчно изработени сувенири. Носеше се аромат, несравним с нищо – цветя, щастие и любов! Бързо се настанихме в хотел \"Орхидея\" (тук повечето хотели носят имена на цветя, разбираемо е), след което се разходихме из малките пъстри улички на градчето. Хиляди години преди нас обаче тук са живели индиански племена, чиито потомци днес все още могат да се срещнат в отдалечените селища и резервати. Всяко от тях си има история, култура и вярвания, които си струва да бъдат опознати. Гуараните имат интересна история и съдба не само поради факта, че обитават района, където са съсредоточени едни от най-големите южноамерикански реки като Рио Парана, Рио Парагвай, Рио Уругвай и Рио Игуасу. Вероятно заради техния уседнал начин на живот и вродено миролюбие те стават основен обект за покръстване от страна на йезуитските мисионери. Божиите служители идват на мястото на златотърсачите в региона, след като към края на XVI в. европейците най-сетне осъзнават, че Южна Америка съвсем не гъмжи от скъпоценни метали, както са предполагали. Покръстените гуарани усвояват ценни практически знания от мисионерите и заживяват в комуни, като по този начин се предпазвали от набезите на португалските робовладелци, които събирали работна ръка за кафеените плантации в Бразилия. Повече за книгата ще намерите  тук . ", "date": "2019.11.26", "title": "На път: \"Вратата на боговете\""}
{"url": "https://www.dnevnik.bg/sviat/2019/11/26/3997177_sgradata_na_bulgarskoto_posolstvo_v_tirana_e_napukana/", "text": "Служителите на българското посолство в Тирана прозвъняват българите в Албания след силното земетресение, което разтърси страната тази сутрин, съобщи Министерството на външните работи. Земетресение с магнитуд 6.4 бе регистрирано днес в Албания в ранните часове на деня и предизвика паника в столицата Тирана и крайбрежния град Дуръс Засега няма данни за пострадали български граждани, в мисията не са постъпвали сигнали за бедстващи български граждани. Няма пострадали и сред служителите на посолството и техните семейства. Сградата на мисията е напукана вследствие на труса. По информация, получена чрез координационния консулски механизъм на Европейския съюз няма пострадали граждани на ЕС при земетресението. Учебните занятия в Албания са отменени със заповед на образователния министър. В Дуръс и околностите, където са най-големите поражения, няма ток и телефонна връзка. В Тирана електричеството е възстановено. От министерството уточняват, че към момента няма достоверни данни за жертви и пострадали сред местното население. Според данните на световните агенции жертвите са поне три. Онлайн изданието \"Албейниън дейли нюз\" съобщава, че пострадалите са над 70 души. При необходимост българските граждани могат да се свържат с посолството ни в Тирана на телефони +355 4 22 33 155 и +355 4 22 32 906. В западните части на България земетресението е усетено много слабо от хора, които са били будни в този час на нащта, съобщиха пред \"Фокус\" учени от Националния институт по геофизика, геодезия и география. Трусът е усетен по високите етажи на жилищни блокове в София, Благоевград, Кюстендил, Перни и Пловдив. Няма данни за пострадали хора и материални щети.", "date": "2019.11.26", "title": "Сградата на българското посолство в Тирана е напукана"}
{"url": "https://www.dnevnik.bg/sviat/2019/11/26/3997181_gruzinskata_policiia_razprusna_protestirashti_s_vodno/", "text": "Полицията за борба с безредиците използва водно оръдие, за да разгони протестиращите край парламент в Тбилиси и арестува няколко демонстранти. Това стана часове след многохиляден протест в столицата с искане за реформа на избирателната система, предаде \"Ройтерс\". Водачът на партии \"Нова Грузия\" Георгий Вашадзе каза пред репортери, че са задържани няколко души, включително опозиционен политик. На мястото бяха разположени няколкостотин полицейски служители. Близо 20 хил. участваха в демонстрация по-рано в Тбилиси, за да засилят натиска върху управляващата партия. Протестиращите искат оставката на правителството и предсрочни парламентарни избори. То избухна миналата седмица, след като депутатите отхвърлиха законопроект, предвиждащ премахването на смесените избори и въвеждането на пропорционална система за следващите парламентарни избори през октомври 2020 г. Опозиционните партии смятат, че сегашната система облагодетелства управляващата партия \"Грузинска мечта\", която разполага със 77 процента от местата в парламента. /БТА", "date": "2019.11.26", "title": "Грузинската полиция разпръсна протестиращи с водно оръдие"}
{"url": "https://www.dnevnik.bg/ot_vas/novini_ot_vas/2019/11/26/3997023_hubava_rabota/", "text": "Ремонтиран тротоар в квартал \"Младост 1\", София На снимката: След ремонта, в края на тротоара пред ритуалния дом в квартал \"Мусагеница\"", "date": "2019.11.26", "title": "Хубава работа..."}
{"url": "https://www.dnevnik.bg/bulgaria/2019/11/26/3997142_pri_sledvashtata_mi_sreshta_s_trump_shte_dogorovim/", "text": "Убеден съм, че визовият режим за България ще падне. Това заяви премиерът Бойко Борисов на живо в страницата си във \"Фейсбук\" след срещата си с президента на САЩ Доналд Тръмп. По думите на министър-председателя на следващата среща между двамата ще се договори именно премахването на визи за българите. \"Отдавна не се вълнувам от такива срещи, не ми е за първи път. Президентът Тръмп благодари на голф асоциацията, която му даде карта на почетен член.  Мисля, че той ще дойде в България,  а следващата ни среща ще е за отпадането на визите. Той ме разбра, че ще остане в сърцата на българите, ако направи този жест. Президентът Тръмп ми обеща да работи много активно за падането на визите\", заяви Борисов пред журналисти, като уточни, че вицепрезидентът Майк Пенс със сигурност ще посети България. За шпионския скандал в България Борисов каза още, че с Тръмп са говорили за разразилия се шпионски скандал в България. Премиерът призна, че не е успял да обясни на американския президент как в възможно при повдигнати обвинения за шпионаж български съдия да позволи на председателя на Национално движение \"Русофили\" Николай Малинов да пътува в чужбина, при това в Русия, където получи орден от Владимир Путин. \"За службите и МВР отговарям аз, но съдебната система си е самостоятелна. Всичко това е направило голямо впечатление\", уточни Борисов. Малинов, освен парична гаранция за излизане от ареста, след като му бе повдигнато обвинение, имаше и забрана да напуска страната. След молба съдът му разреши да бъде в Русия за три дни за получаването на ордена. Това разрешение на съда стана повод главният прокурор Сотир Цацаров да попита защо въпросният съд не е поискал мнението на прокуратурата, преди да се произнесе. Бизнесменът Тръмп веднага схвана за какво става въпрос По думите на Борисов Доналд Тръмп е разбрал, че проектът за изграждане на АЕЦ \"Белене\" е много добър. Именно заради това още следващата седмица американски ядрени експерти ще дойдат в България, за да видят цялата инфраструктура както в Белене, така и в Козлодуй.      \"АЕЦ \"Белене\" е 100% българска централа. Не мога да почна да правя американски реактори и да хвърля два чисто нови реактора в реката. Българите ще започнат да ме бият с камъни. Президентът Тръмп е бизнесмен и веднага схвана за какво става въпрос\", добави Борисов.", "date": "2019.11.26", "title": "При следващата ми среща с Тръмп ще договорим падането на визите, обяви Борисов"}
{"url": "https://www.dnevnik.bg/analizi/2019/11/26/3996971_nishto_ne_struva_i_puknata_para_ako_dopuskame_da/", "text": "                          О Всяка детска смърт е повод за размисъл за смисъла на живот, в който не можем да опазим децата си. Какво си преживял, ако поне веднъж не си видял неподправената и безметежна житейска радост в очите на едно дете? Българите сме мазохистичен народ. Благи домашни животни сме. Преживяме и мучим удоволствено, докато дерат кожата на ближния. Крещим само като ни стиснат болезнено за вимето или топките. Иначе се оставяме да ни доят перфидно и системно, по всички начини и до последната капка, без да ни е еня за млякото в държавния гюм, ако имаме обор и сено в яслата. Животът си е наш и ще го живеем така, както каже господарят. Почивните дни преминават в разисквания кой е виновен и какви са причините за смъртта на 3-годишното дете. Развихри се такава буря, че вълненията около избора на Гешев ми се сториха като лек и топъл есенен полъх. Преглеждам информационния поток в телефона си – Включвам дистанционното на телевизора и превъртам каналите. Спирам при Жени Марчева, която в съботната сутрин е дала възможност на здравия разум да влезе в студиото. Ето една от последните фрази на адвокат д-р Мария Петрова (специалист по медицинско право), гост в предаването: \"Реакцията на премиера Борисов противоречи на основните принципи на правовата държава начинът, по който се разпредели болница, която да направи експертиза, раздадоха се присъди, противоречи, с категоричност, на всички правила Излезе така, че вместо презумпцията да бъде \"невинен до доказване на противното, с влязла в сила осъдителна присъда\", за лекарите стана \"виновен до момента, в който премиерът казва\".\" Нека добавя, че болницата, която беше посочена от премиера да прави проверката по случая, не притежава педиатрично отделение, т.е. експерти по педиатрия, а ще дава експертна оценка за причините около смъртта на дете. Кой да го знае? По-важното е, че обществото полегна доволно на хълбок. Виновниците са посочени с категоричен жест и присъдата е издадена преди процеса. Да ги линчуваме! Новинарските редактори само това чакат, за да ни залеят с непремерени коментари. Да се случи нещо такова и да прозведат скандал, да плиснат насъбралата се помия върху някой беззащитен нещастник и да отклонят вниманието от същественото – управленския хаос, политическите манипулации, изборните битаци, минимизираната демокрация и всеобщото недоверие към институциите. Новинарските емисии зинаха с беззъбите си уста като глутница недохранени улични псета, биещи се за оглозган кокал. и говорят само от трето лице, за да не проличи безвкусно положения им грим, но ако в челюстта им попадне някой беззащитен медик, въвлечен по необходимост в системата на управленското безхаберие, политическото безволие и обществения кретенизъм, тогава челюстите на хищната журналистика дрънчат като кастанети. Същественият въпрос е: защо на обществения ешафод вместо истинските виновници и причини за тази семейна трагедия, се поставят честта и общественият авторитет на една благочестива професия, необходима на всички? За нивото на зрялост на едно общество се съди и по отношението му към медиците и учителите. Необразованите мнозинства изливат гнева си върху образованите малцинства. Завишеният праг на традиционните морални рефлекси в едно незряло общество предполага неговата деморализация. Когато са деморализирани върховете, няма как да падне светлина в подножията и низините. Тогава се задействат тъмните сили на общесвената емоция, направлявана от политическия популизъм в избрани ударни точки, преди правосъдието да ги е разпознало. от разпалените общестени страсти, преди правосъдието и законът да се произнесат. Един ленински жест на премиера, изправен на високия властови постамент с протегната високо ръка в посока на революционната саморазправа, и гилотината падна, жертвите са посечени. Нека сега опитам да предвидя последствията. Отстранените директори (най-малко двама от тях) по всяка вероятност ще се върнат на постовете си след приключване на проверката по случая, но всеки с различен дял от вината. Като имам предвид кой ще прави проверката имам и своите предположения за разпределението на вината. Ще оставя на вас да се досетите. Задкулисните игри са непредвидими. Довчеращни врагове се впиват в страстна прегръдка в името на взаимния интерес. Мисля, че и този път ще танцуват салса. Има кой да дирижира оркестъра, кой да изпълнява солата. Слугите на повикване са достатъчно и на всички нива. Отстраняването на тримата директори, без пряка вина за случая, има за цел временно погасяване на последствията, успокояване на общественото напрежение и отклоняване на погледа от проблемите в системата, създали предпоставки за трагедията. Никой директор не е в състояние да се предпази от рисковете на общия хаос, който е заплаха за всички ни. защото не носят тежестта на преки участници в трагедията. Тяхната връзка със случая бързо ще бъде забравена. Единствената им вина е, че са част от ръководния състав, обслужващ системата, но едновременно с това са приели доброволно риска да бъдат и потенциални нейни жертви. Те са необходимите бушони на общественото напрежение, което не бива да предизвиква токов удар във върховете на управленската стълба. Те са приели доброволно тази участ и си носят последствията. Привилегиите на високия пост не могат да компенсира негативите, които застрашават името, което стои зад него. Въпросът опира до личните приоритети и личния морал. Водачите с морал и мъжество са истинските лидери. Такива са недостиг в системата. Non ducor, duco. Не се безпокоя за директорите, а за армията подчинени. Няма бивши директори, а армия от бивши подчинени. За първите все ще се намери нова работа. Да му мислят редовите армейци. Нещастието, сполетяло 3-годишното дете, е общо нещастие, защото утре ще сполети друго семейство, вдругиден ще дойде по-близо до нас, ще застигне наши близки или нас самите, докато чакаме на анонимната опашка пред някой спешен кабинет. Няма въртолети за всички, самолетите също не стигат. Затова по веригата, а всички останали ще стоят пред екраните на телевизора и ще ги сочат с пръст. Като показалеца, насочен към д-р Елена Георгиева. Виновните викат \"дръжте виновните\". За ругателите е средният ми пръст. Взех го назаем от Кошлуков. За обруганите е моята професионална и лична емпатия. В България системата съществува като обърната пирамида – най-голямата тежест пада върху една точка, а не върху основата, която се е вирнала нагоре и се е освободила от тежестта. Всички последствия на организационния хаос, бездушието на държавата и обществото ще продължат да се стоварват върху професионалната чест на редовите медици, които в различна степен, подобно пациентите, са жертва на системата, прехвърляща удобно вината за собствената си непригодност върху гърба на медицинското съсловие. Всички ние, медиците, въвлечени от неотменимия си дълг, понасяме последствията на общественото клеймо, стигмата на манипулираното общество, на което не достигат морални стожери и функциониращи морални рефлекси. Реакциите след смъртта на това невинно дете е показателна за обществената деформация, за тихото доброволно съгласие на всички нас, които живеем в несигурност и недоверие във всичко и всички, в условия на институционална безотговорност, потенциални потърпевши от деформираната до неузнаваемост здравна система.  Безконтролната система на здравеопазване, която работи на ишлеме и с формални стандарти и управленски хаос. Архаичната система на специализация, която отблъсква младите лекари, превръща ги в черноработници, която ги заробва, но не ги обучава добре, а ги взема за еничари, пълнеж на кадрови дупки. Липсата на държавническа отговорност и споделена политическа воля здравеопазването да бъде припознато като система в бедствие, за да се стане нeизбежен и спешен приоритет на държавата. Инертното българско общество, което се залавя за всяка медийна провокация и се нахвърля върху медицинското съсловие, но нехае за проблемите в здравната система, които забелязва едва когато засегнат някого лично. Всички медици, които доброволно сътрудничим на тази грохнала от вътрешни противоречия система и продължаваме да работим за нея поради неизбежната грижа за насъщния с присъщата ни заробваща привързаност към професията и неотменимия, но необгрижен от държавата дълг към обществото. Огромното мнозинство редови български медици (лекари, медицински сестри, лаборанти и фармаколози), са спонсори на държавата и го твърдя от позицията на моя 40-годишен опит по всички нива на българската медицина, от лекар в малко периферно градче, през градска и областна болница, до ръководител на клиника, с цялата отговорност на професионалната си чест и морал.", "date": "2019.11.26", "title": "Нищо не може да заличи последствията от смъртта на едно дете"}
{"url": "https://www.dnevnik.bg/analizi/2019/11/26/3997067_analogovoto_ni_upravlenie_pak_vze_na_mushka_chastnata/", "text": "                         Аналоговото управление на държавата отново демонстрира, че не разбира как функционира съвременната икономика и тръгна да регулира, сертифицира, забранява, този път хотелските услуги, предлагани от Airbnb.com и подобни сайтове. Десетки хиляди българи изкарват къде основни, къде в повечето случаи допълнителни доходи от отдаване на апартаменти под наем. Клиенти са им все повечето индивидуални чуждестранни туристи, които пристигат с бюджетни полети в София, а и в други градове. Ако направим проста сметка, излиза, че хотелите няма как да поемат този поток. Според \"Капитал\" само в столицата се предлагат 2800 апартамента, което лесно можем да сметнем, че е равно на над 100 хотела. Това стимулира инвестициите в най-подходящите за такива услуги райони – евтини и с добра комуникация, предимно на север от метростанция \"Сердика\". Да не говорим, че много туристи предпочитат да спят при домакини, а не в хотели. За получаване на по-добра представа за мястото, което посещават. на такива места за настаняване, които могат да се използват за паркове, спортни съоръжения или друго. Второ, и без това София има сериозен проблем с празните жилища, които по различни оценки са средно 20% от общия фонд. През Airbnb и подобни поне на част от тях се намира приложение, и то такова, което е печеливше. Всички те плащат данъци. Разплащанията през тези сайтове се извършват електронно, няма пари в брой, което означава, че са лесно проследими. Логиката на вносителите на промените Менда Стоянова и Валери Симеонов обаче е друга. Защо може да е просто, след като може да е сложно, питат те! И се опитват да задължат апартаментите да се сертифицират в туристически обекти от клас Б, да ходят до общината, да попълват декларация, да слагат табела, да обявяват тарифа... Ако не го направят до 3 месеца – глоби и спиране на дейността. Не само за тях, но и за платформите, които посредничат. Нещо, което в динамичния свят на електронните услуги е много остарял подход. Днес, ако предлагаш качествено настаняване, рейтингът ти е висок и можеш да си позволиш да покачваш цените си. И обратното, ако има много оплаквания от клиенти, цената ти пада, никой не иска да спи при теб и на практика изпадаш от пазара. Така действа пазарът в България, в Сомалия (откъдето се върнах преди седмица и – да, и там се предлагат и Airbnb, и други), в Индия и в САЩ. ако иска да критикува домакина си. Какъвто телефон се похвали, че е пуснала министър Ангелкова. Това важи не само за хотелите впрочем, но и за ресторанти, кафенета и каквото се сетим. Лесно е да си представим до какво ще доведе налагането на бюрократщина върху апартаментните нощувки. Много хора ще се откажат от тях. Районите като този на север от \"Сердика\" отново може да тръгнат да западат, защото привлекателността им ще спадне. И държавата ще трябва да се намеси като \"Спасителят в ръжта\" и да финансира по европрограми от типа \"Красива София\" фасадите на сградите. Нещо, с което в момента все по-добре се справят собствениците им. Вярно е, че в много европейски градове има недоволство срещу тези услуги. Само че София има други проблеми за решаване в момента. Като Именно ако се остави частната инициатива, тя ще реши тези проблеми. Като освен това ще осигури достатъчно места за настаняване, които да поемат увеличаващия се туристически поток, без да се налага строителството на стотици нови хотели. Със свързаното с това унищожаване на зелени площи. Директно мога да направя паралел с унищожената преди четири години автомобилна услуга Uber. И там новите технологии бяха спрени заради интереса на няколко големи играчи в таксиметровите услуги. Споделените автомобили (слава богу \"Спарк\" са на пазара) решават друг централен въпрос – с паркирането. Сега в над 90% от времето автомобилите в София са паркирани някъде. Представете си какво означава да свалим този дял само с няколко пункта. Ще са необходими двойно по-малко места за паркиране, което ще позволи да изградим много по-красива София. Светът върви натам. И ние също. От нас зависи с какви крачки обаче.", "date": "2019.11.26", "title": "Аналоговото ни управление пак взе на мушка частната инициатива"}
{"url": "https://www.dnevnik.bg/bulgaria/2019/11/26/3996898_kartografirane_na_vissheto_obrazovanie_polezna_stupka/", "text": "Държавата планира да приеме документ, който да определя профила и териториалната структура на висшето образование в страната, т.е. на практика да казва в кои региони какви висши учебни заведения да има и обучение в какви специалности да предлагат те. Става въпрос за Национална карта на висшето образование, изготвянето на която се предвижда в срок от една година от приемането на промени в Закона за висшето образование, които се очаква да бъдат обсъждани на първо четене в парламента до дни. Националната карта на висшето образование ще бъде приета от Народното събрание по предложение на Министерския съвет. След това всяко решение за откриване, преобразуване, закриване или финансиране от държавата на висшите училища ще трябва да се прави в съответствие с картата. Преди приемането й ще бъде въведен временен мораториум за разкриване на нови университети или филиали. В момента висшите училища са 51, от които 37 са държавни и 14 - частни. Голяма част от тях имат по няколко филиала, които са разкрити с решения на парламента след процедура по акредитация. За тази учебна година  държавата финансира приема на първокурсници в около 37 хил. места , като част от тях останаха незаети и след третото класиране. Предизвикателства  В мотивите на законопроекта, чийто вносител е Министерският съвет, се посочва, че цел на създаването на националната карта е стимулиране на висшите училища да съсредоточат усилията си върху подготовката на кадри с необходимото качество и отговарящи на потребностите на пазара на труда. Заради недостиг на кадри  държавата ще освободи от такси студентите в някои специалности .  В становище на Конфедерацията на работодателите и индустриалците в България (КРИБ), изпратено до ресорната комисия в парламента, предложението за създаването на картата се \"приветства\", тъй като тя ще стимулира подготовката на качествени кадри за пазара на труда. От Конфедерация на труда \"Подкрепа\" също оценяват положително предложението и припомнят, че многократно са критикували необоснованото разширяване на обхвата на направленията с \"екзотични специалности\". Притеснения  Според становище на Съвета на ректорите националната карта няма да бъде ориентир за системата от съществуващи висши училища, филиали и професионални направления, а инструмент за централизиране на решенията за разкриване на нови звена и направления, което заменя академичната автономия с административен подход и е потенциално опасно за развитието на системата. Освен това ректорите посочват, че може да се създаде несправедливост, като се фиксира с акт на парламента сегашното положение, което не е добро, т.е. на практика да се узаконят структури с ниско качество на образованието, докато големи университети, доказали се в обучението на студенти, не са разкривали филиали в някои градове. Миналата година  Софийският университет \"Св. Климент Охридски\" поиска да разкрие филиал в Бургас , но процедурата е още в Националната агенция по оценяване и акредитация. Създаването на националната карта, която на практика ще определя в кои университети обучение по какви специалности да се предлага, ще доведе до ограничаване на конституционни права, се посочва в становище на Великотърновския университет \"Св. св. Кирил и Методий\". В него се казва още, че студентите от всички региони имат право на еднакъв достъп до образование в избраните от тях специалности.", "date": "2019.11.26", "title": "Картографиране на висшето образование: полезна стъпка или несправедливост"}
{"url": "https://www.dnevnik.bg/detski_dnevnik/2019/11/26/3997098_kak_edno_malko_momiche_se_uchi_da_jivee_s_autizum/", "text": "                         Миглена Методиева е неразличима от всяко 5-годишно дете. Скача на батут, хвърля надуваеми жаби в кош, люлее се силно, тича, подскача на възглавници. Когато е на около 2-годишна възраст, родителите й забелязват, че нещо с нея не е наред, защото не говори. Лекарите установили атипичен аутизъм. Сега, три години по-късно, повече от две от които работа с терапевта Анна Динчева от  Регионалния център за подкрепа на процеса на приобщаващото образование , Меги вече говори и разбира почти всичко.      \"Тя тогава не можеше да комуникира, не говореше, издаваше само звуци и викове, ползваше памперс. Сега се обува, събува сама, храни се сама. Общуваме добре, ние си я разбираме 100% - когато има нужда или проблем. Откакто започнахме работа с Ани, с голяма част от стереотипите се разделихме, остана само изразяването на емоции - когато нещо й е ново или когато има силна радост\", обяснява бащата Валентин Методиев. Говорим с родителите и терапевта в пълната със специални уреди зала за ерго- и сензорна терапия към Регионалния център за подкрепа на процеса на приобщаващото образование. Това е първото занимание на Меги след лятната ваканция, по време на която много е пътувала с родителите си, прекарала е време сред природата - на село, на море. През лятото логопед се е занимавал ежедневно с нея и много е напреднала с говоренето.      \"Няма проблем с това да командва хората и да ги накара да правят това, което тя иска. С появата на говора започват да се проявяват и черти от характера. Тя иска цялото внимание и започва да е малко манипулатор. Използва недостатъците си в своя полза. Много е последователна, ако иска нещо - ще настоява, докато не си го получи. Истинска лъвица\", казва майката Евелина Методиева. Досега Меги е била в специализирана детска градина с логопедични групи, от тази учебна година година е в обикновена детска градина, в която социализацията върви добре - и другите деца я приемат добре, и тя - тях, и е много щастлива. Меги няма проблеми с адаптация, с нова среда, с хора, тя е социална, дружелюбна, разказват родителите.      Преди заниманията с Анна Динчева Меги е реагирала остро на шум. Във времето, с появата на говора и на всичките промени започнала да има по-голяма търпимост към шумна среда, към много хора, към нови неща. Сега вече се учи да пише букви, цифри, обясняват майка й и баща й. \"Меги измина дълъг път, тя беше тревожна, плачлива, лесно се притесняваше от всичко, което се случва около нея, понякога дори от нещата, които се случват в самата нея. Сега е различна, изключително общителна. Изобщо, от едно дете, което не говореше и не знаеше как да се справя с емоциите в поведението си, тя се превърна в едно момиче, което много добре знае какво иска и как да го постигне. И може да се адаптира, може да изчаква, знае на какво да играе и какво й доставя удоволствие. Когато е уморена, играе на едни неща, когато е развълнувана и енергична - на други. Което е най-важното, това е първият начин на учене. Чак след това идва академичното учене\", разказва Анна Динчева. Тя е един от 13-та терапевти, обучени по програмата по ерготерапия и сензорна терапия към Регионалния център за подкрепа на приобщаващото образование. Програмата съществува вече пета година, като основната й функция е да подпомага процеса на приобщаващото образование в София.      Сензотерапията е един от многото подходи в ерготерапията и е изключително подходяща в ранна детска възраст за деца с проблеми или просто със специфика в развитието. През центъра безплатно преминават повече от 70 деца годишно. Анна Динчева казва, че децата се променят сами, терапевтите само им дават възможността и средата, показват им как. \"Особено когато семейството разбира неговите потребности, оценява неговите нужди, защото често хората смятат, че детето трябва да се адаптира, че е длъжно да свикне, длъжно е да спре да плаче, длъжно е като с вълшебна пръчка да свикне с шума, да прави разни неща. Често няма разбиране по отношение на тези предизвикателства, които Меги среща\", отбелязва тя. \"Много от родителите неглижират и не разпознават проблемите навреме и подценяват възможностите, които дава ерготерапията. Това не е нещо ново в световен мащаб, но в България е отскоро\", обобщава бащата на Меги.      Анна Динчева разяснява, че проблемите в сензорната интеграция не са болест, не са нещо, което може да се види на скенер. \"Човек възприема нещата, които се случват в него и около него по различен начин. И понякога не може да се адаптира и да свикне с неща, към които ние отдавна сме привикнали\", отбелязва тя и дава за пример автобус от градския транспорт. Понякога той може да е студен и да мирише на гума, друг път път е горещ и мирише... на какво ли не. Дали ще се качиш в стар тролей, или нов - има голяма разлика как ще премине пътуването, но на нас това не ни прави впечатление. \"Такива хора обаче възприемат и мислят по различен начин и това, с което ние им помагаме, е да станат по-гъвкави, да свикнат с различните неща около тях. Меги има прекрасен потенциал, но за да може да го покаже и разгърне в детската градина, ще трябва да свикне с шума там\", обяснява терапевтът. По думите й децата с аутизъм имат огромен потенциал, но хората, които гледайки отстрани тяхното странно поведение - ходенето на пръсти, махането с ръце - смятат, че те нямат никакъв потенциал, смятат ги за умствено изостанали, смятат, че \"щом си невербален, значи си необучаем\".      \"Меги не казваше нито дума, когато дойде, първите й думи започнаха да се появяват в тази люлка, докато играеше с пяна... първите й думи бяха \"люш\", \"пяна\", т.е. всичко, което й носи много приятни, силни усещания в тялото и неща, които й помагат да се чувства добре, я накараха да започне и да говори, да харесва хората, да има потребността да каже нещо\", обяснява Анна Динчева. След това идва ред на логопедите. Деца като Меги имат нужда от комплексен подход, затова и програмата се нарича комплексна терапия, тя комбинира ерготерапия със сензорната терапия, психологична подкрепа и медицинска рехабилитация - кинезитерапия. \"Първите крачки към приобщаването трябва да минат през нашия център. За повечето деца една година ерготерапия дава един страхотен старт за тяхното развитие. Едно от основните неща в ерготерапията е, че тя е клиентцентрирана или детецентрирана, както казваме ние. Тоест детето води, то няма чувството, че прави някакви упражнения по принуда, защото е важно или полезно за него, то играе и в същото време работи и за това как усеща себе си, и за координация, и за фина моторика. Децата се учат особено през тялото си, затова нашата голяма борба е да се движат колкото се може повече - тогава учат най-добре\", завършва Динчева.", "date": "2019.11.26", "title": "Как едно малко момиче се учи да живее с аутизъм"}
{"url": "https://www.dnevnik.bg/sviat/2019/11/26/3997046_ciala_turciia_govori_za_smurtta_na_tova_dete/", "text": "                         Вече повече от година Шабан Ватан търси причината за смъртта на дъщеря си Рабия Наз. Той иска истината за случилото се с дъщеря му на 12 април 2018 година най-накрая да излезе наяве. Ватан никога няма да забрави деня, в който открил 11-годишната си дъщеря тежко ранена пред дома им в малкото градче Ейнесил. Момиченцето издъхва малко по-късно в болницата. Първоначално родителите, а и прокуратурата предполагат, че детето е пострадало при пътен инцидент. Полицията обаче твърди, че причината за смъртта на Рабия Наз е \"самоубийство чрез скок от петия етаж\". Бащата е убеден, че местната прокуратура и полицията прикриват истинската причина за смъртта на дъщеря му. Неговите съмнения се подхранват от факта, че резултатите от първата аутопсия посочват като причина за смъртта удар от автомобил. По-късно обаче резултатите от аутопсията биват преразгледани. Това кара Сабан Ватан да започне собствено разследване. Той разпитва свидетели, среща се с множество експерти. Прикрита ли е истинската причина? През март 2019 той представи пред \"Дойче веле\" разултатите от разследването си. Според тях дъщеря му е била прегазена от племенника на бившия кмет на града Джошкун Сомуджучоглу, който е от Партията на справедливостта и развитието (ПСР). Ватан твърди, че влиятелни политици от ПСР, сред които и бившият министър на отбраната Нуретин Джаникли, са помогнали за прикриването на истинската причина за смъртта на дъщеря му, като са инсценирали самоубийство. Чаникли поддържа връзки с общината, тъй като самият той произхожда от същата провинция. Ватан посочва, че дъщеря му не е кървяла, когато я е намерил, а вместо това дрехите ѝ били покрити със стърготини, слама и прах. Тези доказателства го отвели в близка до дома им плевня, където според него дъщеря им е била почистена от кръвта, преди тялото ѝ да бъде отнесено пред вратата на къщата им. След инцидента плевнята е била съборена - вероятно за унищожаване на доказателствата, предполага Ватан. Освен това самоубийството би било невъзможно чисто физически, смята бащата, тъй като сградата има навес, широк близо четири метра и половина. Дъщеря му не е притежавала физическата сила, за да преодолее подобно препятствие. Прокурорът, който разследва случая, също потвърди, че е било практически невъзможно момиченцето да падне от покрива. Малко след това той е уволнен. В допълнение очевидци съобщават, че в мига на произшествието черен автомобил \"Фиат Добло\" е прехвърчал през улицата. Кола, отговаряща на същото описание, е била видяна малко по-късно в местна автомивка - вероятно за премахване на следите от кръв. Ватан е представил тези и други доказателства на местната полиция, но до този момент не е получил отговор. Въпреки това бащата не се отказва. Ежедневно публикува в социалните мрежи своите разкрития за инцидента. Той е убеден, че влиятелни политици са прикрили истинската причина за смъртта на дъщеря му Рабия Наз. Историята се разпространи светкавично и засегна болезнен нерв в обществото: за мнозина това е още един символ на недоверието към произвола на съдебната система и усещането за безсилие пред могъщата държава, доминирана от една партия. Общественото внимание не остана без последици: през март 2019 Сабан Ватан беше арестуван за \"обида\" и \"заплаха\" и беше изпратен в психиатрична болница за лечение на \"психично и неврологично заболяване\". Но възмущението сред населението доведе до неизпълнение на присъдата. И политиците от Анкара обърнаха внимание на случая: парламентът създаде специална комисия, която да разследва смъртта на Рабия Наз. Но когато миналата седмица на мястото на трагедията дойде комисията, съставена от 12 политици от различни партии, Ватан трябваше да преживее поредното разочарование. По време на посещението бащата беше отново арестуван заедно с трима журналисти. Мъжете са били разследвани за \"изнудване, заплаха, обида, нараняване и опит за процесуална намеса\". На следващия ден Сабан Ватан беше освободен. Семейството получава правна подкрепа Междувременно местната полиция продължава да се придържа към първоначалното си твърдение, че смъртта на Рабия Наз е настъпила вследствие на самоубийство. Според турския вестник \"Миллиет\" след разпит на 150 свидетели и съдебни лекари следствието е заключило, че Рабия Наз се е самоубила. В четвъртък турският министър на вътрешните работи Сюлейман Сойлу обяви, че не са открити доказателства, които да подкрепят тезата на бащата, затова случаят скоро трябва да бъде приключен. Още във вторник (19.11.) най-голямото адвокатско сдружение в Турция обяви на пресконференция в Истанбул, че ще предостави правна помощ на Шабан Ватан. 10 от неговите адвокати ще сформират своя комисия, за да разгледат случая на Рабия Наз. Целта е да се осигури по-голяма правна подкрепа и да се гарантира, че истината за смъртта на момичето ще достигне до медиите.", "date": "2019.11.26", "title": "Цяла Турция говори за смъртта на това дете"}
{"url": "https://www.dnevnik.bg/sport/2019/11/26/3997013_real_mourinyo_i_bulgarskata_sleda_koiato_predstoi_v/", "text": "Отборите в Шампионската лига се насочват към заключителната част на групите в търсене на място в елиминационната фаза. Досега за осминафиналите се класираха ПСЖ, \"Байерн\" (Мюнхен) и \"Ювентус\", като тази вечер други четири тима ще се опитат да си осигурят място сред най-добрите 16. В тази посока гледа \"Реал\" (Мадрид), който се надява да улови вълната от добрата си форма. Европейският шампион от 2014, 2016, 2017 и 2018 г. ще търси реванш при домакинството си на ПСЖ в гвоздея на програмата. Мачът е от 22 ч. и ще бъде предаван по MAX Sport 3. По същото време по МAX Sport 2 \"Ювентус\" посреща \"Атлетико\" (Мадрид). Ранните двубои от 20 ч. противопоставят \"Локомотив\" (Москва) - \"Байер\" (Леверкузен) (MAX Sport 3) и \"Галатасарай\" - \"Брюж\" (MAX Sport 2). \"Реал\" влиза в мача с оптимизъм, след като в последните си пет мача във всички турнири вкара 18 гола и допусна само един. След колебливия старт Зидан вкара в правия път тима, който започна да показва потенциала си.      Мачът срещу ПСЖ е въпрос на чест, тъй като два кръга преди края на групите белите изостават с пет точки от французите и трудно ще се доберат до първото място. \"Няма да търсим отмъщение за случилото се в първия мач. Просто искаме да играем силно и да задържим добрата си форма. С този мач имаме шанс да потвърдим, че вървим по правилния път. Искаме да играем добър футбол и да спечелим, защото играем пред нашата публика. Искам да видя моите играчи как показват най-доброто от себе си през всички 90 минути\", каза Зидан в навечерието на мача. Парижани, които спечелиха първия двубой между двата отбора с 3:0, вече са сигурен участник в осминафиналите. Тимът на Томас Тухел е без допуснат гол в четирите си мача досега, като добрата новина за германския специалист е завръщането на Неймар и Килиан Мбапе, които се очаква да започнат като титуляри. Завръщането на Специалния пред погледа на Кабаков Жозе Моуриньо  отново е под светлината на прожекторите. Специалния се завръща в Шампионската лига начело на \"Тотнъм\", като след \"Челси\" и \"Манчестър юнайтед\" ще изведе трети различен английски отбор в най-престижния клубен турнир. Португалецът идва със задачата да направи следващата стъпка в развитието на тима от Северен Лондон - да спечели титла с тима, това, което предишният мениджър Маурисио Почетино не успя да постигне. Моуриньо триумфира два пъти с трофея през 2004 г. с \"Порто\" и 2010 г. с \"Интер\". \"С тези момчета никога не бих се страхувал да изляза в мач от Шампионската лига. Обичам надпреварата, колкото всеки друг във футбола. Не всеки има привилегията да бъде победител в Шампионската лига. Правил съм го два пъти и ще се радвам да добавя трети\", каза Моуриньо.      С поглед да намери място в осминафиналите \"Тотнъм\" приема \"Олимпиакос\", като съдия на двубоя ще бъде българинът Георги Кабаков. Той ще ръководи трети мач в кариерата и втори през сезона в Шампионската лига след срещата между \"Реал\" и \"Брюж\" (2:2). В друг мач \"Атлетико\" ще се надява да изненада \"Ювентус\", за да се класира напред. Участието на звездата на италианците Кристиано Роналдо е под въпрос. Хосеп Гуардиола и неговият \"Манчестър сити\" също ще търсят място в осминафиналите при домакинството си на \"Шахтьор\" (Донецк).", "date": "2019.11.26", "title": "\"Реал\", Моуриньо и българската следа, която предстои в Шампионската лига"}
{"url": "https://www.dnevnik.bg/sviat/2019/11/26/3996949_maikul_blumburg_-_hiperaktivniiat_miliarder_koito/", "text": "Американският милиардер Майкъл Блумбърг, бивш кмет на Ню Йорк и магнат на финансовата информация, е четвъртият кандидат на над 70 години, предявил претенции към кандидатпрезидентската номинация на Демократическата партия за президентските избори през 2020 година. Обявявайки кандидатурата си, 77-годишният мъж се включва късно в борбата за кандидатпрезидентската номинация. В нея вече има 17 участници, трима са навършили 70, а един, Том Стайър, е милиардер. Но Блумбърг разчита, че богатството му - според сп. \"Форбс\" той е девети по богатство в света - ще му помогне да настигне групата на фаворитите, включително 78-годишния сенатор  Бърни Сандърс  и 70-годишната  Елизабет Уорън , двама противници на милиардерите от Уолстрийт, които според него имат \"екстремистки\" идеи. Той  стартира кампания  с телевизионни клипове на рекордната стойност от 31 милиона долара. Тя вече беше оценена като антидемократична от Бърни Сандърс и Елизабет Уорън, които го обвиниха, че иска да \"купи\" президентските избори. Тръмп, \"екзистенциална заплаха\" Майкъл Блумбърг отдавна мечтае да се изправи срещу Тръмп, другия нюйоркски милиардер, с когото се срещаше и на когото правеше комплименти, докато беше кмет - преди да се отрече от него веднага след влизането му в политиката. \"Той е екзистенциална заплаха за нашата страна, нашите ценности\", подчерта Блумбърг, обявявайки официално кандидатурата си по телевизията. През 2016 г. Блумбърг вече се заигра с идеята  да се яви като независим кандидат  - преди да подкрепи кандидатурата на Хилари Клинтън от страх да не раздели демократичния електорат. Бизнесменът отдавна отхвърля всякакви етикети: консерватор от икономическа гледна точка, но благосклонен към абортите, правата на хомосексуалните и борещ се срещу разпространението на огнестрелните оръжия. Ще може ли да убеди избирателите на демократите? Той набляга на своите качества на администратор, който за три мандата като кмет допринесе за ревитализирането на Ню Йорк след атентатите от 11 септември 2001 г., или на борбата си за климата: специален пратеник на ООН от 2014 г., той финансира проектите на много американски щати, области и градове да намалят  въглеродните си емисии.  Както други милиардери, разведеният мъж с две деца и двама внуци е обещал да преразпредели половината от богатството си. Въпреки това мнозина гледат на него като на милиардер, в противоречие с основната линия на дебата на демократите, отличаващ се със склонността да бъдат обложени с данък богатите, за да се коригират крещящите неравенства, или с необходимостта за мобилизиране на чернокожите избиратели, които не подкрепиха Хилари Клинтън. Извинения По време на кметския си мандат Майкъл Блумбърг, свикнал с частните самолети, вече беше обвинен, че е превърнал Ню Йорк в град на богатите и че е подкрепял полицейски практики, дискриминиращи малцинствата. Той впрочем се извини неотдавна за произволните спирания и претърсвания на нюйоркската полиция, които досега подкрепяше горещо в името на борбата с престъпността. \"Сбърках и съжалявам\", заяви милиардерът в църква в Бруклин, където се събират предимно чернокожи вярващи. \"Основната ни цел беше да спасяваме животи. Но фактите са налице: прекалено много невинни бяха арестувани и голямото мнозинство от тях беше чернокожи или латиноамериканци\". Никой обаче не оспорва качествата му на бизнесмен, финал на един житейски път, достоен за \"американската мечта\". Роден на 14 февруари 1942 г. в еврейско семейство от средната класа в Бостън, той получава брилянтна диплома за инженер, последвани от диплома като магистър по бизнес администрация от Харвард. През 1966 г. той влиза в \"Соломон брадърс\" и достига ранга на съдружник, което през 1981 г., при закупуването на банката, му носи уволнение, гарнирано с чек за 10 милиона долара. Тогава създава своята фирма за финансова информация \"Блумбърг\", разчитащ на едно нововъведение, което го води до успех: терминала Блумбърг, от който финансистите получават с няколко клика информация от целия свят за дадено предприятие или пазар. Терминалът, струващ някакви си 20 000 долара годишно, се налага в борсовите зали, където днес Блумбърг е лидер, изпреварващ \"Томсън-Ройтерс\". Майкъл Блумбърг обича да казва, че е успял повече от Тръмп, далеч по-малко богат, въпреки че от детството си е разполагал с милионите на баща си. Двамата бизнесмени обаче имат общи проблеми: какво ще направи Майкъл Блумбърг със своето предприятие, ако бъде избран? Ще запази ли своето \"бебче\", превърнало се във влиятелна медия, което би подхранило всички съмнения за конфликт на интереси? Блумбърг не е известен и със скромността си. През 2017 г. той заяви, че вече има място в рая, защото е \"спасил милиони животи\" благодарение на борбата си срещу тютюнопушенето. \"Когато отида на небето, не съм сигурен, че ще трябва да ме разпитват. Вярвам, че ще вляза направо\", заяви той пред Си Би Ес. /БТА", "date": "2019.11.26", "title": "Майкъл Блумбърг - хиперактивният милиардер, който мечтае за Белия дом"}
{"url": "https://www.dnevnik.bg/gradska_sreda/2019/11/26/3997108_kmetut_na_mladost_shte_spra_prodajbata_na_obshtinski/", "text": "                         - Хората, които искат промяна в \"Младост\", които са мои съкварталци и искат кметът да бъде един от тях. И той да се е спъвал по тротоарите като тях, и той да е висял в задръстванията по бул. \"Александър Малинов\", както тях. Да е обикалял вечер по 10 минути около блока, докато си намери паркомясто, да е държал за ръка дъщеря си по уличното платно, просто защото тротоар няма Хората искат независим гражданин за кмет и за това гласуваха за мен. Те не желаят послушен политик, който изпълнява заповедите на политическите централи. - Мои представители в съвета ще бъде всеки общински съветник и всяка група, които гласуват \"за\" проекти от полза за жителите на \"Младост\". Те ще са моята партия. - От три години \"Младост\" е на автопилот. Наложи се доста бързо да се сменят кметовете, които бяха при нас. Затова най-важното сега е сформирането на работещ кметски екип с експертиза. Паралелно се сформират и фокус групите от активни граждани, които ще подредят най-важните проблеми на всеки квартал. - Като главен архитект съм работил само по законосъобразност. Сега като кмет на района мога да се възползвам от т.нар. целесъобразност. И ще се възползвам, защото като главен архитект нямах такава възможност – на този пост изцяло се работи по процедури, които законът казва. С тези казуси (строежите в междублоковите пространства) ще запозная фокус групите, защото ги познавам много по-добре от тях. Ще ги запозная с Подробния устройствен план (ПУП), приет преди 10 години, и така ще стане ясно защо са се случили нови строежи и какви още ще се строят в техния квартал. Ще гледаме всеки казус по отделно. Ние за да спрем това, което е заложено в ПУП-а на \"Младост\" от 2009 г., а всички видяха, че това доведе до презастрояване, е да се промени този ПУП. Най-важното е, че Фандъкова в предизборната си програма каза \"да преразгледаме ПУП-овете, да влезем в процедура за промяната им\". Целта ще бъде в тях да свалим показателите за застрояване, за височина на сградите. - Пет такива имота вече бяха заменени с общински. Инициативата с работната група, създадена от Фандъкова в края на мандата й, трябва да продължи. Защото тези терени са много повече и затова ще опитаме да ги заменим и компенсираме. Другият път срещу презастрояването е да спрем продажбите на общински имоти през дружеството \"Софийски имоти\". Този терен между блоковете 401 и 409 е бил общински, но общината го продава на частна фирма. Кой е саботьорът тук? атова аз първо ще спра продажбите на общински имоти. - Да спре продажбата на общински имоти трябва да е политика на всеки кмет без значение от коя партия е и как се казва. Това може да се допуска само в случаи, когато това ще доведе до полза за хората – ново училище, детска градина, паркинг Трябва да спре извиването на ръцете на районните кметове да прехвърлят тези общински имоти на \"Софийски имоти\". После те биват продадени, а и да не са, те остават в общинското дружество, което няма да ги върне обратно при нужда на районния кмет. Ето, сега се чудя къде да се разположи планираната коледна фиеста – със зимна пързалка, коледен пазар, да има сцена, да запалим коледната елха. Сега не останаха такива пространства в района, а трябва да ги създаваме, за да живее отново нашата култура и хората да се събират заедно. Ще действаме за решаване на този проблем на три вълни, образно казано. Първата ще е откриване на още паркоместа като застелем с чакъл общински имоти, които не са определени за паркинги, а са предвидени за улици и булеварди. Сега нямаме финансовата възможност да изградим тези улици, затова аз ще дам тази възможност – до реализирането им да осигурим паркоместа за жителите на квартала. Това е най-лесното и бързото, което първо ще направим още в първите няколко месеца.  Втората вълна ще са монтирането на многоетажни паркинги тип \"виенско колело\". Само върху две паркоместа ще могат да се паркират 10-15-20 коли в зависимост от височината на съоръжението. Третата вълна ще бъде изграждането на подземни паркинги. На места, където е определено да има наземен паркинг, аз ще процедирам да може там да се направи и подземен. Така ще увеличим капацитета на паркоместата.  Предстоят и публично-частни партньорства с инвеститори, които желаят да изградят паркинги върху общински имоти и известно време да ги стопанисват. Тази процедура ще трябва да мине през общинския съвет, но тя се финансира от частници, защото ние нямаме бюджет като район на този етап. Така до две години тези паркинги да са построени и тогава да прехвърлим в тях колите от временните паркинги, насипани с чакъл. За да освободим час по-скоро нашите тротоари от коли, защото за това аз ще бъда безкомпромисен.  - София е град, който разполага с огромен бюджет – и по европрограми, а район \"Младост\" е оставен някак на втора скорост и то не само в последните три години, когато се случват рокадите на кметския пост. Голямата община е най-голям длъжник именно на нашия район. Той дава дава най-много пари в бюджета на Столичната община и за мен е логично да получава най-много на глава от населението. Не е честно да бъдем заложник на други квартали и това гражданите ни няма да го допуснат. - Аз няма да допусна в друг район, където живеят 2-3 пъти по-малко хора и генерира по-малко пари от нас, да получава 30 милиона лева за изграждане на паркче, което е 20-25 декара. А за \"Младост\" за тези години за паркове общо да са отпуснат само 1 милион лева. Не е честно! - Ако не се изградят паралелни булеварди на \"Александър Малинов\", в един момент движението по него въобще ще спре. Не е решене да се разшири като се направи още една лента в двете посоки. Сега предстои изграждането на бул. \"Копенхаген\", но първо трябва да отчуждим имотите там. Отделно трябва да се развива алтернативния начин на придвижване – велоалеи, пеша, метро, довеждащ транспорт... - Не остана време за този въпрос. Бързам да сформирам екипа си, което, както ви казах, сега е най-важното. ", "date": "2019.11.26", "title": "Кметът на \"Младост\": Ще спра продажбата на общински терени през \"Софийски имоти\""}
{"url": "https://www.dnevnik.bg/razvlechenie/2019/11/26/3996912_glas_i_piano_sujiviavat_lebedovata_pesen_na_franc/", "text": "Едни от последните произведения на германския композитор Франц Шуберт ще звучат в декемврийския концерт от  поредицата за камерна музика \"Мотив\" . Той ще бъде на 2 декември от 19.30 ч. в столичната галерия \"Оборище 5\". Сцената е избрана в духа на артистичната концепция на концертната поредица за ограничен брой зрители и непосредствено общуване между музикантите и публиката. В галерията на едноименната софийска улица организаторите от \"Модо България\" ще представят българския баритон Алек Аведисян - солист в австрийския ансамбъл на Тиролския държавен театър и носител на няколко международни награди. Той ще си партнира с пианистката и артистичен директор на \"Модо България\" Венета Нейнска. Концертът носи името \"Лебедова песен\", както се е казвала и публикуваната посмъртно колекция от 14 произведения на Шуберт. Предполага се, че със заглавието издателят ѝ, германецът Тобиас Хаслингер, е желаел да привлече внимание към новото си издание с опита си да убеди публиката, че това е едно от последните неща, които композиторът пише. Детайлите около тази история обаче още не са изяснени. Музикалните произведения от този концерт са по текстовете на тримата поети Лудвиг Релщаб, Хайнрих Хайне и Йохан Габриел Зайдл.      Още преди да завърши образованието си в Националната музикална академия \"Панчо Владигеров\" Алек Аведисян е носител на награди от няколко певчески конкурса. Участва в майсторските класове на оперното сопрано Сона Газарян и бас-баритона Том Краузе. За първи път в българската опера Аведисян участва в спектаклите \"Дон Паскуале\" и \"Любовен елексир\" на композитора Гаетано Доницети.  Във Франция той се представя в редица концерти с арии от френски, руски и немски опери и дебютира с изява на Festival de Radio France в Монпелие. Аведисян печели трето място в Международния оперен конкурс в италианския град Сполето, а също така е носител на наградата \"Кристална лира\" на Съюза на музикалните и танцови дейци за най-добър млад изпълнител. От 2013 до 2016 г. оперният певец взима участие в спектакли както в страната, така и в чужбина и вече трета години е част от австрийския ансамбъл на Тиролския държавен театър. Венета Нейнска завършва Националното музикално училище \"Любомир Пипков\" в класа на Любов Шишева. Продължава образованието си в Южнокалифорнийския университет в САЩ, където ѝ преподава световноизвестният пианист Джон Пери. Магистърската си степен с пълна стипендия получава в Лондон от училището за музика и театър \"Гилдхол\". Междувременно участва в майсторските класове на музикантите Имоджен Купър, Алексей Наседкин, Джером Лоуентал и Доминик Мерле. Билетите вече са в продажба на касите на \"Ивентим\", както и онлайн  тук .", "date": "2019.11.26", "title": "Глас и пиано съживяват \"Лебедовата песен\" на Франц Шуберт"}
{"url": "https://www.dnevnik.bg/sviat/2019/11/26/3997186_borisov_pokani_amerikanskiia_biznes_da_igrae_golf_v/", "text": "Стремим се към по-нататъшно активизиране на диалога и взаимодействие в икономическата област като целта ни е оползотворяване на съществуващия потенциал за разширяване на деловото ни сътрудничество\", заяви премиерът Борисов на среща с представители на Американската търговска камара във Вашингтон. На срещата присъстваха представен от корпорации като AES (American Energy Systems), Citi Bank, IBM, Google, MetLife, General Electric, Motorola Solutions, Raytheon, UPS и други. САЩ са важен стратегически партньор на България и ние отдаваме голямо значение на развитието на двустранните търговско-икономически връзки, кама Борисов. Той представи възможностите за двустранно сътрудничество и инвестиции, включително и високото качество на голф игрищата. Преди това той подари на президента Тръмп карта за голф. Видеото от срещата беше излъчено в профила на премиера във \"Фейсбук\". За какво се разбраха Борисов и Тръмп четете  тук.", "date": "2019.11.26", "title": "Борисов покани американския бизнес да играе голф в България"}
{"url": "https://www.dnevnik.bg/sviat/2019/11/26/3997184_arjentinski_sveshtenici_sa_osudeni_za_seksualno/", "text": "Аржентински съд призна за виновни двама свещеници за сексуално насилие над глухонеми деца в католическо училище, предаде \"Асошиейтед прес\". Съдът в град Мендоса осъди отец Никола Коради на 42 години затвор, а отец Орасио Корбачо на 45 години за действия, извършени в \"Антонио Проволо\", институция за глухонеми деца и деца с увреден слух в Северозападна Аржентина. Коради е 83-годишен италианец, а Корбачо е 59-годишен аржентинец. Арестувани са през 2016 г. Съдът осъди и градинаря Армандо Гомес на 18 години затвор. Жертвите са десет бивши ученици. Коради и преди е бил обвиняван в подобни престъпления, във филиала на \"Антонио Проволо\" във Верона, Италия, но официални съдебни обвинения не са му повдигани. /БТА", "date": "2019.11.26", "title": "Аржентински свещеници са осъдени за сексуално насилие над глухонеми деца"}
{"url": "https://www.dnevnik.bg/bulgaria/2019/11/26/3997189_prezidentut_radev_shte_napravi_iziavlenie_sled_sreshta/", "text": "Президентът Румен Радев ще направи днес от 12.05 часа изявление за медиите, съобщи неговият прессекретариат. Преди това от 11.15 часа държавният глава ще проведе среща в президентската институция с Иван Гешев, повторно избран за нов главен прокурор от Висшия съдебен съвет. След като Висшият съдебен съвет избра Гешев, който беше единствен кандидат за поста, президентът отказа да подпише указа за назначаването му и върна процедурата. Съветът обаче реши да не започва нова прцедура за избор и просто прегласува избора на Гешев. Сега президентът няма втора законова възможност да върне избора и е длъжен да подпише указа. Според юристи той единствено може да поиска тълкуване на Конституционния съд как трябва да реагира ВСС след връщането на избора му.", "date": "2019.11.26", "title": "Президентът Радев ще обяви решението си за Гешев след среща с него"}
{"url": "https://www.dnevnik.bg/video/2019/11/26/3997193_borisov_za_kratko_be_premier_na_belgiia_spored_kanal/", "text": "Канал на \"Фокс нюз\" във Финикс, Аризона излъчи срещата между премиера Бойко Борисов и американския президент Доналд Тръмп, превръщайки българския министър-председател в лидер на друга държава. \"Премиер на Белгия\" - това е надписът, който се появява в началото, докато канал \"Фокс 10 Финикс\" предава коментарите за медиите, които правят Борисов и Тръмп в Овалния кабинет. Надписът е свален, докато Тръмп говори пред медиите. Малко след втората минута се появява, но този път грешката е оправена - \"Министър-председателят на България посещава Белия дом\". В записа, качен на платформата \"Ютюб\", грешката също е оправена.", "date": "2019.11.26", "title": "Борисов за кратко бе \"премиер на Белгия\""}
{"url": "https://www.dnevnik.bg/biznes/companii/2019/11/25/3996933_istoriia_za_putuvashta_ljutenica_koiato_nosi_poveche/", "text": "                         \"Гледам, че мнозина от вас изпращат #безценни кутии, съдържащи лютеница. Аз много обичам лютеница. Ако се чудите на кого да изпратите, мога да предоставя адрес в Прага\", пише във \"Фейсбук\" Мирослава Симова, CEO на Pernod Ricard в Чехия. Играта на Mastercard  #Вкусът на дома , която тази есен изпраща колети, а при получателите пристигат спомени, директно се цели в носталгията по вкуса, който не може да бъде подправен никога и от никого. Но пък в известни количества би могъл да бъде доставен на конкретен адрес, в случай, че имате близки или приятели в чужбина и сте участвали в предизвикателството да определите кои са ви петте любими български храни на \"Фейсбук\" страницата на компанията. Ако сте сред избраните, ще може близките ви да ги получат точно по Коледа. Изборът включва икони като сладко от смокини, луканка, мурсалски чай, овче сирене и кисело мляко. Невъзможно е, при така създалата се гореописана ситуация, да не се отвърне на шеговития апел на Мирослава Симова, така че \"Бакхус\" в лицето на Джиджи й изпраща чрез Mastercard колет с подбрани български храни. А на въпроса действително ли толкова й липсват родни вкусове, Мирослава отговори прямо и от сърце: \"Последните две години живея и работя в Прага, два-три пъти преди това ми се е случвало да живея извън България, и определено ми липсват любими храни - имам много силна привързаност към вкусове и аромати, защото ни връщат към места, спомени, случки, приятели. Така че, когато пътувам, буквално нося храна отвсякъде – без значение дали е от Франция, Италия, Чехия за България или обратното. А от България нося много по-сериозни количества, тъй като имам много любими неща и обичам да си ги хапвам редовно. Имам дъщеря на десет години и тя също е със специфични изисквания – предпочита определени марки кашкавал и сирене. А конкретно с лютеницата, която почти нямам случай да не съм носила в багажа си, когато пътувам, имам много ярки мили и забавни спомени от детството и от наши дни, но ще разкажа за тях, когато пристиге колета, и я опитам.\"      Тази година лидерът в технологиите за разплащане в България Mastercard застава зад всички шеф-готвачи, ресторанти и любители на кулинарни събития, които търсят модерна интерпретация на българските вкусове, като така дигиталният свят подкрепя и насърчава нашите безценни офлайн културни преживявания. Вярваме, че с това всички ние започваме нещо безценно - към вкуса на традицията, добавяме щипка настояще, за да имаме бъдеще. Все още и вие може да участвате в играта на Mastercard, в която 50 късметлии ще имат щастието да изпратят безценна кутия с традиционни български вкусове на близък или приятел в Европейския съюз, която да го зарадва за Коледните празници.", "date": "2019.11.26", "title": "История за пътуваща лютеница, която носи повече от себе си"}
{"url": "https://www.dnevnik.bg/sport/2019/11/26/3997200_nastrpeniiata_v_bfs_bili_kongresut_da_e_mejdu_fevruari/", "text": "Членовете на Изпълнителния комитет на БФС се насочват към няколко варианта за време на провеждане на конгреса за избор на нов президент и ново ръководство. Очаква се той да се проведе между февруари и май 2020 г., заяви вицепрезидентът на организацията Атанас Фурнаджиев. \"Има диспут в изпълкома за кога да се насрочи. Лично моето мнение за насрочване на конгрес е възможно най-скоро - февруари. Тъй като предстои важна квалификация за националния отбор, имаме абсолютно реални шансове да се класираме за европейско първенство. Три са настроенията в изпълкома - една част сме за февруари, втора част за април и трета - за май\", каза Фурнаджиев пред БНТ. В момента друг от вицепрезидентите - Йордан Лечков, оспорва вписването на Михаил Касабов като президент след  оставката на Борислав Михайлов . Темата ще бъде обсъдена на заседание на Изпълнителния комитет в четвъртък. \"Нямам фаворит. Аз съм казал на какви изисквания според мен трябва да отговаря наследникът на Борислав Михайлов и това са - да има опит като административен ръководител, задължително да владее езици и да има международен опит\", заяви Фурнаджиев. \"Ние сме сигурно единствената държава в Европа, която избира президент с толкова много клубове и по толкова сложен начин, защото организирането на един такъв конгрес не е лесно и не е просто. Но това е уставът на организацията\", добави той.", "date": "2019.11.26", "title": "Настроенията в БФС били конгресът да е между февруари и май 2020 г."}
{"url": "https://www.dnevnik.bg/bulgaria/2019/11/26/3997198_shesti_blok_na_aec_kozlodui_izkljuchi_avariino_tazi/", "text": "Генераторът на шести блок на АЕЦ \"Козлодуй\" изключи за два часа тази сутрин след автоматично сработване на защитата на блочните трансформатори, съобщиха от атомната електроцентрала. Генераторът е изключен в 7.11 часа, като това е било предшествано от автоматично повторно включване на електропровода \"Петрохан\", на около 65 км от АЕЦ \"Козлодуй\". За спирането са уведомени Агенцията за ядрено регулиране и централното диспечерско управление на Електроенергийния системен оператор. След проверка на системите и съоръженията на шести блок е потвърдено, че те работят нормално, и в 9:03 часа блокът отново е включен към електроенергийната система на страната. От електроцентралата посочват, че пети блок на АЕЦ \"Козлодуй\" работи с пълно натоварване на мощността.", "date": "2019.11.26", "title": "Шести блок на АЕЦ \"Козлодуй\" изключи аварийно тази сутрин"}
{"url": "https://www.dnevnik.bg/analizi/2019/11/26/3996723_sled_nyoiskiia_mir_bulgarskata_armiia_-_po_vkusa_i/", "text": "                         Към края на 20-те и най-вече през 30-те години на XX век българските правителства и цар Борис III лека-полека, внимателно, без конфронтация с победителите, с дипломация, но последователно и упорито, започват възстановяване на армията. За да се стигне през 1937 г. до  първото след ПСВ тактическо учение на Българската армия. Със статията на   д-р на историческите науки и преподавател по нова българска история в СУ \"Св. Климент Охридски\", която той предостави на медията ни, \"Дневник\" отбелязва печалната годишнина. Заглавието и акцентите са на редакцията. Създаването на модерната Българска армия е резултат от възстановяването на българската държавност през 1878 г. Тя се появява като корпус, съставен от българи на принципа на задължителната военна служба, но контролиран от Русия и служещ за гарантиране на руските интереси както вътре в Княжеството, така и на Балканите. Армията се утвърждава като символ на българската независимост и гарант на националните интереси през 1885 г., когато по бляскав начин успява да защити Съединението. През следващите години тя се превръща в убедени, че само една многочислена и добре устроена армия е способна успешно да реши проблема с окончателното освобождение и обединение на българския народ. Към 1911 г. редовната Българската армия се състои от 2952 офицери и 46 000 подофицери и войници. Въоръжена е с 248 тежки картечници, 343 650 пушки, 1109 оръдия. Нейните качества проличават по един безспорен начин в трите войни, водени от 1912 до 1918 г. и целящи \"достигане и разрешаване на историческите задачи и идеали\" на нацията. През военните години са мобилизирани над 600 000 войници и офицери, които през 1918 г. достигат 877 000, от които 708 000 в действащата армия. Усилията за военно решаване на националния въпрос претърпяват крах през 1918 г. На 29 септември 1918 г. в Солун Съглашението продиктува на българските представители условията за прекратяване на военните действия. Те предвиждат \"незабавно изпразване\" на заетите земи в Сърбия и Гърция и \"незабавна демобилизация\" на цялата Българската армия, както и окупирането на \"известно число стратегически пунктове във вътрешността на българската територия\" от съюзните сили. Практически съглашенските войски окупират цяла България, а тяхното командване активно се намесва във вътрешните дела на страната и политическите борби. Под негов натиск на 3 октомври 1918 г. цар Фердинанд е принуден да абдикира и престолът е зает от сина му Борис. Първият указ, издаден от цар Борис ІІІ, е за \"обща демобилизация на въоръжените сили в царството\". През ноември 1918 г., за първи път в новата история на страната за военен министър се назначава гражданско лице – Андрей Ляпчев. Усилията на военното и политическо ръководство на страната се насочват към запазване на мирновременния състав на армията отпреди войната и дори към неговото завишаване, но под натиска на победителите той постепенно е намален. В навечерието на подписването на мирния договор армията се състои от 3 420 офицери и 46 825 войници или почти толкова, колкото и през 1911 г. Битката за запазването на българската армия от гнева на победителите започва още през пролетта на 1919 г. През май 1919 г. управляващите изпращат една \"Про мемория\" до генерал Кретиен, командващ съглашенските войски в България, в която настояват да се запази досегашната численост и система на комплектуване на армията, защото в противен случай може да има непоправими последствия за опазването на вътрешния ред и за финансите на страната. Надеждите тези искания да бъдат удовлетворени буквално са попарени от генерала и от получения на 19 септември 1919 г. проектодоговор за мир. По отношение на армията той предвижда тя да бъде доброволческа, с численост от 20 000. Допуска се и 10 000 жандармерия, митническа, акцизна и горска стража. България няма да има право на флот и авиация. Очевидното намерение на победителите е страната да притежава армия, способна да решава вътрешнополитически, но не и външнополитически задачи. Тези решения не са изненада, тъй като на 28 юни 1919 г. вече е подписан договорът на Съглашението с Германия, който свежда армията й до 100 000 доброволци с 4000 офицери и я лишава от тежко въоръжение. На 24 октомври 1919 г. Четвъртата им част се отнася именно до предвидените в проектодоговора военни клаузи. Основният български контрааргумент е, че с ограничената доброволческа армия няма да може да се осигури дори вътрешният ред и сигурността в страната. , защото поради финансови и социални причини е невъзможно въобще създаването на доброволческа армия. , защото дори и да се набере такава армия, като доброволци ще постъпят декласирани елементи, авантюристи, привърженици на крайните политически идеи и \"вместо да бди за реда и спокойствието в страната, тя (армията) ще представлява за нея една постоянна опасност\".  – във времена на \"политическа несигурност и на всеобщо недоволство\" запазването на задължителната служба е \"една абсолютна необходимост, без която страната ще стане жертва на размирните елементи\".  – исканото уволнение на 1800 офицери, които не ще могат да бъдат обезщетени и трудно биха си намерили работа, е предпоставка за въвличането им в политическия живот, и то на страната на противниците на управляващите партии. Според българската страна за запазването на реда и спокойствието и за охраната на държавните граници е необходима 25 000 наборна армия и 5000 погранична стража, както и по-голямо от предвиденото число офицери. Настоява се и за оставането на една малка ескадрила от няколко самолета в София и Варна, които, освен за военни цели, да се използват и за потушаване на вътрешни бунтове и борба с контрабандата. Единствената отстъпка, която те правят, е за създаване на погранична стража от 3000 доброволци. Договорът за мир между съюзените и сдружените сили и България е подписан в парижкото предградие Ньойи на 27 ноември 1919 г. Той определя премахването на задължителната военна служба и въвеждането на доброволна. Според чл. 66, общото число на военнослужещите, включително офицерите и чиновниците от допълващите части, \"не трябва да надминава 20 000 души\". От тях офицерите ще бъдат 1/20 (1000), а подофицерите 1/15 (1 334). Недвусмислено и императивно е записано: \"Българската войска ще служи изключително за поддържане на реда вътре в територията на България и за погранична полиция\". Забраняват се всички мерки за мобилизация или имащи връзка с мобилизацията. Числото на жандармерията – стражарите, митничарите, горските стражари, местните и общински полицейски агенти, според чл. 69, \"не трябва в никой случай да надминава цифрата 10 000 души\". Допуска се и образуването на погранична стража, рекрутирана на доброволен принцип и ненадминаваща 3000 души. Строго е регламентирано и въоръжението на армията. То трябва да включва 23 376 пушки или карабини, 305 картечници, 61 оръдия или гаубици и 40 минохвъргачки. Забранява се внос и производство на отровни газове, огнепръскачки, бронирани коли и танкове. България се лишава от военни кораби и подводници. Тя има право да поддържа по Дунава и по своите черноморски брегове \"за полиция и надзора на риболовството\" само четири миноносци и шест моторни лодки с цивилни екипажи, както и леко въоръжени патрулни кораби, които нямат военен характер. Страната се лишава от военна или морска авиация, както и от балони. Изпълнението на клаузите ще се извършва под надзора на междусъюзнически комисии, назначени от Главните съюзени и сдружени сили.      Трансформацията на българската армия се оказва изключително трудна, поради различни обстоятелства. За разлика от предишния период След войните царят, който продължава по Конституция да е върховен главнокомандващ, практически е лишен от възможността да определя съдбата на армията и неговата функция е сведена до формалното одобрение на вече взети от изпълнителната власт решения. Налице е и дисхармония между професионалното военно и политическото ръководство на армията. чийто лидер Александър Стамболийски е начело на военното министерство, както в коалиционното, така и продължително време в самостоятелното земеделско правителство. Единомислие липсва и в средите на самите управляващи. Те се оказват в много трудна ситуация, тъй като освен изключителната сложност и дори непосилност на задачата, техните действия се оспорват и контролират от два фактора.  и се представлява от създадения след края на войната таен Военен съюз, поставящ си за цел да контролира властващите по отношение на преустройството на армията.  – в лицето на победителите от Съглашението и установената в страната през август 1920 г. Междусъюзническа военноконтролна комисия, оглавявана от генерал Де Фурту. Именно тя трябва да следи точното и неотклонно изпълнение на мирния договор. След като се възползва от подкрепата й за омаломощаването на политическите си противница от ляво (смазването на транспортната и политическа стачка в края на 1919 – началото на 1920 г.), Стамболийски променя курса. При започналите съкращения, първи в списъците се оказват именно членовете на Военния съюз. Офицерството е обвинено, че се готви да извърши държавен преврат и да обяви нова война. През септември 1920 г. достойният началник-щаб на армията ген. Стефан Нерезов е уволнен, а Военният съюз – забранен. В следващите месеци ръководителите и най-активните дейци на съюза са уволнени в запаса, преназначени в отдалечени гарнизони или сами напускат армията. Така земеделската власт си спечелва сериозен противник, който й обявява открита война и се съюзява с опозицията. На 3 декември 1920 г. за началник-щаб е назначен близкият до земеделците и противник на Военния съюз полк. Никола Топалджиков. От началото на декември 1920 г. започва и масовото уволнение на офицери и подофицери, за да се изпълнят изискванията на мирния договор. Първата стъпка в реорганизацията на въоръжените сили В приетия закон на 22 октомври 1920 г. тя е определена като въоръжена сила с военна организация и дисциплина, предназначена \"да пази вътрешния ред, спокойствието и безопасността и изобщо да бди за изпълнение законите и наредбите на страната\". Отвъд формалната причина, свързана с изпълнението на мирния договор, в бързането за създаване на жандармерия могат да се прозрат и други мотиви. Чрез жандармерията българската страна вижда възможност да запази военни части и командири, които трябва да бъдат съкратени, и да създаде, както се изразява министър Коста Томов, \"същата войска под друго име\". На второ място, жандармерията трябва да освободи войската от нетипичните ѝ задачи, свързани с намесата във вътрешнополитически проблеми. Не на последно място, жандармерията се създава като военна сила, командвана от верни на земеделското правителство офицери, за да бъде опора на земеделската власт и за да бъде неутрализиран Военният съюз. Към декември 1921 г. жандармерията има численост от 12 465 души, от които 441 офицери, 486 подофицери, 670 доброволци и 10 877 наборници, прехвърлени от армията. Ако има единство в позициите и действията на военното и политическото ръководство, то е по отношение на защитата и връщането на наборната армия. Непоклатимостта на победителите в това направление пренасочва българските усилия към запазване на ядката и дислокацията на съществуващата войскова организация, като дивизиите се трансформират в полкове, а полковете - в дружини. Така, макар и останала с минимален състав, армията запазва възможността за разгръщане и провеждане на мобилизация. Започналото преустройство не е одобрено от съглашенците, които настояват да се изработи нов закон за организацията на армията, напълно съответстващ на изискванията на мирния договор. Такъв закон е приет през април 1921 г., но и той не е по вкуса на победителите и е преработен в началото на 1923 г. Така, след десетилетия на постоянно възходящо в числено и материално отношение развитие, след края на Първата световна война българските въоръжени сили навлизат в етап на драстични ограничения, което естествено поражда То е не само срещу предизвикалите ги външни фактори, но и срещу вътрешните, които по неизбежност трябва да ги прокарат. Българската държава фактически губи суверенитета над армията си. Нейният състав, организация и цели се определят от победителите по начин, който не трябва да допусне тя да бъде заплаха за съседите. Наложените от мирния договор ограничения практически правят невъзможно армията да гарантира териториалната неприкосновеност на страната, а още повече – да преследва национални цели. Задачите ѝ са концентрирани във вътрешен план, а това създава обективна опасност да се превърне в политически фактор. Позицията на българските власти е, че предвидената организация и състав са недостатъчни дори за изпълнението на тази задача, но не успяват да убедят в правотата си французи и англичани. След като не могат да променят условията, управляващите се заемат с тяхното изпълнение, като подготвят и приемат съответните закони, но под стриктното и педантично наблюдение на победителите, които не оставят поле за импровизации. Така българската държава се сдобива с две силови военизирани институции за опазване на вътрешния ред и сигурността - армия и жандармерия, които трябва да опровергаят или потвърдят народната мъдрост \"Много баби – хилаво дете\".", "date": "2019.11.26", "title": "След Ньойския мир: Българската армия - по вкуса и гнева на победителите"}
{"url": "https://www.dnevnik.bg/bulgaria/2019/11/26/3997230_sudut_naloji_zapor_na_imushtestvo_na_semeistvo_banevi/", "text": "Апелативният съд в Бургас запорира имущество на семейство Николай и Евгения Баневи и майката на Банев Мария на обща стойност 141.8 млн. лв., съобщи Специализираната прокуратура. Целта е да бъде обезпечен бъдещ иск на Комисията за противодействие на корупцията и за отнемане на незаконно придобито имущество (КПКОНПИ) във връзка с повдигнати им обвинения. Съдът наложи запор на поименни акции и дружествени дялове от капитала на търговски дружества на Баневи, на движими вещи, иззети от Специализираната прокуратура (златни кюлчета и накити, часовници, монети и др.), на средства в банкови сметки, както и на моторна яхта. Николай, Евгения и Мария Баневи са обвинени от Специализираната прокуратура за участие в организирана престъпна група (ръководена от Николай Банев) създадена с цел данъчни престъпления, пране на пари и длъжностни присвоявания. За повдигнатите обвинения прокуратурата уведоми КПКОНПИ, която от своя страна предприе действия по обезпечаване на незаконно придобито имущество, се казва в съобщението. ", "date": "2019.11.26", "title": "Съдът наложи запор на имущество на семейство Баневи за близо 142 млн. лв."}
{"url": "https://www.dnevnik.bg/sport/2019/11/26/3997216_rusiia_e_zaplashena_da_izgubi_domakinstvoto_si_na_evro/", "text": "Русия е изправена пред угрозата да загуби домакинските си мачове на Евро 2020, след като  комисия към Световната антидопингова агенция (WADA) препоръча страната да бъде наказана  да не приема спортни събития в следващите четири години. Русия може да бъде извадена и от олимпийските игри в Токио догодина. В основата са продължаващите допинг скандали. Преди година WADA възстанови правата на Руската антидопингова агенция (РУСАДА),  за което понесе много критики . Тогава страната изпълни условията, едно от най-важните от които беше да предостави данните от московската лаборатория. WADA отчете това като успех, но  по-късно обяви, че получената информация вероятно е манипулирана . В становището се посочва, че на Русия трябва да се отнемат домакинства, освен ако това не е невъзможно поради юридически причини. Догодина страната трябва да приеме мачове от Евро 2020 в Санкт Петербург. Предвидено е там да се играят срещи от  груповата фаза , както и от четвъртфиналите. Сред другите значими събития, които трябва да се проведат в Русия в близките години, е и световното по волейбол за мъже през 2022 г. Изпълнителният комитет на WADA ще заседава на 9 декември в Париж. Тогава ще бъде решено дали Русия да бъде наказана. \"Потапяме се - през следващите четири години, в нова фаза от руската допинг криза\", заяви директорът на Руската антидопингова агенция Юрий Ганус, цитиран от АФП.     ", "date": "2019.11.26", "title": "Русия е заплашена да изгуби домакинството си на Евро 2020"}
{"url": "https://www.dnevnik.bg/politika/2019/11/26/3997245_ioncheva_obiavi_che_evopeiskiiat_sud_e_priel_neina/", "text": "Европейският съд за правата на човека в Страсбург е приел жалбата на депутата от групата на европейските социалисти и демократи Елена Йончева срещу отправените й в България обвинения. Това съобщи Йончева в профила си в социалната мрежа фейсбук, след като снощи говорителят на държавното обвинение  Румяна Арнаудова обяви  пред БНТ, че българската прокуратура е поискала от Европейския парламент да свали имунитета на депутата. Председателят на Европейския парламент Давид Сасоли потвърди, че е получено искане от българските власти да бъде свален депутатският имунитет от съдебно преследване на Йончева.  Тя е разследвана за пране на пари  по делото за фалита на КТБ. \"Практика е Европейският парламент да гласува доверие на националните институции. Това е рутинна процедура. Искам да благодаря на българската прокуратура за предприетите стъпки. Убедена съм, че това е пътят, по който ще се докаже, че тези обвинения са абсурдни. Ще напомня, че в българския парламент  дадох своето съгласие за свалянето на своя и мунитета . Смятам, че това е в интерес случаят да бъде решен максимално бързо\", написа Йончева във фейсбук. Тя добавя, че над 80% от подадените жалби в Европейския съд се считат за недопустими и фактът, че нейният иск бил допуснат, означавал, че е напълно основателен. \"Нямам съмнения, че Европейският съд ще внесе пълна яснота по случая\", заключава Йончева.", "date": "2019.11.26", "title": "Йончева обяви, че Евопейският съд е приел нейна жалба срещу България"}
{"url": "https://www.dnevnik.bg/bulgaria/2019/11/26/3997195_iziavlenie_na_prezidenta_radev_sled_sreshtata_mu_s/", "text": "Изненадващо днес президентът Румен Радев покани на среща избрания за главен прокурор Иван Гешев. Това стана след като на 14 ноември Висшият съдебен съвет гласува повторно той да поеме поста след като първият избор беше върнат от държавния глава. Дали Радев е решил да подпише указа за назначаването, дали ще сезира Конституционния съд вижте и чуйте на живо от държавния глава. Повече по темата следете  тук .", "date": "2019.11.26", "title": "Изявление на президента Радев след срещата му с Иван Гешев"}
{"url": "https://www.dnevnik.bg/politika/2019/11/26/3997194_prezidentut_podpisa_ukaza_na_naznachavaneto_na_ivan/", "text": "Президентът Румен Радев постави точка на процедурата по избора на нов главен прокурор на България, като обяви, че е подписал указа за назначаването на Иван Гешев, след като е поискал от единствения кандидат за поста уверение, че ще работи за това прокуратурата да е независима и прозрачна. В същото време държавният глава даде заявка да започне дебат за нови промени в Конституцията, свързани със съдебната система. Решението си държавният глава обяви след изненадваща среща с Иван Гешев на \"Дондуков\" 2 , продължила около 45 минути. Няма как да наруша Конституцията Президентът започна изявлението си, припомняйки, че преди месец е върнал предложението на Висшия съдебен съвет (ВСС) за назначаване на Иван Гешев заради съмненията около процедурата по избора. Той допълни, че повторното гласуване не е успяло за ги разсее, но въпреки това държавният глава не може да се вслуша в призивите за нарушаване на Конституцията, намеквайки за публично обсъжданите варианти да бави указа за назначаването или да го подпише, но да сезира Конституционния съд с питане дали ВСС е имал право само да потвърди номинацията на Иван Гешев, или е бил длъжен да започне изцяло нова процедура с още кандидати. \"България ще стане демократична държава, когато започнем да спазваме законите, затова няма да позволя президентът да ги нарушава\" - с тези думи Румен Радев сложи край обсъждането за тълкувателно решение на Конституционния съд. Публично изказваните мнения на юристите по този въпрос бяха в двете крайности - от това, че има всички основания съдът да бъде питан за това как се процедира при връщане на кандидатура от президента, до пълно отричане на тази възможност и тълкувания, че тя би означавала нарушение на Конституцията и може да се превърне в основание да се иска отстраняване на президента от Народното събрание. За прокуратурата: всички факти и всички виновни Румен Радев подчерта, че според българския конституционен модел отчетността на главния прокурор завършва с неговия избор и затова обществото е много чувствително към тази процедура. Той повтори тезата си, че очаква с новия си ръководител прокуратурата да работи ефективно по всички сигнали за нередности, изброявайки част от тях - т.нар. \"Апартаментгейт\", некачествените ремонти на големи инфраструктурни обекти, действията на Българската агенция за безопасност на храните по мобилните инсинератори, грабежа на КТБ.      Той допълни, че изясняването на всички факти и всички виновни е главната задача на държавното обвинение: \"Не селективно посочване, а всички виновни. От това зависи дали главният прокурор ще сбъдне очакванията на българите за законност и справедливост\". Промени в основния закон Държавният глава обяви, че започва широк обществен дебат за промени в Конституцията, за участие в който възнамерява да покани представители демократичната общност, парламентарните партии, институции, професионални сдружения и граждански организации. Според основния закон на държавата президентът има право на инициатива за промени, които да бъдат гласувани от Народното събрание, но само по въпроси, които не изискват произнасяне на Велико Народно събрание. За одобряването на изменения обаче са нужни гласовете на три четвърти от депутатите (180 души) при процедура, включваща три гласувания в различни дни. Последните промени в Конституцията бяха направени през 2015 г. Те започнаха по настояване на \"Реформаторския блок\" (тогава част от управляващата коалиция) и първоначалният проект предвиждаше мащабни промени, но още преди внасянето му в парламента беше редуциран до компромисен вариант, който предвиждаше само разделянето на ВСС на съдийска и прокурорска колегия. В последния момент всички останали парламентарни партии (ГЕРБ, БСП, ДПС, Патриотичният фронт, АБВ, БДЦ и \"Атака\")  бламираха и предварително уговореното  разпределение на квотите в магистратската и парламентарна квоти  в колегиите на Висшия съдебен съвет. Така идеята за лек превес на парламентарната квота в прокурорската колегия, която да гарантира еманципиране от главния прокурор, пропадна.  \"От ефективността на реформите в съдебната система зависи дали ще постигнем справедливост, пречупване на корупцията, качествено управление и гражданска среда\", заяви президентът. Той призова за \"зрялост и общи усилия\", подчертавайки, че от тях зависи бъдещето на на нацията. \"България ще стане нормална европейска държава, когато осъзнае своята сила и отговорност, когато се засили гражданското участие и контрол върху институциите\", завърши държавният глава. Видео от изявлението на Румен Радев: Изборът като политически сблъсък Иван Гешев беше избран за главен прокурор на 24 октомври сред безпрецедентни протести срещу и в подкрепа на номинацията му, но две седмици по-късно  Румен Радев отказа да подпише указ за назначаването му  с мотива, че трябва да има истинско състезание и че бъдещият главен прокурор трябва да се ползва от високо обществено доверие. Висшият съдебен съвет (ВСС) обаче отказа да започне нова процедура и  преизбра Гешев на 14 ноември . В деня на избора  правосъдният министър си позволи да даде срок  на държавният глава да одобри кандидатурата на Иван Гешев - \"между 3 дни и една седмица\", макар че Конституцията да няма такива изисквания. Румен Радев заяви пред журналисти, че няма да се поддаде на натиск. Според Конституцията президентът има право да откаже да подпише указ за назначаването на главен прокурор само веднъж. Според юристи обаче той обаче може да поиска тълкувание на процедурата в Конституционния съд.      Мандатът на настоящия главен прокурор Сотир Цацаров изтича на 10 януари. Преди това се очаква  той да бъде избран за председател на антикорупционната комисия  - пост, за който беше предложен миналата седмица от партиите в управляващата коалиция - ГЕРБ, \"Атака\" и ВМРО. Третата партия от \"Обединени патриоти\" - НФСБ, по-късно подкрепи кандидатурата му след среща с Цацаров. Пълният текст на изявлението на президента четете  тук . За избора на Гешев четете  тук . Как президентът върна избора на Гешев четете  тук . Как ВСС преизбира Гешев четете  тук.", "date": "2019.11.26", "title": "Президентът подписа указа за Иван Гешев и се обяви за промени в Конституцията (обновена)"}
{"url": "https://www.dnevnik.bg/citat_na_deniia/2019/11/26/3997254_citat_na_denia_ako_se_kazvah_alardisio_mojeshe_da_sum/", "text": "                         Това заяви  бившият селекционер на Англия Сам Алърдайс . За последно той беше в професията през 2018 г., когато  беше начело на \"Евертън\" . В момента 12 от 20-те клуба от Висшата лига се водят от чужденци. Испания и Португалия имат по трима представители, като сред тях са Хосеп Гуардиола и Жозе Моуриньо. Мениджърът на \"Ливърпул\" Юрген Клоп е един от двамата германци.", "date": "2019.11.26", "title": "Цитат на деня: Ако се казвах Алардисио, можеше да съм мениджър на \"Манчестър юнайтед\""}
{"url": "https://www.dnevnik.bg/biznes/2019/11/26/3997250_turoperatori_ne_vijdat_logika_v_iskaneto_na_angelkova/", "text": "Лимитите, с които туристическите агенции и туроператорите се съобразяват при застраховката \"професионална отговорност\", напълно функционират като сума и няма нужда да се променят. Това обяви ръководството на Асоциацията на българските туроператори и туристически агенти (АБТТА) по повод обявеното наскоро намерение на ресорния министър  Николина Ангелкова да поиска повишаване  на лимитите. Повод за това стана фалитът на британския туроператор \"Томас Кук\". Тогава тя каза, че по данни на Министерството на туризма от общо около 3 хил. регистрирани туроператори и агенции 1154 са се застраховали на минималната сума, предвидена при тази застраховка. Повечето от тези компании обаче работят в сегмента на входящия туризъм и с други компании, тоест те не водят туристи в страната, за да се налага да плащат високи застраховки, с които да покриват евентуален риск от фалит и покриването на разходите на тези туристи. А в същото време това са фирмите, които генерират входящ туризъм, с който министерството се хвали, обясни тезата си Даниела Стоева, председател на управителния съвет на организацията. Според нея повишение на лимитите ще е удар срещу тези компании. От асоциацията обявиха, че българският потребител, когото защитават тези застраховки, е много добре защитен, като плащаните суми покриват около 50% от оборота от туристическите пакети, докато в Европа това покритие варира между 10 и 30%. При тази застраховка по-скоро трябва да се обърне внимание върху контрола, тъй като размерът на застрахователните премии зависи от декларирания от фирмите оборот. И ако има съмнения за това, че оборотът не е реален, застрахователите трябва да правят проверки, обясни Стоева и посочи, че най-лесното е да се вдигнат лимитите по застраховката. Ирина Найденова, също член на управителния съвет на асоциацията, обясни, че не праговете са проблем при тази застраховка, а моментът, в който тя се задейства, което не е уточнено в закона. В него не е посочено дали това става при фактическа неплатежоспособност или при обявяването на фалит. Димитър Попов, също от управата на организацията, посочи, че от фалита на \"Алматур\" през 2011 г., след което бе въведена застраховката, агенциите и туроператорите са платили около 80 млн. лв. под формата на застрахователни премии при изплатени оттогава общо около 5-6 млн. лв. По думите му, вместо разликата в сумите да остава в полза на застрахователите, тя би могла да се използва за създаването на гаранционен фонд, който да поема плащането при фалити или неплатежоспособности да има 100% покритие на пакетите например. Той сравни настоящата ситуация с това да има застраховка за автомобилисти \"Каско\", която се задейства само при тотална щета. Допълни, че ако се гледа детайлно европейското законодателство по темата, по-скоро такава застраховка ще трябва да плащат само тези компании, които работят директно с крайни клиенти. От асоциацията посъветваха министерството по-скоро да се съсредоточи върху друг проблем, който се разисква в ЕС вместо върху вдигане на лимитите, който е свързан с това, че индивидуалните пътници не са защитени при фалит на превозвач и няма кой да им покрие разходите, ако имат купен билет и това се случи.", "date": "2019.11.26", "title": "Туроператори не виждат логика в искането на Ангелкова да поскъпнат застраховките им"}
{"url": "https://www.dnevnik.bg/politika/2019/11/26/3997278_rumen_radev_vuzmezdieto_za_grabeja_na_ktb_e/", "text": "                         Добър ден, уважаеми представители на медиите! В началото на месеца върнах предложението на Висшия съдебен съвет (ВСС) за главен прокурор и подчертах, че начинът на провеждане този избор трябва да създава доверие в обществото, а не да поражда съмнения. Повторното гласуване във ВСС не успя да ги разсее. Няма как обаче да се вслушам в призивите за нарушаване на конституцията, защото върховенството на закона е фундаментът на демокрацията. България ще просперира, когато започнем да уважаваме и спазваме законите. Затова няма да допусна точно президентът да наруши конституцията, чието спазване винаги съм отстоявал. Днес подписах указ за назначаване на г-н Иван Гешев за главен прокурор, като преди това го поканих за среща в президентството. Ясно изразих своите очаквания за справедливост, в чиято основа е независимата и ефективна прокуратура, отнасяща се еднакво към всички, нарушили закона – без оглед на социално положение, политическа принадлежност и участие във властта. Българите очакват развръзка за корупцията по високите етажи на властта, за скритите офшорни сметки, фирми и имоти зад граница на политици и магистрати, за \"Апартаментгейт\", за Българската агенция за безопасност на храните и мобилните инсинератори, за безобразното качество на ремонти и инфраструктурни проекти и много други. За грабежа на КТБ. Изясняването на всички виновни лица и възмездието са истинският тест за новия главния прокурор. Искам да подчертая: не селективно посочвани, а всички виновни. От това зависи дали главният прокурор ще сбъдне надеждите на българите за законност и справедливост. В българския конституционен модел отчетността на главния прокурор приключва с избора му. Затова и обществото ни е особено чувствително към тази процедура. Въпросът обаче е в цялостния модел на българската прокуратура, в нейното устройство и функции, в мястото й в съдебната система и връзките с други институции. Това е трудна тема, непокътната от 30 години, но нейната обществена значимост е особено актуална днес. Затова започвам широк обществен дебат за промени в конституцията и ще поканя академичната общност, парламентарно представените партии, институции, професионални сдружения и граждански организации. От ефективността на реформите в съдебната система зависи дали ще постигнем справедливост, пречупване на корупцията, качествено държавно управление и просперираща обществена среда. Неведнъж съм заявявал, че бъдещето ни като нация зависи от нашата зрялост и общи усилия. България ще стане нормална европейска държава, когато обществото осъзнае своята сила и отговорност, когато се засили гражданското участие и контрол върху управлението и институциите. Благодаря за вниманието!", "date": "2019.11.26", "title": "Румен Радев: Възмездието за грабежа на КТБ е истинският тест за Иван Гешев (пълен текст)"}
{"url": "https://www.dnevnik.bg/bulgaria/2019/11/26/3997255_ivan_geshev_borbata_s_prestupnostta_ne_zavisi_samo_ot/", "text": "Президентът Румен Радев обяви, че е подписал указа за назначаване на Иван Гешев за главен прокурор, след като двамата разговаряха около 45 минути в сградата на президентството. Прокуратурата трябва да е доста по-активна и да отговори на очакванията на хората за справедливост, бяха първите думи на избрания за главен прокурор Иван Гешев след среща с президента. Какво още каза Гешев пред медиите вижте във видеото.", "date": "2019.11.26", "title": "Иван Гешев: Борбата с престъпността не зависи само от прокуратурата"}
{"url": "https://www.dnevnik.bg/sviat/2019/11/26/3997329_avstraliika_e_obvinena_v_ubiistvo_sled_kato_zabravila/", "text": "Австралийка на 27 години стана първият човек в страната, обвинена в убийство по новия за щата Куинсланд текст за \"безотговорно безразличие към човешки живот\". Причината е, че децата ѝ са починали, след като ги е оставила заключени в колата в горещо време. В събота полицаи открили безжизнените тела на момичетата на 1 и 2 години в град край Брисбейн. По това време температурата е била около 31 градуса по Целзий. Следствието изяснява колко време са престояли децата в колата, след като има симптоми, че те са починали от топлинен удар. Премиерът на щата Анастейша Палашчук нарече случилото се \"абсолютна трагедия\" и заяви, че Департаментът за безопасност на децата ще извърши проверка, защото сестрите са били известни на тази институция. Съветите за избягване на подобни инциденти включват оставяне на седалката с детето на телефон или обувка, за да е принуден родителят да го потърси при излизане. Друга идея е в детското столче да се държи някаква плюшена играчка, а когато детето се постави в него, тя да се премести на предната седалка за пътника, за да напомня на шофьора. Освен елементарната препоръка да си изгради родителят навик при заключване на колата да хвърли едно око и на задните седалки специалисти съветват двамата родители да си звънят за проверка дали другият наистина е оставил хлапето в детската ясла или градина.", "date": "2019.11.26", "title": "Австралийка е обвинена в убийство, след като забравила децата в колата"}
{"url": "https://www.dnevnik.bg/sport/2019/11/26/3997321_berbatov_v_bfs_triabva_da_imat_pone_malko_dostoinstvo/", "text": "Бившият нападател Димитър Бербатов смята, че ръководителите на БФС трябва да проявят достойнство и да поемат отговорност за състоянието на футбола. Според него е дошло време за радикални промени от нови лица. \"Виждаме също как няма уважение дори между хората, които управляват футбола. Поне го дръжте това зад затворени врати... Подобни неща показват как се ръководи - хаотично. А като видиш, че след толкова време нещата не се получават, имай поне малко достойнство и поеми някаква отговорност, дай си сметка, че може би и ти си част от причината нещата да не се получават, и си тръгни\", каза Бербатов в интервю за списание \"Спринт\". \"Моментът е такъв, че трябва радикална промяна във всичко. Всичко. Имаме ситуация, знак на съдбата, че нещата трябва да се променят драстично, изцяло. Изцяло. Имената, които се въртят напоследък из медиите, не са промяна. Сменяш един човек с друг и всичко си остава както преди. Лицата се менят, системата – не\", добави Бербатов. Според него трябва да има мандатност, а изпълнителният комитет да е без клубни президенти. Бившият нападател се изказа критично за поведението на клубовете от всички нива. \"Нали уж искаме промяна, а никои от хората, които могат да я извършат наистина - защото те избират кой да ги ръководи и представлява, не действат. Това е висша форма на безразличие и нежелание за промяна. Ако те не искат и не виждат, че трябва цялостна промяна на управлението, за да има възможност за развитие както на техните клубове, така и на футбола ни - лошо.\" На въпроса дали има възможност да се кандидатира за президент на БФС, Бербатов казва: \"Имам много разговори със себе си по тази тема. И с мои близки. Ако някой каже, че е 100 процента готов за подобен пост, значи е безразсъден. А има и наложено мнение, че за да управляваш, трябва да си над определена възраст. Мнения от рода на \"Той още е млад... Той още е зелен...\". Е, ще чакаме да стане някой на 62 и тогава ли ще е узрял да ръководи.\"", "date": "2019.11.26", "title": "Бербатов: В БФС трябва да имат поне малко достойнство и да поемат отговорност"}
{"url": "https://www.dnevnik.bg/video/2019/11/26/3997338_jertvite_ot_trusa_v_albaniia_veche_sa_9_ranenite_-_nad/", "text": "Поне 9 души загинаха тази нощ в най-силното (магнитуд 6.4) от десетилетия земетресение в Албания, а ранените са 135, сочат официални данни. Трусът бе усетен на Балканите и в Италия, а епицентърът е на 30 км западно от Тирана. Жертвите са от Тумане, Дуръс и Леже, няма данни за пострадали българи. Румъния изпраща 2 самолета със спасителни екипи и оборудване, помощ идва и от Италия и Турция. Часове след това земетресение от 5.4 бе регистрирано в Босна, на 75 км южно от столицата Сараево.", "date": "2019.11.26", "title": "Жертвите от труса в Албания вече са 9, ранените - над 130"}
{"url": "https://www.dnevnik.bg/photos/2019/11/26/3997208_snimka_na_denia_valeri_simeonov_kato_ukrasa_za_elha/", "text": "Майки на деца с увреждания украсиха елхата пред служебния вход на Народното събрание с лика на Валери Симеонов. Украсата е тематична, съобщиха от   пред медиите и символизира избора на 118-те народни представители, чрез който Валери Симеонов бе издигнат до поста зам.-председател на Народното събрание.", "date": "2019.11.26", "title": "Снимка на деня: Валери Симеонов като украса за елха"}
{"url": "https://www.dnevnik.bg/sport/2019/11/26/3997347_policiia_e_vliazla_v_ofisite_na_bfs/", "text": "Служители на полицията са влезли в сградата на БФС в Бояна. Действията са свързани с проверка на документация, каза изпълнителният директор Борислав Попов. \"Полицията, съвместно с колегите от футболния съюз, които са тук, подготвят документите\", заяви Попов. \"Засега нищо страшно няма. Не е приятно това, което преживяват колегите в момента\", добави той. По думите му от БФС биха съдействали, ако им е бил поискана документацията, за да не се налага полицията да идва на място. Ръководството на БФС отрече да са извършвани злоупотреби с държавни средства покрай програмата за развитие на детско-юношеския футбол. \"Считаме, че доброто име на футболния съюз е засегнато по недобронамерен начин\", каза Попов. Действията на полицията съвпадат с пресконференцията, която представители на ръководството на БФС дават по темата за разходване на държавни средства. Преди дни от футболния съюз  отрекоха категорично да са извършвали действия в ущърб на българските данъкоплатци . Попов посочи, че БФС не е длъжен да прави обществена поръчка, но въпреки това търси най-добрата цена за най-доброто качество. \"Да ви кажа честно, направо съм дълбоко обиден от това, което се говори по медиите от доста време. И вие трябва да сте обидени. Говори се, че 75 лева е било скъпо и че някъде е имало 50 лева. В тези 75 лева не влизат само храна и спане, а също медицинско обслужване, контролни мачове, извозване\", каза отговорникът за детско-юношеския футбол Емил Костадинов. \"Много съм обиден. Ако има някой виновен, да си понесе отговорността. Ще се борим докрай, защото съм сигурен, че никой от нас не е направил нищо грешно\", заяви Костадинов.", "date": "2019.11.26", "title": "Полиция е в офисите на БФС в търсене на документи"}
{"url": "https://www.dnevnik.bg/evropa/evrofinansirane/oblasti/kultura/2019/11/26/3997213_iaroslava_bubnova_e_noviiat_direktor_na_nacionalnata/", "text": "Изкуствоведът Ярослава Бубнова е новият директор на Националната галерия в София, съобщиха от Министерството на културата. Конкурсът започна в началото на годината, след като титулярят  Слава Иванова  бе освободена от поста . Другите кандидати за директор на галерията бяха Надежда Джакова и Филип Зидаров.  Ярослава Бубнова е завършила \"История на изкуството\" в Московския държавен университет \"М. В. Ломоносов\". Тя е създател и директор на Института за съвременно изкуство - София, и е президент на българската секция на Международната асоциация на художествените критици. Преподава в магистърска програма \"Изкуства и съвременност\" на катедра \"Културология\" на Софийския университет \"Св. Климент Охридски\".", "date": "2019.11.26", "title": "Ярослава Бубнова е новият директор на Националната галерия"}
{"url": "https://www.dnevnik.bg/evropa/2019/11/26/3997281_bulgarski_evrodeputati_ne_vidiaha_nishto_izvunredno_v/", "text": "Само в миналия мандат подобни свалени имунитети има над 50. Това коментира българският евродепутат Петър Витанов (БСП/Социалисти и демократи) по повод искането на българската прокуратура Европейският парламент  да свали имунитета на Йончева .  Тя е разследвана за пране на пари  по делото за фалита на КТБ. Колегата му Ангел Джамбазки също каза, че \"няма нищо извънредно в това\". Европейският парламент не е разследващ орган и той не може да се произнесе по същество, отбеляза Витанов. Той обясни: \"Процедурата е такава, че ЕП се осланя на становището на компетентните български органи, в случая българската прокуратура, която отправя подобно искане. Това, което може да направи ЕП, е да пренасочи просто темата към комисията по правни въпроси. За разлика от българския парламент госпожа Йончева няма възможността сама да даде имунитета си. Това трябва да мине през становище на правна комисия и през гласуване в пленарна зала\". Витанов коментира още, че процедурата е рутинна, не е свързана с разследване на ЕС, а просто се трансферира едно искане от българските институции. Само в миналия мандат подобни свалени имунитети има над 50. \"Колкото се отнася за самото искане, ние цялата българска делегация твърдо сме убедени в невинността на госпожа Йончева и смятам, че това че имунитетът ѝ ще бъде свален, ще ускори процеса, в който тя може да докаже своята невинност и да изчисти името си\", допълни Витанов.  (ВМРО/Европейски консерватори и реформисти; член на комисията по правни въпроси в ЕП) каза, че това е въпрос на процедура, на решение на българската прокуратура. \"Няма нищо извънредно в това. Колегата Йончева има две правни възможности - да реши да се откаже от имунитета си или да реши да го брани\", обясни Джамбазки. Допълни, че е бил пет години и все още е координатор на групата си в правната комисия на ЕП и на него са разпределяни десетки имунитети, но за този няма да е възможно, защото с Йончева са сънародници. Не може да се разпредели и на социалистите, защото са от една група. Очаква се да отиде или при Зелените, или при \"Обнови Европа\". В момента, в който бъде разпределен, а това трябва да стане другия вторник, тя ще бъде уведомена, че има такова постъпило искане от българската прокуратура. Тя има две правни възможности – да го брани или да се откаже доброволно от него. Няма срок, в който може да се защити един имунитет. \"Старият Льо Пен повече от година мота имунитета си (...) Имаше един бивш литовски или латвийски президент, обвинен в корупция (...) Успя да забави процедурата години. Има инструменти тя да брани имунитета си доста дълго време\", допълни Джамбазки. Подчерта, че Европарламентът не е съд, тук трябва да се реши дали има основание да се свали този имунитет. По думите му в голяма част от случаите, особено при обвинения, свързани с финансови отношения, залата гласува единодушно за свалянето му. Според Джамбазки политически правилно по-логично е да се откаже сама и да докаже своята невинност. По повод думите на Витанов за застаналите зад Йончева евродепутати, каза, че той може да говори от името на своята делегация. Моето образование обаче е правно и няма да издавам присъди или да оправдавам или да обвинявам някого. \"Първо, защото ние не сме прокурори или съдии, второ, защото политическо отношение по прокурорско решение винаги е нередно и нелепо. Колкото по-малко се коментират актовете на съдебен състав и решенията изобщо на съдебната власт, толкова по-добре. Хората, които се занимаваме с политика, би трябвало да се ограничаваме\", допълни евродепутатът. По-рано днес стана ясно, че  Европейският съд за правата на човека в Страсбург е приел жалбата  на Йончева срещу отправените й в България обвинения. \"Практика е Европейският парламент да гласува доверие на националните институции. Това е рутинна процедура. Искам да благодаря на българската прокуратура за предприетите стъпки. Убедена съм, че това е пътят, по който ще се докаже, че тези обвинения са абсурдни. Ще напомня, че в българския парламент  дадох своето съгласие за свалянето на своя и мунитета . Смятам, че това е в интерес случаят да бъде решен максимално бързо\", написа Йончева във \"Фейсбук\".", "date": "2019.11.26", "title": "Български евродепутати не видяха нищо извънредно в поисканото сваляне на имунитета на Йончева"}
{"url": "https://www.dnevnik.bg/analizi/2019/11/26/3997342_reshenieto_na_radev_da_podpishe_ukaza_za_geshev_e/", "text": "                         На този етап на процедурата сезирането на Конституционния съд нямаше да промени положението с избора на Иван Гешев за главен прокурор, защото решенията на съда имат действие занапред. Тоест дори президентът да беше попитал Конституционния съд дали чл. 173 от Закона за съдебната власт противоречи на конституцията и дори съдът да беше се произнесъл в положителен смисъл, това нямаше да промени факта, че Иван Гешев беше избраник, потвърден от Висшия съдебен съвет (ВСС). Положението щеше да бъде по-различно, ако президентът се беше обърнал към Конституционния съд, преди да върне избора на Иван Гешев във Висшия съдебен съвет. Тогава можеше да изчака наистина решението на съда и тогава да върне решението на ВСС. и то при сегашната ситуация, при която процедурата просто беше върната до етап прегласуване във ВСС. Решението на президента да подпише указа на този етап е единственото възможно. Защото конституцията това казва. Такава е и практиката на КС. Беше правен паралел с положението в Словакия, където при избран от парламента главен прокурор почти две години президентът на Словакия бавеше подписването на указ за неговото назначаване. Но според мен в българските условия такова действие на нашия президент би било наистина противоконституционно. Според мен има реално място да мислим, че Конституционният съд трябва да се произнесе по въпроса – когато президентът върне решението на ВСС, от кой етап трябва да започне процедурата: дали изцяло нова или просто се прегласува. Има възможност най-малкото защото Конституционният съд е в позиция да преразгледа становището си от 2002 г. ( ). Има причина, поради която ние казваме, че нашата процедура е уникална, не защото е много добра, а просто защото предвижда много висока степен на привидна прозрачност. И защото предвижда много голям кръг от критерии, заложени в закона, на които трябва да отговаря кандидатът за главен прокурор. От тези две гледни точки нашата процедура е уникална, но това не я прави по-добра. Напротив! Това я прави В по-голямата част от тях има две същностни разлики. Първата засяга кръга от органи, които се произнасят по номинацията и назначаването на главния прокурор. Обикновено това става с много силно участие на изпълнителната власт. А виждате, че у нас изпълнителната власт се държи така сякаш няма никакво отношение към наказателната политика, което е абсурдно и противоконституционно. И втората голяма разлика е, че не е нужно да има толкова много критерии, на които формално да отговаря кандидатът за главен прокурор, в ситуация, в която е ясно кой носи отговорност за неговото назначение. Големият проблем в България е, че имаме един кандидат, избран от колективен орган и потвърден от президента, зад който всъщност не знаем кой стои и кой носи в крайна сметка отговорност за политиката, която този главен прокурор ще прокарва. ВСС не носи отговорност за наказателната политика. Какви са историческите традиции в България? това го казва през 1928 г. бившият главен прокурор Светозар Велчев, без да има грам съмнение. След това цялата наша конституционна мисъл до 1944 г., според която прокуратурата не е конституционна институция, няма място в конституцията и може да бъде регулирана и с един обикновен закон, за да има по-голяма гъвкавост. Затова за мен е много голяма новина, че президентът е склонен да се ангажира с широк обществен дебат за промени в конституцията и за желанието му да покани академичната общност, парламентарно представените партии, институции, професионални сдружения и граждански организации: Това е безпрецедентно действие на президентската институция и то е крайно необходимо, защото в сегашната популистка ситуация, в която политическите сили не желаят да се ангажират с никакви действия по отношение на реформата в прокуратурата, президентът е единственият, който остава инвестиран с много голяма демократична легитимност да повдигне тези въпроси и да се стигне до някакво виждане. Той сам няма да е в състояние да прокара конституционни промени, но е много важно поне да домакинства един форум или поредица от срещи, на които поне могат да бъдат изчистени опциите. Промяна в Конституцията би засегнала по-скоро цялостната структура на прокуратурата и мястото на главния прокурор в нея. Няма съмнение, че Иван Гешев е следващият главен прокурор, но мисля, че е повече от сигурно, че това ще бъде последният главен прокурор във вида, в който от 30 години познаваме институцията.", "date": "2019.11.26", "title": "Решението на Радев да подпише указа за Гешев е единственото възможно"}
{"url": "https://www.dnevnik.bg/bulgaria/2019/11/26/3997370_ivan_geshev_glavniiat_prokuror_ne_e_poshtenska_kutiia/", "text": "Минути след изявлението на президента, който съобщи, че е  подписал указа за назначаването  на Иван Гешев за главен прокурор, самият Гешев заяви, че е говорил с държавния глава както за указа, така и за намерението му да инициира дебат за промени в Конституцията. Гешев каза, че не може да прецени дали има възможност да встъпи в длъжност по-рано, ако Народното събрание избере настоящия главен прокурор Сотир Цацаров за председател на антикорупционната комисия КПКОНПИ. Мандатът на Цацаров изтича официално на 10 януари 2020 г. Гешев не пожела да каже с какъв екип от заместници ще работи, но добави, че има идеи, но има и време. Васил Левски - любимият му национален герой Бъдещият главен прокурор влезе в сградата на президентството със значка с образа на Васил Левски. \"Левски е любимият ми национален герой. Не се смятам за нов апостол – това е много високопарно. Никой не може да се сравнява с Левски – мисля, че е ясно за всеки български гражданин\", коментира Гешев на въпрос с каква символика носи за него златната значка. \"Главният прокурор не е пощенска кутия да приема сигнали от политици. Ако един политик с някаква политическа цел иска да направи и да внесе сигнал, това, което главният прокурор може да направи, е да препрати сигнала на компетентната прокуратура. За мен е по-рационално българските политици, ако ме чуват, да си внасят сигналите, ако смятат, че има извършено престъпление, до компетентната прокуратура, а не да използват главния прокурор за политическа реклама или пощенска кутия\", заяви Гешев на излизане от сградата на президентството. Помолен да коментира заявката на държавния глава за широк обществен дебат за промени в Конституцията, Гешев каза, че е с ясното разбиране, че прокуратурата трябва да е доста по-активна и по-активно да отговори на очакванията на българските граждани за повече справедливост. Според него прокуратурата е част от съдебната власт и трябва да остане в нея. \"Всеки чува това, което иска да чуе. Президентът каза, че ще инициира дебат по тази тема. Не съм чул за нещо конкретно, което президентът да е казал, че трябва да бъде променено. Чух, че инициира широк дебат, в който участниците ще кажат своето мнение\", каза Гешев. Не е работил селективно по делото КТБ \"Няма да коментирам в момента казуси по същество\", отговори Гешев на въпрос дали 8 месеца са достатъчно време, за да приключи една проверка и има ли резултат по разследването за апартаментите на властта, купени на по-ниски от пазарите цени, които доведоха до серия от оставки. Темата бе засегната от президента, който обясни, че очаква резултати както по това разследване, така и по други висящи разследвания за корупция по високите етажи на властта. Радев изрично спомена и делото за фалита на КТБ, като изтъкна, че не трябва да се подхожда секелтивно, а да бъдат установени всички виновни. Процесът КТБ и това дали депутатът от ДПС Делян Пеевски трябва да бъде разпитан по него, бяха едни от най-често задаваните въпроси по време на изслушването пред пленума на ВСС. \"Не смятам, че съм работил селективно – не само аз, но и екипът от прокурори, следователи и съдебни служители, които са работили по това досъдебно производство, и това ще стане ясно по самото дело, което е пред вас. Съзнавам, че това дело е натоварено с много други гледни точки – включително политическа, идеологическа и всякакви други. Прокуратурата не може да отговори на други очаквания извън правото, извън закона, извън наказателния процес\", каза Гешев. На въпрос дали ще има досъдебно  производство, свързано с Българския футболен съюз  Гешев не отговори еднозначно и каза, че няма да коментира конкретни дела. Ще развенчае с обяснения \"митът за всевластния главен прокурор\" \"Главният прокурор не е недосегаем и не решава всички проблеми в тази държава. Дали ще има, или няма да има досъдебно производство, решава конкретният прокурор, който е компетентен и който трябва да се произнесе. Това, което категорично смятам да развенчая, е митът, който се изгражда с политическа цел за това, че главният прокурор е всевластен и се разпорежда за всичко – това не е вярно. И че той е безотговорен, също не е вярно и че контролира всичко – също не е вярно. Това е политика. Той смята, че в момента, прокуратурата се отчита достатъчно, но някои неща могат да бъдат подобрени в тази насока. \"Личното ми мнение е, че не прокуратурата е причина едва ли не за всички проблеми в тази държава\", подчерта Гешев и отново заговори за политико-олигархичен кръг, чиято идеология се градяла на основата на борбата срещу една институция и \"фиксация в прокуратурата\". \"Това не означава, че прокуратурата няма определени проблеми, които трябва да бъдат решени, но да фиксираш своята идеология върху това, че една институция е нещо лошо, и да се бориш с нея, за мен е непродуктивно. Това уврежда имиджа на цялата държава, макар че някои постигат личен или политически интерес, но това не е в интерес на държавата, не е в интерес на институциите и в интерес на българските граждани и общество\", коментира Гешев. На въпрос дали е настроен реваншистки и дали този кръг трябва да се притеснява, той предупреди, че трябва да се притесняват всички, които нарушават закона. \"Разделителната линия е дали спазваш закона, независимо от кой олигархичен кръг си. Трябва да се притесняват тези, които нарушават закона. Явно предвид реакцията спрямо процедурата за избор, много хора, които се притесняват от закона, реагираха срещу това\", обясни Иван Гешев. Попитан дали разделителната линия е между поддръжници и критици, Гешев отговори: \"Кои са тези, които ме хвалят? Това дали някой ме хвали или не ме хвали, дали прави нещо за мен, не е критерий за нищо. Вие можете да си правите каквито искате предположения дали някой ме харесва, или не ме харесва, но това са ваши интерпретации\", обясни още той. Безгрешни институции и безгрешни хора няма Гешев смята, че прокуратурата не е била достатъчно активна да обясни, че главният прокурор не е всевластна фигура. Според него заради това \"определен кръг успя да изгради впечатлението в някаква степен, че фигурата на главния прокурор е всевластна, безконтролно и каквато още друга искате фигура. Това категорично не е вярно\", убеден е Гешев въпреки становищата на Венецианската комисия и Съвета на Европа. \"Безгрешни институции и безгрешни хора няма. Да, прокуратурата има проблеми, знае кои са те, но не смятам да ги коментирам пред вас. Не сме безгрешни, но не сме виновни и ние за всичко в тази държава\", заяви бъдещият главен прокурор. Според него борбата с престъпността зависи от правоохранителните органи, прокуратура и съд. \"Не може една система да работи и да е виновна само една част от тази система. Всички в тази система трябва да си вършат работата, да си я вършат качествено и в рамките на своята професионална компетентност. Резултатите на българската съдебна власт са нелоши в сравнение с която и да е друга европейска държава\", смята Гешев. Той допълни и че трябва да се повиши капацитетът на МВР, на следователите и на много други структури.", "date": "2019.11.26", "title": "Иван Гешев: Главният прокурор не е пощенска кутия за сигнали на политици"}
{"url": "https://www.dnevnik.bg/biznes/2019/11/26/3997310_turoperatorite_izprashtat_protivorechiva_i_dramatichna/", "text": "Туристическата година, която е към края си, беше изключително противоречива и драматична - сериозен спад на туристите на фона на ръстове в целия регион, промяна в рейтинга на чужденците, срив на смятани доскоро за традиционни за България пазари. Такава картина чертаят на 2019 г. от Асоциацията на българските туроператори и туристически агенции (АБТТА), като се базират на наличните данни на Националния статистически институт и на поискана информация от летищата. Надеждни данни за настаняването в хотелите все още няма, тъй като едва тази есен се въведе задължителна регистрация на местата за настаняване в електронна система на Министерството на туризма. Тази картина изглежда различно в очите на ресорния министър Николина Ангелкова, която в телевизионно интервю наскоро каза, че въпреки мрачните прогнози в туризма има ръст и че данните говорят, че ведомството си върши добре работата. Повече четете  тук . Данните не вещаят нищо добро Данните показват, че спадът в броя на нощувките към края на септември е 2% (300 хил.), докато в Югоизточна Европа страните отчитат ръстове между 6 и 8%, обяви Байко Байков, член на организацията. Посочи, че това е доста сериозен спад, доколкото той включва и зимния сезон, и летния морски, както и специализираните видове. Освен това спадът в по-голяма степен се дължи на европейските туристи, отбеляза той. При смятаните за най-устойчиви пазари - европейските, се отчита спад за деветте месеца от 500 хил. нощувки, или 4%. \"Това не вещае нищо добро за следващия сезон. Не можем да очакваме, че изведнъж за следващата година от тези страни ще има ръст\", посочи Байков. Според него на смятаният за традиционен за България пазар Германия отбелязва драматичен спад от 23%, а от Русия сривът е над 15%. При скандинавските пазари спадът е 27%, което бе определено като катастрофа. От асоциацията посочват, че податки за този тренд има от години и данните сега не са изненада. \"Тези генериращи в миналото пазари се смаляват значително\", анализира Байков. От асоциацията отбелязват, че има разместване в ранга на държавите, от които идват туристи в България, което е определило например Румъния като втори по значимост пазар, при това без зад този резултат да стоят маркетингови усилия. Италия и Испания изобщо не фигурират сред първите 15 пазара, Гърция е със сериозен потенциал, но гърците имат общо 150 хил. нощувки. Междувременно Полша се е превърнала в трети по значимост пазар за българския туризъм. Първите 15 генериращи пазари отбелязват сумарно спад от 300 хил. нощувки. Държавата да си ревизира концепцията Това показва, че управляващите сериозно трябва си ревизират концепцията за национална туристическа реклама - дали да се наливат пари в потъващи или растящи пазари, обяви ръководството на асоциацията. Даниела Стоева, председател на управителния съвет, отбеляза, че дори и през активните за туризъм месеци София е с ръст от 3% на нощувките, а пък Пловдив, който е и европейска столица на културата, има ръст от 10%, което е \"крайно недостатъчно\". Организацията призова в Националния съвет по туризъм, който е консултативен орган към министерството, да се обсъжда къде и за какво да се харчат парите за национална туристическа реклама (около 15 млн. лв. за година към момента) и мнението на бизнеса да има елемент на задължение към министъра да се съобрази с него. В отговор на въпрос посочиха, че са склонни също да дават пари за реклама, за да се обсъждат тези разходи с браншовите организации. \"Когато някой е болен и го лекуваш с грешните лекарства, той няма да оздравее, въпреки че може да даваш много пари за тях\", илюстрира ситуацията Байко Байков. Неговите колеги посочиха и че няма ясен отчет как се харчат парите за реклама. Двуцифрен спад на морските летища Асоциацията е поискала данни от летищата във Варна, Бургас и София за броя обслужени самолети през годината. Данните от морските портове показват, че спадът е двуцифрен. За София няма детайлни данни, оттам само се посочва, че има ръст от 1.5% на пътниците, включително и българските. В Бургас полетите са се свили с близо 14%, а обработените пътници - с 12%. Над 40% е спадът на пътници от Германия, 11% за Русия, 12% за Полша, 27% за Словакия и Чехия, 18% за скандинавските пазари. Ръст се отчита от 10% за Великобритания и 27% за Ирландия, откъдето в морските курорти идват основни младежи за парти туризъм. Пътниците през варненското летище са намалели с 12%, а полетите - с 16%. Спадът на пътници от Германия е над 15%, 28% за Русия, 55% за Белгия, 11% за Полша и 27% за скандинавските пазари. Ръст от 18% има при пътниците от Великобритания и 17% от Австрия.", "date": "2019.11.26", "title": "Туроператорите изпращат противоречива и драматична година в туризма"}
{"url": "https://www.dnevnik.bg/photos/2019/11/26/3997240_fotogaleriia_chudesno_priiatelstvo_-_kakvo_si_kazaha/", "text": "Възможност за отпадане на   за България, похвали заради купуването на американски изтребители и покана за визита, отправена към президента на САЩ Доналд Тръмп - това бяха част от акцентите в приключилото посещение на премиера Бойко Борисов в Белия дом.", "date": "2019.11.26", "title": "Фотогалерия: \"Чудесно приятелство\" - какво си казаха Тръмп и Борисов"}
{"url": "https://www.dnevnik.bg/zelen/2019/11/26/3997378_kampaniia_v_zashtita_na_pchelite_i_fermerite_vze_na/", "text": "Инициативен комитет на 90 организации от 17 страни в Европейския съюз търси подкрепа за забрана на синтетичните пестициди и промяна на земеделието в общността. От вчера те дадоха начало на кампанията си за събиране на подписи за европейската гражданска инициатива \" Да спасим пчелите и земеделските стопани \". Според регламента, ако инициативата бъде подкрепена от 1 милион граждани на съюза от поне 7 различни държави, тя ще задължи Европейската комисия да въведе нови правила. Исканията на организациите са за премахване на синтетичните пестициди до 2035 г., превръщане на земеделието в лост за възстановяване на биоразнообразието и реформи за приоритизиране на малките, разнообразни и устойчиви земеделски стопанства. Всеки гражданин на Европейския съюз може да подкрепи инициативата за промяна на правилата в общността, като подпише исканията  тук . Организаторите на кампанията са граждански организации от секторите на природозащитата, земеделието, здравеопазването и пчеларството. Сред тях са мрежи на европейско ниво като Приятели на Земята (Friends of the Earth Europe) и Мрежата за действие срещу пестицидите (Pesticide Action Network (PAN), а също и изследователски институции. Търсейки подкрепа от европейските граждани, инициаторите напомнят тревожните данни (на английски език  тук ) на Междуправителствената платформа за наука и политика за биоразнообразието и екосистемните услуги (IPBES). Според тях пчелите и дивите опрашители са незаменими за опазването на биоразнообразието и екосистемите, като до една трета от производството на храна и до две трети от производството на плодове и зеленчуци са следствие на опрашването от пчелите и други насекоми. Оцеляването на пчелите обаче е застрашено от постоянното замърсяване с пестициди и загубата на местообитания заради индустриалното земеделие. В подкрепа на нуждата от реформи в земеделието на Европейския съюз, организаторите на кампанията цитират и  безпрецедентния общ апел на научни организации  към Европейския парламент за промяна в принципите и финансирането в Общата селскостопанска политика преди новия програмен период на общността. Комитетът на европейската гражданска инициатива напомня, че бързият упадък както на малките стопанства, така и на дивата природа е дълбоко вкоренен в настоящия ни модел на производство на селскостопански храни, който до голяма степен разчита на мащабното монокултурно земеделие и използването на синтетични пестициди. До допълнително влошаване на ситуацията води Общата селскотостопанска политика на ЕС, която активно финансира именно тази форма на селско стопанство, чрез системата си за субсидии, която благоприятства масовото производство, вместо да подпомага фермите с малки размери и екологично земеделие. Според данни на кампанията \"Да спасим пчелите и земеделските стопани\" милиони фермери са изтласкани от земеделието заради несправедливи цени и липса на подкрепа от правителствата, като между 2004 и 2016 г. в ЕС са изчезнали 4 милиона малки земеделски стопанства.", "date": "2019.11.26", "title": "Кампания в защита на пчелите и фермерите взе на прицел аграрната политика на ЕС"}
{"url": "https://www.dnevnik.bg/politika/2019/11/26/3997386_nedeistvitelnite_bjuletini_za_obshtinski_suvenici/", "text": "Делът на недействителните бюлетини за общински съветници бележи исторически максимум от началото на демократичните промени досега. За да бъде направен адекватен анализ на причините за проблема и съответно – да бъдат предприети ефективни мерки, е необходимо осигуряване на достъп до бюлетините на експерти, на неправителствени организации, които са били наблюдатели на изборния процес, както и на представители на централната избирателна комисия (ЦИК). Това се посочва в писмо до ЦИК на Асоциация \"Прозрабност без граници\", базирано на изводите от наблюденията им по време на отминалите местни избори. Според изборното законодателство разрешение за достъп на анализаторите до бюлетините може да предостави Централната избирателна комисия. \"Настоящото искане не цели преразглеждане на резултатите от проведените избори, а отстраняване на причините за високия брой на недействителни бюлетини\", се казва в писмото на наблюдателите. Според организацията, която от години наблюдава изборните процеси, е необходимо незабавно предприемане на мерки за изясняване на причините за високия дял на недействителните бюлетини, тъй като се \"отклоняват драстично от утвърдените международни стандарти за допустим дял на недействителните бюлетини и могат да бъдат показател за подкопаване на основни стълбове на демократичния процес в страната\". Изчисленията на Асоциация \"Прозрачност без граници\", направени въз основа на официалните резултати от местните избори във всички 265 общини, показват, че на национално ниво броят на недействителните бюлетини за общински съветници бележи исторически максимум от 466 077, като те представляват 15,098% от подадените бюлетини. На ниво области обобщените данни показват, че в 3 области делът на недействителните бюлетини е над 20%, а в 11 области той варира между 17% и 20%. Във Видин например недействителните бюлетини са 23,12%, в Монтана – 20,71%, в Разград – 20,07%, в Ловеч – 19,99%, в Пазарджик – 19,46%, в Пловдив област – 19,38%, в Силистра – 19,26%, във Враца – 19,20%. На ниво общини на места този процент надминава и 30 на сто. Посочените стойности не включват дела на бюлетините, попълнени с избор \"Не подкрепям никого\". От \"Прозрачност без граници\" отбелязват, че във връзка със заявените намерения на политиците за промяна в изборното законодателство е необходимо преди промените да се направят посочваните от наблюдателите анализи. За да бъде преустановена тази порочна практика, са необходими както политическа воля, така и изчерпателни данни, и пълноценен анализ, отбелязват анализаторите.", "date": "2019.11.26", "title": "Недействителните бюлетини за общински съвеници бележат безпрецедентен пик, предупреждават анализатори"}
{"url": "https://www.dnevnik.bg/evropa/2019/11/26/3997280_es_e_v_zadunena_ulica_kakvo_da_pravi_s_paketa_mobilnost/", "text": "Ситуацията около пакета \"Мобилност\" е в задънена улица. Това коментираха българските евродепутати Петър Витанов (БСП/Социалисти и демократи; член на комисията по транспорт и туризъм в Европейския парламент) и Ангел Джамбазки (ВМРО/Европейски консерватори и реформисти; член на комисията по правни въпроси). Думите им бяха по повод завършилите по-рано без резултат т.нар. триалози - преговори между държавите членки (Съвета на ЕС), Европейския парламент и Европейската комисия. Оптимизъм Вчерашният триалог не е толкова неблагоприятен за българската позиция, смята Петър Витанов. \"Той беше доказателство, че без компромис, че когато се натиска в една посока, крайност, до степен в която дискриминираш определени държави, няма как да бъде взето разумно политическо решение\", допълни той. Обясни, че Европарламентът и докладчиците по трите досиета не са били склонни да направят отстъпки от ключови текстове - тези, които касаят най-много българските превозвачи. Съветът също не е бил готов да отстъпи. Това според Витанов е нещо положително и означава, че \"ще се търси баланс, ще се търсят пресечните точки между различните интереси, което би облагодетелствало и българската позиция\".      Евродепутатът обясни, че, технически погледнато, в рамките на финландското председателство до края на годината ще се направи още един опит за постигане на консенсус. Според него, ако се увенчае с неуспех, следващата възможност ще е по време на германското председателство, \"което е може би най-лошият за България вариант, защото позицията на Германия е много крайна, както на България, само че в обратна посока. Но те ще имат инструментариума председателство, за да могат да повлияят върху процесите\". Той все пак е оптимист и смята, че разумът при последните преговори е надделял. \"Мерки като връщането на празен камион на определен интервал от време са неприемливи както за комисията, така и за съвета, беше подчертано, че те противоречат на здравата икономическа, ако щете, и икономическа логика\", допълни Витанов. Ще оскъпи стоките в Западна Европа По думите на Ангел Джамбазки ситуацията е в \"абсолютно задънена улица\". \"Бяха гласувани такива текстове, по които няма как да се намери компромис. Позицията на Съвета е по-близка до нашата по отношение на връщането на камиона и на броя на трансграничните операции. Позицията на нашите опоненти в парламента е много антипериферна, вече не бих я нарекъл антиизточна. Тя вече засяга всички държави в периферията, които се занимават с този бизнес\", допълни той. \"Най-сетне успяхме да обърнем внимание на бизнеса в Западна Европа какво ще му струва пакета \"Мобилност\", подчерта още Джамбазки. Обясни, че в България вече има голям автомобилен клъстер и много фирми произвеждат части за своите автомобили, а в момента, в който бъде вкаран сила пакетът \"Мобилност\", българските фирми или бъдат принудени да фалират, или да вдигнат цените, защото \"ако разкараш празни камиони, ти трябва да сметнеш горивото в цената, ако плащаш за хотели на шофьорите, също. Ако си принуден да правиш някакви други разходи, ти ще ги сметнеш в цената. Това ще оскъпи всъщност всички стоки в Западна Европа\". Според него \"тези, които защитават имагинерни в случая опасности, ще усетят през джоба си ефекта от пакета \"Мобилност\". Той под думите на евродепутата е непазарна, по съществото си социалистическа регулация на отношения, които са се настроили сами.      \"Транспортният бизнес в България е един от малкото, които не ползваха държавна подкрепа. За него няма субсидии, там са кредити, заеми, там е борба с нашата мърлява и корумпирана администрация. Този бизнес въпреки администрацията успя да се развие по този начин и това е най-успешният български свободен бизнес след 1989 г. И тук, в Европарламента, се опитват да го ударят социалистически, да го регулират\", допълни Джамбазки. Застоят в разговорите за него не е изненада и той не очаква да има друг триалог до края на финландското европредседателство. \"За днес беше отменена пресконференция на Карима Дели (Зелени/Европейски свободен алианс; председател на транспортната комисия в ЕП), защото нямаше какво да кажат, нямаше никакво разбирателство по нито една точка\", допълни евродепутатът. По най-неудовлетворителните за България точки по думите му има тежко разминаване между съвета и парламента, \"това е връщането на празния камион\". Коментира, че се е отворила темата, че празните камиони, разхождани из Европа, ще замърсяват въздуха. \"Празен камион гори около 20-25 до 30 тона нафта (...) Представете си флот от стотици хиляди камиони, които се разхождат празни нагоре-надолу. Горят гориво, износват куми, вдигат фини прахови частици. Кому е нужно това, за да може да вдигнем изкуствено цената на нашите превозвачи?\" Застоят в преговорите според него по-добър от \"загубения мач\": \"Има неща, които просто трябва да отпаднат. Връщането на камиона, броят на операциите, задължителното спане някъде си. Това трябва да отпадне. Например трябва да се приеме предложението, ако шофьорът не иска да се прибира, да може да напише декларация, с която да декларира, че не иска да се прибере. Западна Европа има огромен глад за шофьори. Който иска, е отишъл вече да работи\". Според Джамбазки причината за пакета \"Мобилност\" е гладът за шофьори в Западна Европа. \"Белгийци и французи не са заинтересовани от тази работа, тя за тях е непривлекателна. А германците карат курсове само един ден и не карат събота и неделя. Нашите, понеже им трябват парите, се навиват да карат седмици, месеци и т.н. И тук пазарът решава\", допълни евродепутатът.", "date": "2019.11.26", "title": "ЕС е в задънена улица какво да прави с пакета \"Мобилност\""}
{"url": "https://www.dnevnik.bg/bulgaria/2019/11/26/3997395_bez_turg_stroiteliat_na_hemus_shte_ukrepva_svlachishta/", "text": "Държавното дружество \"Автомагистрали\" ще укрепва 74 свлачища, срутища и пропадания от републиканската пътна мрежа по договор на стойност 474 655 613.56 лв. без ДДС, възложен му без търг от Агенция \"Пътна инфраструктура\" (АПИ). По-голямата част от средствата  се планира да дойдат от  тол-таксите , които ще се събират през 2020-2021 г. АПИ съобщи, че е сключила договор с \"Автомагистрали\" ЕАД за проучвателно-проектантски и строително-възстановителни работи на основание чл. 14, ал. 1, т. 6 от Закона за обществените поръчки (изключения, приложими за държавните възложители).  Преди година \"Автомагистрали\"  получи без открита процедура строителството на  134 км от автомагистрала \"Хемус\"  на стойност 1.35 млрд. лева, като мотивът беше да се избегне бавене на работата с процедури и евентуалното им обжалване.  Сега мотивите за възлагане на поръчката без търг са подобни. \"Укрепването на свлачища, срутища и пропадания на пътното платно е стратегически приоритет на Министерството на регионалното развитие и благоустройството (МРРБ) и АПИ и възлагането по чл. 14, ал. 1, т. 6 от ЗОП ще позволи навременното, бързо и качественото изпълнение на проектите, тъй като подготовката и провеждането на открита процедура, включително и евентуални обжалвания на решенията за откриване и класиране, създава предпоставки за забавяне на укрепителните дейности и задълбочаване на свлачищните и срутищните процеси\", се казва в съобщение на пътната агенция. От там добавят, че МРРБ е едноличен собственик на 100% от капитала на \"Автомагистрали\" ЕАД и правата на държавата в дружеството се упражняват от регионалния министър, а същевременно АПИ е второстепенен разпоредител на бюджетни средства към регионалния министър. \"Автомагистрали\" ще изпълни проектантските и строителни дейности на 71 свлачища, срутища и пропадания на пътното платно, а на 3 обекта - само строителни работи. Сред проектите, по които ще се работи, са отсечки от пътищата: Соколовци - Смолян - Средногорци, Кочериново - Рила - Рилски манастир - Кирилова поляна, Костенец - Радуил - Боровец - Самоков, Мизия - Оряхово и други. През септември Министерският съвет отпусна до 31 млн. лв. по бюджета на регионалното министерство за 2019 г. за укрепване на обектите от републиканската пътна мрежа, засегнати от свлачищни и срутищни процеси, в следващите три години. Останалите необходими средства ще бъдат осигурени от приходите от тол-такси в периода от 2020-2021 г. за финансиране на цялостното изпълнение на проектите.", "date": "2019.11.26", "title": "Без търг строителят на \"Хемус\" ще укрепва свлачища срещу половин милиард лева"}
{"url": "https://www.dnevnik.bg/sviat/2019/11/26/3997387_katar_podkrepia_turciia_za_zaselvaneto_na_bejanci_v/", "text": "Катар може да застане зад плана на Турция да засели над милион (или повече) души от Сирия в северната част на страната, заяви турският президент Реджеп Тайип Ердоган, цитиран от \"Ройтерс\". На връщане от визита в Доха, след която той коментира и въпроси на отбраната и финансите, държавният глава заяви, че при разговора с емира Шейх Тамим бин Хамад ал Тани са изложени плановете на Анкара, заради които бе започната и операция \"Извор на мира\" срещу кюрдските бойци. \"Г-н Тамим хареса проектите ни\", каза Ердоган. Катар, страна, с която Турция се сближава в последните години, стана и първата арабска, която той посещава, откакто започна последната сирийска офанзива миналия месец. Президентът вече е заявявал, че иска Турция да изгради град (или градове) за бежанци, в които между 1 и 2 млн. сирийци могат да се заселят. Той е допускал, че ако в Сирия има \"безопасна зона\", стигаща до град Ракка на р. Ефрат, броят може да нарасне до 3 млн. Формално сирийците в страната му са 3.6 млн., макар че това е броят отпреди няколко години. Критици предупреждават, че идеята му може да е опасна, като промени етническия състав на населения от араби, кюрди и туркмени район. Катарското дружество на Червения кръст заяви миналата седмица, че заедно с турска организация започва проект близо до северния сирийски град Ал Баб, отвоюван от \"Ислямска държава\" в първата турска операция преди повече от две години. Днес, попитан дали Доха ще финансира турските планове, Ердоган заяви, че катарците са на мнение, че \"можем да направим тези усилия заедно\": \"Наистина няма друг начин.\" Собствен самолет до 5-6 години Турция планира да създаде собствен изтребител в близките 5-6 години, добави още Ердоган. Коментарът му дойде в момент, когато продължава спорът със САЩ за руските комплекси С-400. Покупката им доведе до изключването на Анкара от програмата за изтребителите F-35, в която турската страна е и производител на части, и клиент. \"Процесът (на разговори) ще продължи до април, заяви Ердоган. Трябва да видим докъде ще стигнем с усилията.\" Турският държавен глава бе в Белия дом в средата на месеца и тогава американски представители заявиха, че е нужно страната му да се откаже от С-400 - нещо, което нейното ръководство изключват като идея. \"Откажете се от долара, да се обърнем към лирата\" Ердоган освен това призова турците да се откажат от чуждата валута - особено \"да изоставят долара\" - и да обменят активите, които имат в него, в лири. \"Оставете долара и останалото. Да се обърнем към своите пари, турската лира. Турската лира вече не губи стойност. Да покажем така патриотизма си\", заяви той. Турският президент обеща, че инфлацията и лихвените проценти скоро ще са в \"едноцифрено\" изражение. Миналата година в страната му се разрази финансова и валутна криза, при която лирата загуби над една четвърт (за кратко - до 40%) от стойността си. Властите в Турция уверяват, че кризата отминава, макар много експерти и жители да не споделят тази оценка. Сега за справяне с инфлацията Ердоган заяви, че отново ще е нужна \"помощ\" от централната банка - по думите му тя трябва да смъкне лихвите за пореден път, след като от юли тя я намали с 10 пункта (от 24 на 14% за по-малко от 4 месеца). Намесата на Ердоган в работата на централната банка в последно време не бе най-голямата тревога на инвеститорите, въпреки че той уволни управителя ѝ Мурат Четинкая, тъй като не понижавал достатъчно лихвите. Европейската централна банка предупреди наскоро, че Анкара трябва да внимава с монетарната политика в бъдеще, за да не се върне инфлацията (до която според считаните за нетрадиционни икономически възгледи на Ердоган водят високите, а не ниските лихви).", "date": "2019.11.26", "title": "Катар подкрепя Турция за заселването на бежанци в Сирия, обяви Ердоган"}
{"url": "https://www.dnevnik.bg/gradska_sreda/2019/11/26/3997431_i_s_nov_direktor_na_toplofikaciia-sofiia_produljava_da/", "text": "Бивш директор на \"Стомана\" - Перник, работил в Германия за световна компания за пренос и съхраняване на газови продукти, изкарал курсове по енергетика в \"Оксфорд\" и \"Принстън\" е новият изпълнителен директор на \"Топлофикация - София\" Александър Александров. Така се представи той днес пред общинската комисия по инженерна инфраструктура и енергийно планиране. Той бе назначен по спешност на този пост на 22 ноември, след като досегашният, инж. Кремен Георгиев, подаде оставката \"по лични причини\", но и след като загуби доверието на кмета Фандъкова, по думите на председателя на Столичния общински съвет Елен Герджиков. Александров заяви, че дружеството въпреки големите просрочени задължения е в добро общо състояние. \"Аз поемам обязаности като изпълнителен директор и не бих го направил, ако не бях уверен в това\", подчерта той пред общинските съветници. \"В момента дълговете са 147 милиона лева към \"Булгаргаз\", които включват 50 милиона лева авансова фактура за ноември. Всички задължения се обслужват редовно, изключвам задълженията, които са в размер на 596 милиона лева, към Българския енергиен холдинг. С тях има сключени споразумения за разсрочване и те също се обслужват редовно. Дружеството в момента е в сравнително стабилно финансово състояние\", обяви пред медиите Александров. На въпрос на \"Дневник\" защо тогава \"Топлофикация - София\" продължава да трупа милиони левове дълг и през тази година той отговори: \"Основното трупане на дългове се е случило през тази година заради високите цени на квотите (за емисиите от въглероден двуокис).\" Александров отхвърли варианта в бъдеще софиянци да могат да сключват индивидуални договори с отоплителното дружество. Кражбите на парно след абонатната станция не са в обсега на нашата дейност, обяви инж. Валентин Терзийски, член на надзорния съвет на дружеството, и посочи Закона за местното самоуправление и за етажната собственост, които се отнасят към този проблем. Първата задача, която си е поставил новият директор, е да диверсифицира доставките на гориво за \"Топлофикация - София\". Той се надява през 2020 г. това да стане поне с 10% от природния газ, ползван от дружеството. Той заяви, че има подкрепата на Фандъкова и заедно ще търсят такива възможности. Огромният дълг на \"Топлофикация - София\" предизвика единодушното решение на стария Столичен общински съвет от юли, с което се разпореди ръководството на дружеството да търси международен консултант да го управлява и да осигури стратегически инвеститор за технологичното му обновяване. Нужната сума е около 500 милиона лева. \"Свързах се с Европейската банка за възстановяване и развитие (ЕБВР), която е дългогодишен партньор по проекти на Столичната община\", докладва инж. Терзийски. Той е срещнал разбиране и сега преговорите са във фаза очакване на предмет на договор за извършване на одит на \"Топлофикация\" според него. Предстои изготвяне на правила за организиране на международен конкурс за привличане на мениджър за осигуряване на инвестицията за модернизация. Вече е изготвен проект, който при реализация от бъдещия инвеститор ще свали цената на електрическата и на топлинната енергия, произвеждана от дружеството. Съотношението между тях сега е 1:3, докато във всички други подобни дружества то е 1:1 и новият проект ще доведе до същата пропорция. Това ще свали цената на електроенергията от 199.60 лева на 160 лева, а на топлинната – от 95.60 лева на 88 лева, обясни Терзийски. За частните фирми-посредници в покупко-продажбата на електроенергията, произвеждана от \"Топлофикация\", които печелят милиони от преференциалната държавна изкупна цена, Александров каза, че договорът с тях изтича в средата на следващата година и ще се подготви прозрачен конкурс за нов договор. Подновяването му е важно, защото посредническата дейност е рискова - прецизно прогнозиране на потреблението, което само висококвалифицирани специалисти можели да извършват. \"Те получават по 10-15 хиляди лева в частните фирми и ние не можем да ги привлечем със заплата от 1200 лева\", обясни Валентин Терзийски, член на надзорния съвет на дружеството. Новият директор е разпоредил извършване на стрес тест на системите за действие при аварии. Според него аварийните групи могат да работят успешно и да спазят норматива от 48 часа за отстраняване на повреда по трасето на топлопроводите, които са близо 2000 км в София. Инж. Боян Паунов, зам.-директор на \"Топлофикация - София\" по техническата и експлоатационната част, увери общинарите, че дружеството е напълно готово за новия отоплителен сезон, който вече започна.", "date": "2019.11.26", "title": "И с нов директор \"Топлофикация - София\" продължава да търси инвеститор от чужбина"}
{"url": "https://www.dnevnik.bg/bulgaria/2019/11/26/3997352_kratki_novini_pravitelstvoto_otpuska_200_hil_lv/", "text": "                         . Баща и син са убити в Пловдив Баща и син са били убити в Пловдив този следобед, съобщиха от Окръжната прокуратура в Пловдив. Телата им са намерени в стопанска постройка на ул. \"Борба\". Бащата е на 52 години, а синът му - на 32 г. По случая има заподозрян – 45-годишен мъж. Открито е и огнестрелното оръжие, с което е извършено престъплението. В момента се извършват огледи на местопроизшествието и множество други процесуално-следствени действия. Окръжният прокурор Румен Попов уточни, че най-вероятно влошени бизнес отношения стоят в основата на двойното убийство. Правителството отпуска 200 хил. лв. помощ за Албания след труса Министерството на външните работи (МВнР) ще отпусне спешна хуманитарна финансова помощ от 200 хил. лева на Албания за преодоляване на щетите от опустошителното земетресение. Рано тази сутрин в страната бе регистриран  трус от 6.4 по Рихтер, като има жертви  и срутени сгради.Средствата са в рамките на бюджета, определен за помощ за развитие, и ще бъдат одобрени на заседанието на Министерския съвет утре. По разпореждане на министър Екатерина Захариева в българското посолство в Тирана е сформиран кризисен щаб. До момента български граждани не са звънeли за съдействие нито в посолството, нито в ситуационния център на МВнР. Te може да се свързват денонощно с посолството ни в Тирана на телефони +355 4 22 33 155 и +355 4 22 32 906, както и в ситуационния център на МВнР на телефон 948 2404.", "date": "2019.11.26", "title": "Кратки новини: Правителството отпуска 200 хил. лв. помощ за Албания след труса"}
{"url": "https://www.dnevnik.bg/analizi/2019/11/26/3997422_moje_li_sudut_da_suzdava_deistvitelni_glasove_sled/", "text": "Уважаеми читателю, повод за този текст е едно Решение №2525 на Административен съд – Благоевград, с което е потвърдено решение №96-МИ от 29.10.2019 г. на Общинската избирателна комисия - Хаджидимово, с което е обявен за избран на първи тур кмет на кметство село Копривлен. Ще припомня, че по жалба на един от кандидатите съдът е назначил съдебно-техническа експертиза на 150 бюлетини. Те са отчетени като, цитирам, \"неличащи се\" в СИК номер 11. Вещото лице заключава, че в 137 броя от тези 150 броя бюлетини (гласове,намерени в урната), отчетени от СИК №11 като \"неличащи\", ясно личи знак \"Х\" или \"V\", поставен в квадратчето за гласуване, от които 72 за единия кандидат и 64 за другия и една (един глас) \"не подкрепям никого\". Според съда е несъмнено, че вотът в тези бюлетини е нанесен с пишещо средство, тип химикалка. Според показанията на свидетеля Щерева това средство е пишело със синьо мастило. Съдът е направил извод, че И следователно, въпреки че тези бюлетини не биха могли да бъдат отчетени като действителни при преброяването, съдът намира, че същите следва да бъдат зачетени при проверка на оспореното решение на ОИК – Хаджидимово. За съда изследваните бюлетини съдържат действителен глас и следва да бъдат зачетени при определяне на крайния резултат за избор на кмет на кметство Копривлен. Съдът коментира, че противното би означавало да се игнорира законно упражненото право на избор на 137 избиратели. И решава да прибави към отчетените 353 гласа на единия кандидат още 72 гласа (от тези със симпатичното мастило) и да му зачете 425 действителни гласа. На другия кандидат към 389 гласа да добави още 64 (от симпатичното мастило) и да му зачете общо 453 действителни гласа. Заключението: Така въпреки констатираното нарушение с оспореното решение правилно за избран за кмет на кметство Копривлен е обявен тоя, който вече е обявен. Така. Това решение на съда е достойно за моето съжаление... да не кажа нещо по-пиперливо. Там няма хипотеза за гласове, които са подадени с пишещо средство тип химикалка, което е оставило отпечатък на хартията, при което се предполага, че е имало мастило, ама то е изчезнало или се е изпарило. За целите на евентуалното криминално разследване това твърдение може и да върши работа, но за целите на изборите не може. По тази логика утре масово ще се гласува с пирони и карфици. В Изборния кодекс няма определение на гласовете като \"неличащи се\". Няма и процедура, по която \"неличащи се\" гласове да се квалифицират като действителни или недействителни. Целта на подобна съдебна експертиза може да бъде единствено правилното определяне на съществуващите в урната находки – действителни гласове и недействителни гласове. Тази проверка може да бъде основание за започване на криминално разследване за саботиране на изборния процес с техническо средство \"тип химикалка, пишеща със симпатично мастило\". Но не може да създаде от недействителните гласове, които СИК правилно е определила като такива, нови действителни гласове на основание заключения на вещото лице, че мастилото е изчезнало. Какво би станало, ако мастилото в т.нар. пишещо средство тип химикалка е пишело в червено или зелено мастило? Или пък то е не е тип химикалка, а имитира натиск на химикалка? Смятам, че да се обявят за редовно подадени действителни гласове бюлетините в урната, на които няма положени X или V със синя химикалка, е глупост или некомпетентност. Това, че при добавянето на тези новопроизведени действителни гласове, не се променя крайният резултат няма никакво значение. И, забележете уважаеми читатели, в Копривлен има две изборни секции. В секция номер 12 недействителните гласове са само 16 (4.20%), докато в проблемната номер 11 са цели 156 (29.6%), от които 137 гласа, или 25.56% от всички подадени гласове, са компрометирани и определени като \"неличащи се\". Това е доказателство за опит за измама в изборния процес. И основание да се анулира вотът за кмет на с. Копривлен и да се проведе нов избор. Както стана ясно от проблема с изборния туризъм при критерий уседналост, партиите и заинтересуваните брокери на гласове създават стройна организация за гласонабиране далеч преди изборния ден. В периода на предизборната кампания предизборни щабове работят на областно, общинско ниво и в конкретните населени места. Трябва да е ясно, че подобни измами със симпатично мастило се организират от или със знанието на тези партийни щабове. Поради това много е вероятно, ако в една или няколко секции бъдат установени такива факти, те да съществуват и в секциите, които не са предмет на конкретна жалба и затова не са проверявани. Ако съдът наистина иска законност, в подобни казуси трябва да нареди физическа проверка на всички секции в дадената община, и то не само за посоченото нарушение, а за всички възможни нарушения. И след като се установят фактите/находките в чувалите, тогава да се ревизират решенията на СИК и ОИК. В конкретния казус съдът, вероятно на законово основание, се е ограничил само в преценката за конкретното населено място и конкретна изборна секция, което е предмет на жалбата. За оздравяване на изборния процес обаче съдилищата би трябвало да искат съдебно-технически експертизи на всички секции в населеното място и на цели общини, за да се окаже натиск върху политическите субекти да спазват правилата. Най-доброто решение е подобни избори да се анулират и да се проведат отново. Дали това ще стане за конкретното населено място, както в случая, или за цяла община е друга тема. Изборите освен математика са и делегиране на власт и доверие. С подобни съдебни решения за мен доверието е под въпрос.", "date": "2019.11.26", "title": "Може ли съдът да \"създава\" действителни гласове след избори"}
{"url": "https://www.dnevnik.bg/bulgaria/2019/11/26/3997275_i_sinodut_se_obiavi_sreshtu_novite_formi_za_zakrila_na/", "text": "Новите правила за предоставяне на социални услуги и защити на децата от насилие в семейството, които трябва да влязат в сила от януари догодина, внедряват \"изкуствен заместител на родителите във формата на професионални \"майки\", институционални мащехи или други  сурогатни форми на майчинство \". Това се казва в  становище, прието от Светия синод  на заседанието на 13 ноември в пълен състав и качено вчера вечерта на сайта на синода. \"Създават се предпоставки за незаконна и ненаказуема намеса на чиновници и неправителствени организации в семейното огнище, които могат да доведат до разрушаване на семейството, до увеличаване на броя на социалните сираци при живи родители, до опустошени детски съдби\", пише още в становището. В  дългия около 15 страници документ се застъпват основните тези , чувани регулярно по време на протестите на различни организации  в защита на \"традиционните семейни ценности\" . Стигна се дори до ескалация на  напрежението в някои ромски махали  в страната в навечерието на местните избори заради неверни информации, че започват отвеждания на деца извън семействата им. Архиереите призовават Народното събрание да предприеме действия за отлагане действието на новите правила за предоставяне на социални услуги и закрила, както и за отмяната им или основно преработване след широка обществена дискусия. \"В продължение на години се осъществява подмяна на християнските ценности чрез въплъщаване в законодателството на идеи, които не са част от душевността на българина, от българската народопсихология и традиции, и са в конфликт с устоите на православната ни вяра\", заявяват те. За правото да възпитаваш В становището на синода се цитират определенията за това какво се приема за физическо и психическо насилие, които ще подлежат на санкции. \"Ясно е, че ако става въпрос за вероятна вреда на детето и за \"всеки акт на физическо и психическо насилие\", формулирани по горепосочения начин, то преценката за това има ли насилие над дете от един частен доставчик на социална услуга, за която може и да му се плаща, а може и той да я финансира с неясни цели, отваря широко врата за злоупотреби\", смятат от синода. И допълват, че \"тези дефиниции не съобразяват нашите традиции, история, културни и религиозни особености\". Според архиереите нормативното регламентиране на множество нови предпоставки за ограничаване на родителските права \"поставя родителите в невъзможност да възпитават собствените си деца, тъй като процесът на възпитание включва в себе си поощрителни, обучителни, но и ограничителни мерки, които трябва да се прилагат комплексно\". От синода смятат също, че с някои от разпоредбите се отрича духовната връзка на детето с неговите родители. \"Тази лукава аритметика – колкото повече права за детето, толкова по-малко за родителите, поставят детето в зависимо състояние от външен генератор на детски права и чрез това внедрява изкуствен заместител на родителите във формата на професионални \"майки\", институционални мащехи или други сурогатни форми на майчинство\", се казва в становището. Има ли право детето на сексуално ограмотяване За пореден път от синода се обявяват срещу идеята за въвеждане на някакъв вид сексуално ограмотяване на децата. \"Овластяването\" на детето се пропагандира винаги с идеите за т.нар. репродуктивно здраве и права на децата, но зад тази терминология се крие поход срещу детската чистота и невинност, институционална поквара на децата и опит за демографски контрол в семейните отношения\", смятат духовниците. Намеса на чиновниците Според висшия клир на православната църква новите правила създават предпоставки за \"незаконна и ненаказуема намеса на чиновници и неправителствени организации в семейното огнище, които могат да доведат до разрушаване на семейството\". От синода заключават още, че опасността за множество български граждани от така създаденото законодателство \"се корени във възможността неопределен брой правни субекти – частните доставчици на социални услуги, да проявяват субективно и ненаказуемо отношение при упражняване на дейността си, тъй като във вече приети правни норми има много общи и неясни понятия, които дават възможност за разширителното им и нееднозначно тълкуване\". Такива били понятията \"дете в риск\", \"най-добър интерес на детето\", \"закрила на детето\" и много други. Духовниците смятат, че интересът на децата да бъдат отглеждани в семейството от биологичните им родители не е защитен\", а дефиницията и основанията за настаняване на дете извън семейството са твърде широки и подлежащи \"на свободна интерпретация\". Също така неясна и без гаранции за обективност била и процедурата за реинтеграция или връщането на детето в биологичното му семейство. В становището се казва също, че контролът по отношение на частните доставчици на социални услуги е формален и недостатъчен. Кой ще плаща и провежда интереси \"Новата нормативна уредба е ясен сигнал за това, че чрез нея не се цели преодоляване на демографската криза чрез подпомагане на родителите в семейството за отглеждането и възпитанието на детето! Тя създава нова конструкция в социалните отношения с водеща роля на частните доставчици на социални услуги – основно НПО, които могат да бъдат и проводници на чужди интереси, вредни за обществото ни\", изтъкват от синода. Според клира извеждането на частните доставчици на услуги като основни правни субекти за предоставянето им създава пазар на тези услуги – \"превръща най-важните дейности, свързани с оцеляването на народа ни, в търговия!\". Духовниците питат, ако социалните услуги ще се предоставят от частните доставчици и без парично възнаграждение, то каква е мотивацията им те да ги финансират. В документа се цитира отново системата \"Барневернет\", която функционира в Норвегия и се заявява, че \"не е трудно да се прозре връзката между средствата, необходими за социални услуги в България, и Норвежкия финансов механизъм - очевидно е, че ще има зависимост, ако не друга, поне финансова\".", "date": "2019.11.26", "title": "И синодът се обяви срещу новите форми за закрила на децата, щели да разрушат семейството"}
{"url": "https://www.dnevnik.bg/biznes/companii/2019/11/26/3997351_novata_investicionna_ramka_shte_e_po-efektivna_za/", "text": "Хуберт Котони, заместник-директор на Европейския инвестиционен фонд, за ползите от досегашните програми за финансиране и натрупания опит       Най-напред бих искал да се спра на инвестициите от т.нар. План Юнкер, който стартира през 2015 г. Този план допринесе за огромния растеж на ЕИФ и разбира се, за акционерите му. Това се отнася и за обемите на бизнеса, и за инструментите, които бяха използвани конкретно за националните банки за развитие. Новата финансова рамка InvestEU се гради на опита, който натрупахме всички заедно. Целта е да направим дори повече. Особено чрез тематично разпределение - това ще бъде едно ново предизвикателство. Ще разделим проектите на сектори. Важно е например да имаме предвид климатичните проблеми, които Европа, а и целият свят посрещат. За разлика от Плана Юнкер, който беше по-скоро мярка за излизане от кризата, сега ще можем да сме подготвени в различни теми и направления. Другата промяна е по стандартите и процедурите за взаимодействие с националните банки за развитие, като ББР. Под новата рамка на InvestEU банките за развитие вече могат да са директен партньор на Еврокомисията. Това означава да измислим и разработим нови методи за кооперация с тях. Наистина важни промени. Ако сравняваме чисто сумите в старата и новата рамка, Планът Юнкер беше много амбициозен. Ако погледнем лостовите механизми, те също са по-малко амбициозни в новия план InvestEU. Затова споменах важността на партньорството с банките за развитие. Наистина важно е да се прецени как ще бъдат дистрибутирани средствата. Това ще е предизвикателството за всички – за Групата на Европейската инвестиционна банка и за банките за развитие, за това как да инкорпорираме повече частния сектор и да мобилизираме още повече частните инвестиции. Товa e залегнало в новата инвестиционна рамка и ще я направи по-ефективна за бизнеса.      Това, което видяхме досега, е наистина много положителна индикация. InvestEU надгражда успеха на Плана Юнкер. Успешните продукти, в частност тези, които се отнасят до микро-предприятията и средно големите предприятия, ще продължат да работят. Затова тези установени мерки ще запазят своето видно място и в новата финансова рамка. В това отношение можем да видим наистина една последователност и няма да има прекъсване. Предизвикателстватата са повече в социалния сектор. Там направихме много пилотни програми. И вярвам, че новият финансов план ще донесе нови визии и идеи, особено когато говорим за социална инфраструктура. Планът Юнкер и особено неговата първа фаза бяха добре разпространени из цяла Европа. И въпреки това чухме критики от Еврокомисията, но и от страни-членки, че той е трябвало да бъде концентриран повече в новите членки. И всъщност във втората му фаза наистина се фокусирахме върху новите държави-членки. И това рефлектира върху резултатите, които споменахте. В ЕИФ имаме дългогодишна връзка с ББР. България е много специфичен и деликатен пазар. Всъщност ние научихме много от работата си с ББР за това от какво има нужда този пазар. Много от националните банки за развитие в Европа не са толкова добре настроени да работят със социални инструменти, каквито Фондът предлага чрез Програма \"EaSi\" на Европейската комисия за заетост и социални иновации. Сега ББР сключи първото за България гаранционно споразумение с ЕИФ по тази програма. Целта е да бъдат подпомагани небанкови финансови институции, насочени към дребния предприемачески сектор в България. Да се подобри достъпът до финансови услуги, което ще има ефект върху създаването на работни места и местното икономическо развитие. Затова ние оценяваме високо активността на ББР и постиженията им в проекти със социално въздействие и финансирането им. С това ново споразумение смятам, че ще можем заедно да направим още много за България. За нови предприятия и бизнеси, които имат най-голяма нужда от подкрепа.", "date": "2019.11.26", "title": "Новата инвестиционна рамка ще е по-ефективна за бизнеса"}
{"url": "https://www.dnevnik.bg/bulgaria/2019/11/26/3997529_poredno_ubiistvo_v_borisovata_gradina/", "text": "Столичната полиция разследва поредния случай на убийство в Борисовата градина. Сигнал за инцидента на метри от столичния булевард \"Драган Цанков\" е подаден в МВР около 15:10 ч. По първоначални данни на МВР е имало скандал между двама мъже – на 33 и 48 години. По-младият е ранил смъртоносно опонента си, а той е починал на място. Една от раните е в лицето. \"Има и други наранявания, но не бих могъл да ги коментирам\", заяви директорът на столичната полиция старши комисар Георги Хаджиев. Извършителят вече е задържан, а в момента се извършва оглед от криминалисти и експерти на Столичната дирекция на вътрешните работи. По случая е започнало досъдебно производство. Арестуваният за престъплението има две криминални регистрации, съобщи директорът на СДВР. Жертвата има една криминална проява в досието си – за хулиганство. По думите на Хаджиев, и двамата са водили скитнически начин на живот. Нямат адресна регистрация в столицата - извършителят е родом от Кюстендил, а жертвата от Разградско\", обясни Хаджиев. \"Убиецът е на 33 години. Дава неадекватни обяснения и ще се проверява психичното му състояние\", обясни Хаджиев. \"Към момента не мога да кажа какъв е мотивът. Извършителят дава неадекватни и нелогични обяснения. Психичното му състояние е въпрос на експертизи\", посочи директорът на СДВР и уточни, че на този етап все още не може да се каже дали двамата са се познавали. Това е поредното убийство в централния столичен парк. През 2008 г. Михаил Стоянов бе нападнат и ритан до смърт на една от алеите в парка. Окончателно Върховният касационен съд определи 10 г. затвор на Александър Георгиев. Другият обвиняем - Радослав Кирчев, получи наказание от 4 г. и половина. Стоянов бе нападнат по хомофобски подбуди. През 2010 г. близо до заведение \"Маймунарника\" бе убита студентката Яна Кръстева. Осъден за смъртта й е Николай Русинов-Чеци, който излежава  присъда от 20 години затвор . През 2015 г. смъртоносно с нож бе ранен 15-годишния Георги Игнатов. Подсъдим за смъртта му е Йоан Матев. Процесът срещу него все още се води на първа инстанция в Софийския градски съд. След всяко от тежките престъпления имаше призиви да бъде изградено видеонаблюдение и осветление във всички части на Борисовата градина, но до момента Столична община е монтирала камери само в района на \"Розариума\". Тежките инциденти и какво се промени след тях Убит след побой. Делото започва пет години по-късно. Прокуратурата работи три години по случая, а на разследващите им трябват две години, за да стигнат до извършителите. Обвинителният акт бе връщан два пъти. Подсъдимите са двама - Александър Георгиев и Радослав Кирчев. Те \"прочиствали\" парка от гейове. Върховният касационен съд ги осъди окончателно съответно на 10 г. затвор и на 4 г. и половина. : 10 години затвор за Александър и 4 г. и 6 месеца за Радослав  Нищо Убита чрез задушаване след изнасилване. Тялото е открито ден след смъртта й - на 10-и. От парламентарната трибуна тогавашният вътрешен министър Цветан Цветанов обявява, че има двама заподозрени. Единият - Николай Русинов-Чеци, е обявен за общодържавно издирване, а другият - Пламен Трифонов, е задържан. Той остава в ареста четири месеца. Докато експертиза в Австрия не обръща хода на разследването. Обвиняем става Николай Русинов-Чеци. Впоследствие той е и единственият подсъдим по делото, макар и обвинението да е за умишлено убийство в съучастие, другият или другите остават неизвестни. Софийският градски съд осъжда Чеци на доживотен затвор. Апелативният намалява присъдата на 19 години, а окончателното наказание на Върховния касационен съд е 20 г. затвор. Повече от година по-късно в парка бяха монтирани 30 камери. :  Открит мъртъв на пейка, след сигнал около 12 часа на обяд. Причина за смъртта - пробождане с нож в областта на гърдите. Георги е деветокласник, на 16 години. Пейката, на която е открит, не попада в обсега на охранителните камери. Няколко месеца по-късно полицията разпространи снимки от камера на намиращ се в близост паркинг. На тях се виждаше тичащо младо момче. Близо година разследването по случая буксуваше. Единственият задържан и подсъдим по случая е Йоан Матев, а свидетели по делото срещу него разказаха пред съда, че са го разпознали, той е променил външния си вид и поведението си. Въпреки това никой не е подал сигнал в полицията повече от година. Делото все още тече на първа инстанция пред Софийския градски съд. В по-централната част на Борисовата градина, условно маркирана от езерото \"Ариана\" до езерото с лилиите, през деня за охраната се грижат патрули на общинска полиция, а през нощта сигурността е осигурена от СДВР.", "date": "2019.11.26", "title": "Поредно убийство в Борисовата градина"}
{"url": "https://www.dnevnik.bg/evropa/2019/11/26/3997531_oleg_sencov_poluchi_nagradata_si_saharov_za_svoboda_na/", "text": "Носителят на наградата \"Сахаров\" за 2018 г. Олег Сенцов получи своята награда в Страсбург, след като бе освободен от затвор в Русия, съобщи пресслужбата на Европейския парламент. Украинският филмов режисьор и активист за правата на човека  получи своята награда за 2018  за свободата на мисълта лично, след като бе освободен от затвора на 7 септември 2019 г.  при размяна на затворници  между Русия и Украйна. Той бе осъден от руските власти заради участието си в протести срещу анексирането на родното му място Крим. При връчването на наградата председателят на европарламента Давид Сасоли се обърна към Олег Сенцов с думите: \"Вие ясно отстоявахте своите принципи и убеждения, заради което платихте висока цена със свободата си. Нито един човек не би трябвало да плаща за това.\" Сасоли отбеляза смелостта на борците за свобода, които са готови да протестират срещу нарушаването на човешките права: \"Г-н Сенцов беше освободен, но много други хора, включително блогъри и журналисти като Станислав Асеев, са задържани като заложници в Източна Украйна. Призоваваме те да бъдат освободени.\" Олег Сенцов заяви пред евродепутатите: \"За мен е огромна чест и огромна отговорност да получа тази награда. Приемам я не като лично отличие, а като награда за всички украински политически затворници, които са били в руски затвори, и за всички онези, които са все още там.\" Той изтъкна демократичните ценности на ЕС и разкритикува \"милитаристичните\" практики на Русия. Сенцов е филмов режисьор, който бе осъден на 20 години затвор в Русия по обвинения за подготовката на терористични актове. Неправителствената организация \"Амнести интернешънъл\" определи съдебното дело срещу него като \"несправедлив процес пред военен съд\". Сенцов обяви гладна стачка през май 2018 г., която прекрати на 6 октомври 2018 г.  пред заплахата , че ще бъде хранен насила. Повече информация за носителя на награда \"Сахаров\" за 2018 г. може да намерите в този   видеоклип . Наградата \"Сахаров\" Наградата \"Сахаров\" за свобода на мисълта носи името на съветския физик и политически дисидент Андрей Сахаров и се присъжда всяка година от Европейския парламент. Тя е учредена през 1988 г. с цел да отличи хора и организации, защитаващи правата на човека и основните свободи. Тази година  носител на наградата  е уйгурският интелектуалец Илхам Тохти,  осъден на доживотен затвор в Китай .", "date": "2019.11.26", "title": "Олег Сенцов получи наградата си \"Сахаров\" за свобода на мисълта"}
{"url": "https://www.dnevnik.bg/sviat/2019/11/26/3997536_maltiiski_politici_svurzani_s_razsledvaniiata_na/", "text": "Началникът на канцеларията на премиера на Малта Кийт Скембри подаде днес оставка, съобщи министър-председателят Джоузеф Мускат, цитиран от агенция \"Ройтерс\". Оставката идва в момент, когато полицията продължава разследването си за убийството през 2017 г. на журналистката Дафне Каруана Галиция. Часове след него оставка подаде и транспортният министър Конрад Мици. Източници от полицията съобщиха, че Скембри й помага в разследването на престъплението, но самият той не пожела да коментира случая. Шефът на канцеларията на премиера на Малта беше подложен на натиск да подаде оставка заради предполагаеми негови финансови отношения с бизнесмена  Йорген Фенек,  който бе задържан миналата седмица като заинтересовано лице в рамките на разследването за убийството. Мелвин Теума, който е смятан за посредник в заговора за убийството, вчера беше помилван от президента в замяна на информация, която предостави по случая. Фенек е директор и съсобственик на бизнес група, която спечели през 2013 г. обявен от малтийското правителство търг за построяване на топлоцентрала, работеща с газ, на острова. През февруари 2017 г., осем месеца преди да бъде убита с кола-бомба, Каруана Галиция написа в блога си за мистериозна компания в Дубай, наречена 17 Black Limited, твърдейки, че тя е свързана с малтийски политици, но без да публикува доказателства. Тя не успя да разкрие кой е собственик на компанията. По-късно разследване на \"Ройтерс\" установи, че това е Фенек. Според имейл от декември 2015 г., разкрит от малтийските финансови регулатори, тайни панамски компании, притежавани от тогавашния министър на енергетиката и сегашен на туризма, Конрад Мици и Кийт Шембри, началника на канцеларията на премиера Джоузеф Мускат, трябвало да получат пари от 17 Black за неопределени услуги. Според имейла панамските компании са очаквали плащания от до 2 милиона долара в рамките на година от 17 Black. В него не се говори за топлоцентралата и няма доказателства за извършени плащания. Дафне Каруана Галиция , която бе една от най-известните разследващи журналистки в Малта, беше убита от поставена в колата й бомба на 16 октомври 2017 г., докато напускаше дома си. Убийството й шокира Европа и повдигна въпроси за върховенството на закона в малката средиземноморска държава, посочва \"Ройтерс\". След като стана ясно, че Скембри е подал оставка, премиерът на Малта каза, че няма намерение и той да подава оставка. \"Моята роля сега е да осигуря стабилно лидерство на страната. Моята роля е да съм сигурен, че ние се движим напред в тези смутни времена\", допълни той.", "date": "2019.11.26", "title": "Малтийски политици, свързани с разследванията на Каруана Галиция, подадоха оставки"}
{"url": "https://www.dnevnik.bg/evropa/regioni/2019/11/26/3997548_s_20_mln_lv_po_regioni_v_rastej_shte_se_kupi/", "text": "Над 108 млн. лева се предвижда да бъдат осигурени допълнително между приоритетните оси на оперативна програма \"Региони в растеж\" 2014 – 2020 г. след одобрение на решение за промяна в нея, съобщи Министерството на регионалното развитие и благоустройството. Изменението ще бъде обсъдено на заседание на Комитета за наблюдение на програмата утре. Заседанието ще бъде открито от заместник-министъра на регионалното развитие и благоустройството и ръководител на Управляващия орган на ОПРР Деница Николова. В него ще се включат и представители на Генерална дирекция \"Регионална и градска политика\" на Европейската комисия. Предложението за промяна на ОПРР предвижда близо 25 млн. лв. да бъдат насочени към подобряване на енергийната ефективност на жилищни и обществени сгради в 28-те малки общини и периферни райони. 20 млн. лв. ще бъдат преразпределени към Министерството на здравеопазването за купуване на медицински хеликоптер и осигуряване на съпътстваща инфраструктура за използването му. През лятото България остана без хеликоптер линейка ( ). Очаква се 55 млн. лв. да бъдат пренасочени към ремонт на участъци от републиканската пътна мрежа, а малко над 2 млн. лева - към мерки за подобряване на безопасността на пътната инфраструктура. Ще бъде обсъдено и предложението за пренасочване на малко над 6 млн. лева за инвестиции в образователна инфраструктура и купуване на оборудване.", "date": "2019.11.26", "title": "С 20 млн. лв. по \"Региони в растеж\" ще се купи медицински хеликоптер"}
{"url": "https://www.dnevnik.bg/biznes/2019/11/26/3997470_menda_stoianova_iskame_imotite_ot_onlain_platformite/", "text": "Предложението да се категоризират като туристически обекти имотите за краткосрочно настаняване, предлагани онлайн, чрез платформи като Airbnb, Booking и др. подобни цели да излязат от сивия сектор тези бизнеси и да бъдат равнопоставени на работещите по правилата на Закона за туризма. Това се разбра от думите на Менда Стоянова, председател на бюджетната комисия в Народното събрание. Заедно с бившия вицепремиер и настоящ зам.-председател на Народното събрание Валери Симеонов внесоха нови текстове в Закона за туризма, които предвиждат това. Те не се внасят по обичайния ред, а по установената през годините на управление на ГЕРБ практика - чрез друг закон. В случая това е Законът за бюджета, който се намира между първо и второ четене в пленарна зала и имаше срок за внасяне на нови предложения. Повече за конкретната промяна четете  тук . Пред \"Дневник\" Менда Стоянова не пожела да каже чия идея е промяната, но обясни, че \"когато правиш закона за бюджета и си заложил определени приходи в него, ти чрез данъчните или други закони се опитваш да осигуряваш промени, които да изсветлят сектора и да може заложените приходи да бъдат получени\". Допълни, че така както чрез данъчните закони се правят промени, за да се затворят вратички с цел избягване на облагане, по същия начин сега се прави в Закона за туризма, \"където му е мястото\". Допълни, че в промяната няма нищо лошо и че не пречи на никого, а целта е и отдаваните под този начин места за настаняване да са равнопоставени с всички, които са получили категория по Закона за туризма. не плащат туристически данък, крият приходи, не плащат данък печалба, не плащат ДДС, ако са стигнали прага за регистрация по него, и на практика са в сивия туристически сектор. Ако не са регистрирани като туристически места, какво продават\", попита риторично тя. В предлаганите от нея и Валери Симеонов промени се предвижда министърът на туризма да може да поиска от Софийския районен съд забрана на достъпа до сайтове, които нарушават закона, тоест публикуват оферти на места за настаняване, които не са категоризирани и регистрирани. На въпрос как би могла да се наложи такава забрана за гиганти като Airnbnb и Booking например тя посочи, че те са длъжни да спазват местното законодателство и го правят в други страни. Освен това добави, че има и редица български сайтове, които предлагат тези услуги. \"Какво лошо има сега да им кажем: проверявайте вашите клиенти и ако не отговарят на закона, няма да ви бъдат клиенти. Да го пратят да се регистрира\", заключи тя. На въпрос дали въпросът е бил обсъден предварително с бизнеса депутатът каза, че не вижда причина за такава дискусия. Щом предлагат такава услуга, те са длъжни да се регистрират и категоризират. Освен това текстът не е насочен към тях, а към платформите\", посочи Стоянова. Каза, че тепърва всичко ще се случва само онлайн и след като може данъчен инспектор да отиде в заведение да го запечата за 14 дни само защото не е получил касова бележка, защо да не може да се спре достъпът до интернет сайт. На въпрос какво показва разчетът на вносителите за приходите в бюджета, които би осигурила тази промяна, Стоянова каза, че няма разчет, защото сега няма кой да изследва каква част от къщите, стаите, апартаментите са категоризирани. Ефектът ще го видим в допълнителни приходи в съответните общини, обяви тя.", "date": "2019.11.26", "title": "Менда Стоянова: Искаме имотите от онлайн платформите да плащат данъци"}
{"url": "https://www.dnevnik.bg/sport/2019/11/26/3997567_golemite_voleibolni_klubove_se_nadignaha_i_sreshtu/", "text": "Осем от 12-те клуба, участници във волейболната Суперлига, обявиха, че оттеглят подкрепата си към председателя на НВЛ Мина Николова. С писмо до медиите \"Левски\", ЦСКА, \"Славия\", \"Марек\", \"Добруджа\", \"Дунав\" (Русе), \"Пирин\" (Разлог) и \"Черно море БАСК\" съобщиха, че председателят на Националната волейболна лига е \"последовател на сегашния модел на работа в БФВ\".  В средата на ноември същите осем клуба  поискаха промяна в ръководството на федерацията  (БФВ). \"Решението ни е продиктувано от един основен мотив - липсата на всякаква финансова прозрачност. През последните години няма каквито и да било отчети за приходи и разходи. Има неизчистени финансови разплащания към клубовете от минали периоди. Към настоящия момент няма яснота за наградния фонд и разпределението на средствата. Връх на несериозността е липсата на наредби за провеждане на шампионата от Суперлигата за сезон 2019/20 при мъжете и жените\", гласи писмото, подписано от осемте клуба. В изявлението си опозицията във волейбола осъди и действията на Николова. \"Не считаме, че е морално и коректно председател на Комисия НВЛ, който е подкрепен от членовете на Лигата и който трябва да защитава интересите ни, веднага след обявеното от инициативния комитет официално искане за свикване на извънредно общо събрание на БФВ да заема позиция срещу нас. Не считаме за нормално човек от тази позиция да води целенасочени разговори с клубове извън Лигата, да агитира \"горещо\" за запазване на статуквото, да настройва срещу инициативния комитет и предложенията за радикални промени в българския волейбол\". В писмото не присъстват подписите на четири от клубовете от Суперлигата - \"Нефтохимик\", \"Арда\", \"Хебър\" и \"Монтана\".", "date": "2019.11.26", "title": "Големите волейболни клубове се надигнаха и срещу шефа на Суперлигата"}
{"url": "https://www.dnevnik.bg/skorost/2019/11/26/3997585_avtomobilni_instruktori_se_zakanvat_da_izvadiat_1500/", "text": "Автомобилни инструктори са готови да организират протест, ако предложението за увеличаване на практическите часове за взимане на любителска шофьорска книжка от 31 на 42 се приеме, съобщиха техни представители на пресконференция. Идеята е част от исканите  промени в програмата  за подготовка на водачи на моторни превозни средства. От Сдружение \"Национален автоинструкторски съюз\", \"Съюз на българските автомобилисти\" и Сдружение \"Български автоинструкторски съюз\" са против въвеждането на GPS проследяване на учебните автомобили. \"Тръгваме по цивилизован път - пресконференция, среща с министрите (на транспорта и образование, б.а.), но ако не бъдем чути, мисля, че ще извадим 1500 автомобила на площада\", каза председателят на Сдружение \"Национален автоинструкторски съюз\" Стоян Малковски. Последният  протест на автомобилните инструктори  беше преди повече от две години и половина, като повод за него бяха обвиненията в корупция към представители на гилдията и се предложиха промени в организацията на изпита, които въпреки протестите бяха приети. Малинка Бондаренко от СБА посочи, че според данните на Изпълнителна агенция \"Автомобилна администрация\" (ИААА), която е отговорна за изпитите, 67% от явилите се взимат книжка от първия път, а около 20 на сто от втория, след като са минали задължителните по-закон допълнителни 4 часа. \"Защо заради едни 20% ще караме останалите да се возят допълнителни 11 часа и да плащат допълнително\", попита тя. Колегите й допълниха, че сега всеки, който не се чувства достатъчно подготвен, може да вземе колкото иска допълнителни часове. През лятото обаче представители на други две организации на автомобилни инструктори - Асоциацията за квалификация на автомобилистите в България и Съюзът на преподавателите по авто-мото подготовка, подкрепиха промените с аргумента, че нивото на обучаваните е паднала драстично. \"Обучаваме младежи, които не знаят къде е ляво и къде е дясно. Не знаят за какво да използват краката си. При това положение увеличаването на часовете по кормуване е задължително\", обяви тогава Йонка Грозев от Съюза на преподавателите по авто-мото подготовка. Представителите и на двете страни твърдят, че те представляват повече инструктори. \"Браншът ври и кипи и някои хора се възползват от това, че не можем да се обединим\", обобщи Бондаренко. Тя се възмути, че при всеки тежък инцидент вината се хвърля върху инструкторите, а не се казва нищо за изпитите. \"След като такъв голям процент взимат изпита, значи ги готвим добре, те да си видят изпитите\", е позицията на представителя на СБА. В подкрепа на аргументите си тя извади данни за задължителните часове обучение в другите страни от ЕС. В Германия те са 36, а само в Португалия (32) и Словения (41) са повече от изискваните в България. Беше посочено и че трябва да се преразгледа задължителното присъствие на часовете по теория, които сега са 40. Към момента има предложение за намаляване на теоретичната подготовка от 40 на 26 часа. \"Може да има дистанционно обучение, самоподготовка и т.н.\", смятат представителите на инструкторите. По-данни на организаторите на пресконференцията автомобилните инструктори са 3000-3200, като обучават около 60 000 души на година. На пресконференцията беше съобщено и за притеснителни факти за избора на фирмата, която да направи концепция за промените в организацията на обучение. \"Фирмата е регистрирана през август 2018 година, няма опит в сферата на пътната безопасност, а адресът й съвпада с този на звеното на ИААА в Благоевград\", беше казано на пресконференцията. На въпрос на \"Дневник\" от Министерство на транспорта уточниха, че изборът на фирмата е направен от Изпълнителна агенция \"Автомобилна администрация\", като поръчката е за под 60 000 лева и съответно не е нужно да бъде обявявана обществена поръчка. В своя публична изява министърът на транспорта Росен Желязков посочи, че става въпрос за договор на стойност 24 хил. лева.", "date": "2019.11.26", "title": "Автомобилни инструктори се заканват да извадят 1500 коли на протест"}
{"url": "https://www.dnevnik.bg/sport/2019/11/26/3997504_futbolnite_sudii_sa_poiskali_bfs_da_vuvede/", "text": "Съдийската комисия към Българския футболен съюз (БФС) е предложила на федерацията да бъде въведена  системата за видеоповторения  (VAR) и в Първа лига. Това обяви Антон Генов, който не е в комисията, но оглавява Асоциацията на съдиите. По думите на Генов \"Съдийската комисия, аргументирано и писмено, е подала до президента и Изпълнителния комитет на БФС своето становище за въвеждането на системата\". \"Това е първата крачка, която направи Съдийската комисия, за това да се въведе в най-скоро време тази система, защото виждаме в последните кръгове, че има много дискусионни ситуации, които могат да бъдат решени само с VAR системата, така че е крайно време ръководното тяло на Българския футболен съюз да направи това\", каза Генов пред Канал 3. В последните две години системата беше въведена в големите шампионати в Европа, както и в Шампионската лига. В България темата беше обсъждана от министъра на спорта Красен Кралев, както и някои футболни ръководители. Според  Кралев  тя \"може да бъде единственото решение на проблемите на съдийството\". \"Защо да не въведем технология, която може да им помогне. Това ще стане задължително изискване. Това е неизбежно. Въпросът е дали системата да бъде закупена или да бъде взета под наем. Има много варианти, държавата ще се опита да помогне. Важното е да се вземе решение, това е в интерес на всички\", заяви Кралев преди време. От БФС обявиха, че проучване сочи, че  най-ниската сума за технологията  на сезон е около 500 хиляди евро. Президентът на \"Славия\" Венцислав Стефанов е против, като обяви, че \"трябва УЕФА и ФИФА да платят\".", "date": "2019.11.26", "title": "Футболните съдии са поискали БФС да въведе видеоповторения"}
{"url": "https://www.dnevnik.bg/sviat/2019/11/26/3997566_resheniiata_na_trump_sa_vse_po-vredni_za_pentagona/", "text": "От войниците, осъдени за военни престъпления и помилвани от президента, до изтеглянето от Сирия и недопускането на транссексуални да служат в армията, решенията на върховния главнокомандващ Доналд Тръмп се оказват все по-дестабилизиращи за Пентагона. Необичайното уволнение на министъра на военноморските сили на САЩ в неделя е най-скорошният пример за бурните отношения на американския президент с хората, които в началото на мандата си нежно наричаше \"моите генерали\". Скорошните помилвания от Тръмп на няколко войници, осъдени за военни престъпления, провокира такава криза в американското военно правосъдие, че неумелият опит на шефа на флота Ричард Спенсър да запази външното приличие на ситуацията се увенча с фиаско, което му струва поста. Спенсър предложил тайно споразумение на Доналд Тръмп, без да информира за това министъра на отбраната Марк Еспър, който се почувства предаден и го уволни. Шефът на Пентагона бе принуден обаче да се подчини, когато президентът му нареди изцяло да оневини един от войниците, Едуард Галахър, чийто случай бе защитаван от консервативната телевизия \"Фокс нюз\". \"Тръмп отслабва военното правосъдие, за да прокарва своите политически интереси\", заяви в туитър Кейтлин Талмидж, експертка по въпросите на отбраната в Джорджтаунския университет. Според нея американският президент, който с удоволствие прави комплименти на автократичните лидери, \"поощрява тези, които нарушават законите на войната\". Тръмп, изглежда, се ползва с определена подкрепа сред редовите войници, които често го аплодират при посещенията му на военни бази. До първите неразбирателства с военната йерархия обаче се стигна доста бързо, когато през лятото на миналата година Тръмп обяви в туитър, че възнамерява да забрани на  американската армия да набира транссексуални  - нова политика, която започна постепенно да се прилага. Президентът изненада Пентагона и когато известно време след това обяви пред камерите, че изпраща войници на границата с Мексико за борба с незаконната имиграция. \"Дисфункционално\" правителство Стигна се и до аферата с искания от Тръмп военен парад, който подразни американските военни, които не са особено склонни да демонстрират по този начин мощта си пред лице на изборна длъжност, и до последвалите изявления на президента за изтегляне на американските сили от Сирия, на което американската армия яростно се противопоставя. Първото едностранно изявление за изтеглянето през декември миналата година доведе до демонстративната оставка на бившия военен министър и бивш генерал от Морската пехота  Джим Матис.  В адресирано до Тръмп писмо Матис напомни на президента за задълженията на Съединените щати към съюзниците им. Напрежението между двамата продължава да е налице и признак за това е скорошното изявление на Тръмп, че  Джим Матис  е \"най-надценяваният генерал на света\". Матис заяви в отговор, че \"се е доказал на бойното поле, а Доналд Тръмп - с бележка от лекаря\". Американският президент е учил известно време в частното училище интернат \"Нюйоркска военна академия\", но избягва участие във Виетнамската война благодарение на медицинско становище, че има костен израстък на ходилото. Тръмп неведнъж е обвиняван, че политизира армията. През юни тази година Белият дом поиска, по случай негова визита в Япония, името на военен кораб, наименуван в чест на покойния сенатор  Джон Маккейн,  когото Тръмп мразеше, да бъде държано далеч от погледа на президента. Неотдавна Белият дом публично се усъмни в лоялността на носителя на военни награди подполковник Александър Виндман, ключов свидетел в разследването за импийчмънт на Доналд Тръмп. \"Винаги ще има търкания в отношенията между цивилни и военни\", казва пред Франс прес Питър Фивър, експерт по въоръжените сили в университета \"Дюк\". Но макар че намесите на президента за анулиране на решенията на военното правосъдие \"са част от правомощията му, това не беше проява на мъдрост\", изтъква той. Сенаторът демократ Джак Рийд отиде по-далеч и определи намесите му като \"срамни и безотговорни\", като разкритикува \"дисфункционалността\" на правителството на Тръмп. /БТА", "date": "2019.11.26", "title": "Решенията на Тръмп са все по-вредни за Пентагона"}
{"url": "https://www.dnevnik.bg/bulgaria/2019/11/26/3997598_obshtina_plovdiv_podgotvia_uvelichenie_na_danucite/", "text": "Част от данъците в Пловдив ще бъдат увеличени от догодина, съобщиха на пресконференция новоизбраният кмет Здравко Димитров (ГЕРБ) и ресорният му заместник Илия Кирчев. \"Това се налага заради финансовото състояние на общината, което не е такова, както бе представено от предишното ръководство\", каза кметът, цитиран от БТА. Предишният кмет на Пловдив Иван Тотев от ГЕРБ не получи подкрепата на управляващата партия и не бе издигнат за нов мандат на изборите за местна власт в края на октомври. Димитров днес поясни, че текат ревизии на договори, за някои от които няма осигурено финансиране, въпреки че реализацията им трябва да започне. По думите му предстои други проекти да бъдат преразгледани заради значително завишаване, като даде пример с проекта за воден цикъл на града, който бил завишен с 10 млн. лева. С 0.3 пункта се увеличава такса битови отпадъци за домакинствата - от 1.5 на 1.8 промила, което е поскъпване с 1.20 лева на месец за домакинство. За бизнеса този налог остава без промяна. Не се предвижда увеличаване на данък сгради, но се предлага ръст на данъка за прехвърляне на имот - от 2.5 на 3%. Повишение ще има и на туристическия данък. Ставките за стая в хотел с една звезда се увеличава двойно - от 0.20 лв. на 0.40 лв., за две звезди става 0.60 лв., за три звезди - 0.80 лв., за четири звезди 1 лев и за пет звезди 1.20 лв. Намаление с около 10 пункта ще има на данък МПС за автомобилите със стандарт Евро 5 и 6. Малко след балотажа на местните избори финансовият министър  Владислав Горанов предупреди кметовете, че местните данъци са ниски и да не търсят правителството  за спешно и допълнително финансиране, ако предприемат намаляването им. Още миналата година Горанов заяви, че финансовата децентрализация на общините минава през данъците, чиято ниска събираемост е основен проблем. Днес зам.-кметът Кирчев съобщи, че събираемостта на приходите на общината е близо 78% и до края на годината тя няма да надхвърли 80 на сто. Здравко Димитров пък съобщи, че като мярка за затягане на финансовата дисциплина ще бъде предприето замразяване на заплатите в местната администрация, с изключение на минималните възнаграждения. Предстои и оптимизация на персонала в общинските предприятия. Предложението за промяна на местните данъци ще бъде публикувано за обществено обсъждане утре (27 ноември). След като измине месец, то ще бъде разгледано от общинския съвет на Пловдив.", "date": "2019.11.26", "title": "Община Пловдив подготвя увеличение на данъците"}
{"url": "https://www.dnevnik.bg/sviat/2019/11/26/3997491_bulgarski_prestupnici_investirat_v_putnite_prevozi/", "text": "Български и румънски престъпни групи все по-често инвестират в бизнеса на пътните превози, за да улеснят преноса на кокаин и други наркотици в ЕС. Това пише в представения днес нов доклад за европейския пазар на забранени вещества, изготвен от Европейския център за наблюдение на наркотиците и полицейската служба Европол. В текста (където за България е изтъкната ролята в трафика на хероин) се обяснява, че организираните престъпни групи, замесени в трафика на вече достигналия ЕС кокаин, използват различни методи за управление на риска да бъдат разкрити. Те варират от фалшиви документи, прикриващи произхода на товара, до \"предлагане на услуги, свързани с определени етапи на веригата за снабдяване с кокаин\", а това е \"продължително (наблюдавана) тенденция, отбелязана и в предишния доклад\". Кокаинът е вторият най-употребяван наркотик в ЕС (с продажби за 9 млрд. евро през 2017 г.). Първа е марихуаната. Европейците са похарчили поне 11.6 млрд. евро за нелегални покупки на канабис и пазарът на марихуаната е най-големият пазар на наркотици в ЕС. В документа се посочва, че пазарът на наркотици в ЕС има годишен оборот от поне 30 млрд. евро (при 24 млрд. през 2013 г.). Установени са поне 5000 организирани престъпни групи, пряко замесени в разпространението на наркотични вещества. Оценката за пазара на ЕС обаче е консервативна, смятат авторите на доклада и цитират данните за глобалния пазар - между 426 и 652 млрд. долара. В доклада се отбелязва, че въпреки мерките за борба с наркотиците търсенето не се променя, а предлагането се подобрява. Допълва се, че производството на кокаин в Южна Америка и на хероин в Афганистан бележи исторически върхове, както и че част от постъпленията от продажби отиват при групировки като \"Боко Харам\" в Нигерия, \"Аш Шабаб\" в Сомалия и \"Ислямска държава\". Авторите на доклада препоръчват усилията да се насочат срещу ръководителите на съответните престъпни групи, както и да се подобри охраната на външните граници на ЕС. Това е третият подобен доклад и в него се отчита, че досегашните препоръки от 2013 и 2016 г. остават в сила. България е важна за трафика на хероин \"Балканският маршрут\" е посочен като един от четирите за превозване на хероин (с общи продажби 7 млрд. евро за 2017), макар въпроси като състоянието на инфраструктурата и \"геополитическата стабилност\" да влияят на избора им. Балканският е \"основният към Европа от Иран до Турция и след това - през България и Гърция или Средиземно море\". България (която е част от \"централното\" разклонение на маршрута), Гърция, Белгия и Холандия са маркирани като \"възли\" в трафика. България същевременно е възможна точка в \"южнокавказкия маршрут\" - от Грузия през Черно море до България, Румъния и Украйна. Хероинът \"влиза в ЕС основно през сухопътните гранични пропускателни пунктове в България и Гърция\". Понякога временно се държи в складове на Балканите. Двете държави са \"все по-важни\" междинни звена за доставката на този наркотик, продължава докладът. Макар и в по-малка степен от Холандия България е посочена заедно с Белгия, Франция, Гърция и Испания като важна за пренасянето на наркотици в рамките на самия съюз. Причината е, че \"за тези държави най-често се съобщава като за точки на произход или транзит за доставки на хероин, заловен в други страни - членки на ЕС\". \"Въпреки че балканският маршрут се смята за най-активния маршрут за хероин, случаите на предотвратена дейност са сравнително малко по частта от балканския маршрут, засечен в Европа, в сравнение с големите количества хероин, заловени в Иран и Турция. Това означава, че трафикът на хероин през Балканите е добре организира, но може и да получава полза от слабо прилагане на закона и дори корупция сред правоприлагащите органи\", смята още агенцията. Турски организирани групи продължават да са основните вносители и подпомагащи разпространението на хероина в основни региони на Европа. Установили са законен бизнес \"на ключови места по маршрутите в България, Германия, Унгария, Холандия, Румъния, Великобритания и Западните Балкани\", за да улесняват дейността си. Метамфетамин и каптагон България е втора след Чехия по брой разкрити нелегални лаборатории за производство на метамфетамин по данни на Европол от 2006-2018 г. При Чехия данните са за 1252 такива лаборатории, за България - 64, в Германия, Словакия и Полша - съответно 38, 36 и 21. Чехия несъмнено е страната с повечето производствени лаборатории в Европа, макар да се смята, че голяма част от продукцията (в страна с годишна консумация 6.5 тона) не е свързана с организирани престъпни групи. Има обаче разузнавателни данни, според които виетнамски групи увеличават производството в тази страна (където живеят десетки хиляди виетнамци) и Полша. Страната вече не е голям производител на каптагон, какъвто се изнасяше от България и Турция за пазари на Арабския полуостров. \"От средата на (миналото десетилетие) производството на каптагон се премести по-близо до пазарите на потребление\" Ливан, Йордания и други, отбелязват от Европейския център за наблюдение на наркотиците и Европол. Същевременно европейски организирани групи според някои доказателства участват в производството на синтетични наркотици в Близкия изток, особено специалисти по амфетамин. За пример са посочени и задържането на българин и белгиец през 2014 и 2015 г. в Ливан.", "date": "2019.11.26", "title": "Български престъпници инвестират в пътните превози заради трафика на кокаин"}
{"url": "https://www.dnevnik.bg/analizi/predozirane/2019/11/26/3997621_predozirane_pet_meseca_koshlukov_ne_razbral_che/", "text": "Генералният директор на БНТ Емил Кошлуков обяви в ефира на телевизията, че ще върне заплатата си за декември и януари, защото \"от нехание и небрежност\" не е забелязал, че трудовото му възнаграждение е увеличено с 40%. По думите му това е станало с решение на предишното ръководство на обществената медия. Кошлуков уточни, че през последните пет месеца, в които е генерален директор на БНТ, е получавал по-голяма заплата без да го забележи. \"Самонаказах се да възстановя надвзетите пари, които за 5 месеца по 40% правят две заплати. Така за декември и януари няма да взима заплата. Увеличението на възнаграждението ми е напълно законно, но напълно неморално. Аз имам директорска заплата, за какво са ми 40% отгоре\", каза още Кошлуков. Основното месечно възнаграждение на генералния директор на БНТ е в размер, равен на възнаграждението на председател на постоянна комисия на Народното събрание. В тази сума не попадат начисленията за клас и стаж. Заплатата на председател на парламентарна комисия се равнява на възнаграждението на един депутат плюс 35% отгоре. Депутатската заплата пък е в размер на три средни за публичния сектор по данни на НСИ. През февруари тази година се разбра, че основната депутатска заплата е достигнала малко над 3800 лв. Груба сметка показва, че председател на постоянна комисия на Народното събрание получава около 5000 лева.", "date": "2019.11.26", "title": "Предозиране: Пет месеца Кошлуков не разбрал, че заплатата му е увеличена с 40%"}
