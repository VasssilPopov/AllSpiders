{"url": "https://www.dnevnik.bg/sport/2019/03/05/3400070_s_razgrom_v_madrid_aiaks_otne_koronata_na_real/", "text": "Шампионската лига ще има нов носител, след като \"Аякс\" отстрани 13-кратния носител на отличието \"Реал\" (Мадрид). Шампионът за последните три години загуби на своя \"Сантяго Бернабеу\" с 1:4 от \"Аякс\" и напуска турнира още в осминафиналите. Холандският тим направи блестящ мач, като буквално разгроми първенеца на Европа. Съставът воден от Ерик Тен Хаг навакса пасив от 1:2 след първия мач на свой терен и с общ резултат 5:3 продължава напред. Над всички за тима от Амстердам беше Душан Тадич, който вкара един гол и даде асистенции за други две попадения. По веднъж се разписаха още Хаким Зиех, Давид Нерес и Ласе Шоне. За \"Реал\" точен беше Марко Асенсио. За пръв път от девет години насам \"Реал\" отпада още на първото стъпало в елиминациите, като за последно това се случи през сезон 2009-10. След това мадридчани бяха в серия от четири полуфинала и четири финала (всички спечелени). Това е трето поредно поражение за \"Реал\" в рамките на шест дни, след  двете загуби от \"Барселона\"  през миналата седмица. В този период мадридчани допуснаха осем гола и се разписаха само веднъж. Само за шест дни \"Реал\" изгуби всички шансове за трофей, отпадайки от Шампионската лига,  Купата на краля  и оставайки на 12 точки зад \"Барселона\" в Ла Лига.   Кризата е безпрецедентна за тима , който загуби последните си четири маза на своя \"Бернабеу\". Преди загубите от \"Аякс\" и двете от \"Барселона\", \"Реал\" допусна поражение и от \"Жирона\". Четирикратният шампион на Европа \"Аякс\" стигна фазата на елиминациите за пръв път от сезон 2005-06, като не я беше преодолявал в новия формат на турнира. \"Аякс\" беше в серия от седем поредни загуби от \"Реал\", в които беше допуснал 22 гола. Освен това тимът от Амстердам не беше печелил мач от елиминационната фаза в Шампионската лига като гост от март 1997 г., когато отново спечели в Мадрид срещу \"Атлетико\". Треньорът на \"Реал\" Сантяго Солари остави Гарет Бейл на пейката, като вместо него започна Лукас Васкес, а на мястото на  наказания Серхио Рамос  в центъра на отбраната беше Начо Фернандес. Гостите от Амстердам бяха без изявен централен нападател, като в предни позиции действаха бързите Давид Нерес и Хаким Зиех, подкрепяни от Душан Тадич. Първата възможност в мача беше на сметката на \"Реал\". След центриране отдясно на Васкес в четвъртата минута Рафаел Варан стреля с глава, но топката срещна гредата. Само три по-късно футболистите на \"Аякс\" се възползваха от първия шанс, който се откри пред тях. Кроос изгуби елементарно в половината на \"Реал\", като позволи топката да му бъде отнета. Опитният Тадич напредна и подаде към Зиех около точката на дузпата, откъдето мароканецът преодоля Куртоа с удар с левия крак - 0:1. Ранното попадение внесе смут в редиците на \"Реал\". Кроос и Модрич не успяваха да установят традиционния контрол в средата на терена, а опорният халф Каземиро се затрудняваше сериозно в единоборствата. Единствено Карим Бензема не спираше да се движи в атаката, като постоянно търсеше топката. Капитанът на \"Реал\" в този мач обаче се прибираше много дълбоко, което го остави далеч от вратата на \"Аякс\". В 18-ата минута авансът на гостите вече беше два гола. Тадич пое топката малко след централния кръг и буквално се подигра с халфовете на \"Реал\". Той първо преодоля Кроос, а след това финтира Каземиро със завъртане на 360 градуса, продължи и намери Нерес. Бразилецът без забавяне копна технично топката и вкара втори гол за холандския тим. Слабото начало на \"Реал\" беше безпрецедентно, след като за пръв път в Шампионската лига 13-кратният шампион допусна два гола до 18-ата минута. Само четири минути по-късно \"Аякс\" имаше трета отлична възможност. Нерес се откъсна за пореден път зад защитата на домакините, но реши да прехвърля Куртоа и не уцели вратата. Малко по-късно се наложи белгиецът да спасява удар от въздуха на Тадич. Освен двата гола пасив положението на европейския шампион се влоши, след като в рамките на едва шест минути Солари трябваше да прави две принудителни смени. Първо Васкес се контузи и вместо него влезе Бейл, а след това Марко Асенсио замени Винисиус Жуниор. Преди да напусне терена бразилецът създаде най-добрата възможност за \"Реал\", но стреля неточно от около 10 метра. До края на първата част Бейл също се прояви с един удар в гредата. След почивката \"Реал\" излезе много по-мотивирано с идеята да промени с нещо развоя на срещата. Домакините притиснаха съперника си, като Бензема продължи да бъде много активен и да се движи по целия фронт на атаката. Бейл също отправи няколко удара. Вратарят на \"Аякс\" Андре Онана обаче беше много сигурен и се справи във всяка една ситуация. Час след началото на срещата \"Аякс\" вече водеше с три гола. Това стана след ново блестящо изпъленение на Душан Тадич. Той се разписа с мощен удар в горния десен ъгъл на Куртоа, който само изгледа топката. Дълго време съдиите преглеждаха технологията за видеоповторения (VAR), защото останаха съмнения, че топката напуска терена в тъч при началото на атаката на \"Аякс\". Различните гледни точки не показваха еднозначни доказателства, че топката излиза с пълния си обем и главният съдия Феликс Брих се съобрази с мнението на видеоарбитрите, зачитайки гол за \"Аякс\". Точно 20 минути преди края \"Реал\" върна един гол, с което върна и крехките си надежди, че може да промени съдбата си. Серхио Регийон центрира отляво към Асенсио, той овладя и с левия крак не остави шансове на Онана. Това беше и първи гол, който \"Реал\" вкарва след суша от 280 минути. За последно мадридчани се бяха разписали срещу \"Леванте\" на 24 февруари. Много бързо обаче надеждите на \"Реал\" бяха попарени от четвърти гол за \"Аякс\". Той беше вкаран от Ласе Шоне в 72-ата минута директно от пряк свободен удар. Датчанинът стреля от много малък ъгъл, като прехвърли застаналия далеч от голлинията си Тибо Куртоа. Вратарят на \"Реал\" скочи, но нямаше шанс да спре топката, която влетя в далечния му ъгъл. До края на срещата имаше възможности за голове и пред двете врати. Гарет Бейл се отчете с голям пропуск за \"Реал\", а Зиех за гостите. Домакините дори останаха с човек по-малко след изгонване на Начо. В другия мач от програмата \"Тотнъм\" победи \"Борусия\" (Дортмунд) с 1:0 като гост. За втори пореден мач \"шпорите\" побеждават германския си съперник след 3:0 на \"Уембли\". На \"Сигнал Идуна парк\" \"Борусия\" игра силно преди почивката, но само силните изяви на Юго Лорис запазиха нулевото равенство. След подновяването на играта Хари Кейн се разписа в 49-ата минута след подаване на Муса Сисоко и донесе успеха на \"Тотнъм\". Нападателят вкара своето 23-о попадение в Европа за \"шпорите\", с което се превърна в реализатор №1 на \"Тотнъм\" е европейските турнири.", "date": "2019.03.05", "title": "С разгром в Мадрид \"Аякс\" отне короната на \"Реал\""}
{"url": "https://www.dnevnik.bg/sviat/2019/03/05/3399932_zamursiavaneto_na_vuzduha_veche_e_vupros_na/", "text": "Замърсяването на въздуха отдавна е екологичен и здравен проблем - но сега на него трябва да се погледне и като на проблем с човешките права, заяви специалният докладчик на ООН за човешките права и околната среда. Замърсяването на въздуха води до  7 милиона случая на преждевременна смърт  по света всяка година, включително на 600 000 сред децата, каза Дейвид Бойд. \"Нека поставим тези 7 млн. случая в контекст - това са повече смъртни случаи на година от тези от войни, убийства, туберкулоза, ХИВ, СПИН и малария, взети заедно\", каза експертът на ООН в интервю за фондация \"Томпсън Ройтерс\". \"Това е световна здравна криза, по която наистина трябва да се вземе отношение.  Замърсяването на въздуха  нарушава правото на живот, на здраве, правата на детето и нарушава правото на живот в здравословна и устойчива околна среда\", добави той. Съществуват обаче ясни решения на проблема, заяви той в свой доклад, представен вчера в Женева пред Съвета на ООН за правата на човека. В него той изброява набор от стъпки, които правителствата могат да предприемат, за да намалят замърсяването на въздуха. Макар и проблемът със  замърсяването на въздуха  да има опустошителни последици в световен мащаб, от които сред най-засегнатите да са маргинализираните слоеве на населението, Бойд, преподавател по право, политика и устойчиво развитие в Университета на Британска Колумбия, заяви, че проблемът на много места е бил подценен. Донякъде причината за това е, че най-видимата част от замърсяването на въздуха често пъти бива изчистена, но остава друга част от него, която е по-трудно забележима и поради тази причина по-лесно може да бъде пренебрегната. \"Взели сме отношение по някои видове  замърсяване на въздуха  на някои места, но голяма част от замърсяването на въздуха, с което си имаме работа днес, не може да бъде помирисана, не може да бъде видяна. Това са онези наистина микроскопични частици, които хората вдишват в своите дробове\", каза той. През последните 15 години обаче лекари и учени постигнаха напредък в установяването на това колко вредно може да бъде за здравето замърсяването на въздуха, водейки до проблеми от  сърдечни заболявания и рак  на белия дроб до неврологични разстройства,  включително алцхаймер.  Тъй като различните страни имат различни източници на замърсяване - електроцентрали на въглища в едни, мръсен транспорт или готвене на печки с комини в други - решенията във връзка с тази заплаха трябва да варират с оглед на конкретното място, но \"ние знаем кои са тези решения\", каза Бойд. Едно от най-важните е да бъде прекратено използването на  електроцентрали на въглища -  нещо, което богатите страни би трябвало да са в състояние да направят до 2030 г., заяви той. Страни от Канада до Великобритания вече се съгласиха да направят тази промяна, каза Бойд. В доклада си той излага стъпки, които държавите - членки на ООН, са длъжни да предприемат, \"за да изпълнят задълженията си по човешките права, като намалят замърсяването на въздуха до приемливи равнища\". Те включват наблюдение на качеството на въздуха, установяване на главните източници на замърсяване на въздуха, образоване и ангажиране на обществеността по въпроса за замърсяването на въздуха, както и въвеждане на законодателство, регулации и стандарти, които могат да бъдат прилагани, за да бъде ограничено замърсяването. Отделните страни трябва да разработят и свои национални планове за действие за качеството на въздуха, каза той. \"Силата на това да се подходи към проблема през призмата на човешките права е, че наистина може да послужи като катализатор за действие\", заяви Бойд. Вместо да бъдат оставяни отделните страни да решават дали искат да се заемат с проблема, това дава ясно да се разбере, че \"те безусловно имат правни задължения да се справят със замърсяването на въздуха\", каза той. \"Превръщането на това в човешко право може наистина да овласти милиарди хора по света, които се борят за правото си да дишат чист въздух\", добави Бойд. Ако правителствата предприемат действия за справяне със замърсяването на въздуха, те могат не само веднага да спасят човешки животи, но и по този начин да предприемат реални действия за ограничаване на климатичните промени, заяви той. \"Замърсяването на въздуха и климатичните промени са много тясно свързани. Ако бъде направено както трябва, предприемането на стъпки във връзка със замърсяването на въздуха може да бъде и предприемане на стъпки по въпроса за климатичните промени\", каза Бойд. Катарина Рол, изследовател в отдела на \"Хюман райтс уоч\" за опазването на околната среда и човешките права, заяви, че срещу някои правителства вече са заведени съдебни искове заради замърсяването на въздуха и в резултат те са били принудени да предприемат действия. По-голямото съсредоточаване на вниманието върху заплахите за човешките права от замърсяването на въздуха обаче може да допринесе за това правителствата да бъдат накарани да предприемат действия, преди още да са заведени дела, каза тя в интервю. \"Това, което искаме да направят правителствата, е да предприемат превантивни мерки, а не само да действат, когато бъдат съдени в съдилищата или когато хората започват да се разболяват\", заяви Рол. /БТА", "date": "2019.03.05", "title": "Замърсяването на въздуха вече е въпрос на човешкото право на живот"}
{"url": "https://www.dnevnik.bg/bulgaria/2019/03/05/3399808_pravnata_komisiia_edinodushno_othvurli_vetoto_na/", "text": "Очаквано правната комисия в парламента отхвърли ветото на президента Румен Радев върху последните промени в Изборния кодекс днес. За повторното приемане на законопроекта единодушно гласуваха 14 народни представители от ГЕРБ, \"Обединени патриоти\", ДПС и \"Воля\". Депутатите от \"БСП за България\" не присъстваха. Държавният глава Румен Радев възрази срещу обезсмислянето на преференциалното гласуване чрез завишаване на прага за валидността му, отлагането на въвеждането на машинно гласуване навсякъде, новите правила, според които вече не всички решения на Централната избирателна комисия (ЦИК) ще се обжалват пред Върховния административен съд (ВАС), както и срещу възможността след съдебна отмяна на решения със задължителни указания избирателните комисии да приемат нови решения с обикновено мнозинство, а не с гласовете на две трети от членовете. Мотивите на Румен Радев днес бяха представени от правния му съветник проф. Емилия Друмева, която обясни част от възраженията в 14-ото вето на президента с препоръки на Венецианска комисия. От БСП обявиха, че ще се върнат в парламента, ако мнозинството се съобрази с ветото. Очаква се то да бъде отхвърлено утре. Промените в Изборния кодекс бяха приети на среднощно заседание на парламента на 14 февруари. Три дни по-късно след протести, критики от БСП и извънпарламентарни партии, както и намесата на премиера Бойко Борисов ГЕРБ обяви, че ще запази сегашното положение за отчитане на преференциите. Гласуваната промяна, чийто вносител бяха депутатите от ДПС, обезсмисляше преференцията, тъй като повишаваше броя на гласовете за отчитането на нейната валидност до броя на гласовете, необходими за един депутатски, евродепутатски или общински мандат. Днес председателят на правната комисия в парламента Данаил Кирилов от ГЕРБ отново обяви, че ще се върне сегашният праг за разместване на листите - от 5% от броя на гласувалите за съответната листа на евровота и от 7% от тези на парламентарните и местни избори, като при тях обаче водачът не може да бъде сменен. Очаква се вече внесеният законопроект на ГЕРБ да бъде приет, след като повторно приетите промени в Изборния кодекс бъдат обнародвани. От ДПС също казаха, че ще предложат и други изменения, като обърнаха внимание, че във ветото няма и ред за ограничаването на изборните права на българите извън Европейския съюз, където може да се разкриват до 35 секции. \"Честит ден на палачинката, колеги от ГЕРБ\", каза Хамид Хамид по повод решението за прага на преференциите. А Данаил Кирилов му показа нещо на телефона си и обясни, че на него той е с фес, тъй като подкрепял агитацията на майчин език. После обясни, че заради преференциите юристите намаляват в парламента. И даде пример, че в Белгия, Малта и Ирландия прагът за преференциите е колкото гласовете за един мандат, но в Словакия е 3%, а в Швеция и Хърватия - 5%.", "date": "2019.03.05", "title": "Правната комисия единодушно отхвърли ветото на президента върху Изброния кодекс"}
{"url": "https://www.dnevnik.bg/kultura/2019/03/05/3399899_bile_august_rejisyor_nikoga_ne_bih_se_premestil_v/", "text": "По време на \"София филм фест\" ще бъдат представени неговите филми \"Щастливеца Пер\", \"Пеле Завоевателя\" и \"Безмълвно сърце\".  Биле Аугуст има над 30 заглавия като режисьор. Сред най-известните му филми са \"Къщата на духовете\" (1993 г.), \"Ерусалим\" (1996 г.), \"Клетниците\" (1998 г.), \"Нощен влак за Лисабон\" (2013 г.). \"Пеле Завоевателя\" (1987 г.), удостоен със \"Златна палма\" и \"Оскар\" за чуждоезичен филм, и \"Най-добрите намерения\" (1992 г.), създаден по сценарий на Ингмар Бергман, за който отново получава \"Златна палма\". - Трябва да има история, някакъв вид драма, която да те ангажира. Да се отнася до нещо значимо, да има наситеност на съдържанието. Достатъчно е да гледаш един филм и да оставиш сърцето ти да реши. Защото всъщност филмите са емоционални, те не са интелектуално средство. И, разбира се, трябва да има кинематографична стойност - Когато ходех на училище през 50-те, веднъж или два пъти годишно ни водеха на кино и в преобладаващата част от случаите гледахме много слаби американски уестърни. Веднъж направиха грешка. Не знам защо, но прожектираха \"Пътят\" на Фелини и никой нищо не разбра. Бяхме само деца, но на мен много ми хареса. Имаше нещо в този сюжет и си спомням, че си помислих как някой ден и аз бих могъл да направя подобен филм. Това беше голяма промяна за мен. - Това е история за имигранти – един много беден човек, който няма нищо друго освен двете си ръце. Но тук става дума за начина, по който той се грижи за сина си, и за привързаността между двамата. Бащата е нещо като стожер, който бди за порастването и възмъжаването на момчето. Това е простичка история, много емоционална и епична. Новият ми филм \"Щастливеца Пер\" прилича на него, особено що се отнася до епичното измерение. ? - Винаги съм се възхищавал на работата на Бергман. За мен той е сред най-значимите режисьори в света. Онова, което харесвам във филмите му, е колко лесно се движи в пространството между съня и реалността, докато усилията на голяма част от останалите творци си остават напразни. А Бергман го направи по много простичък начин, без никакви специални ефекти Един ден той ми се обади и каза, че е написал сценарий за родителите си. Попита ме дали искам да го прочета. Разбира се, че бях много заинтересован и го намерих за доста изненадващ. След това се срещнахме, а аз бях малко нервен, защото не исках да съм негов асистент. Страхувах се, че ще са намесва много в работата, но той обяви, че вече е режисирал над 50 филма и е наясно колко важна е самостоятелността на режисьора, както и на сценариста. Работихме заедно по сценария в продължение на 6 месеца, дискутирахме, Бергман е невероятен сценарист. Дори и филмите му да не са изградени върху интрига в общоприетия смисъл, в дългите диалози винаги присъства усещането за драматичност. След това се чувахме всяка събота – той се обаждаше точно в два часа. Беше изключително прецизен. Когато почина, изгубих много скъп за мен човек.", "date": "2019.03.05", "title": "Биле Аугуст за Фелини, Бергман и бъдещето на киното"}
{"url": "https://www.dnevnik.bg/sport/2019/03/05/3399964_vencislav_stefanov_donese_surova_globa_na_slaviia_s/", "text": "\"Славия\" е глобен с общо 11 000 лева след  мача с \"Левски\" (0:3) . В основата е глоба от 10 000 лева заради обиди от ръководители на белите към длъжностни лица. Другите 1000 лева са за обидни и нецензурни скандирания. От етичната комисия към БФС обявиха, че след края на първото полувреме при прибиране на съдийската бригада в тунела президентът на \"Славия\" Венцислав Стефанов е отправил обидни и заплашителни думи спрямо главния съдия Станислав Тодоров. След мача  Стефанов каза, че има директива \"Левски\" да бъде шампион  и че сините ще получават съдийска помощ. От етичната комисия пишат в становището си, че президентът на белите е отправил \"необосновани предположения за бъдещо тенденциозно съдийство в полза на ПФК \"Левски\" (София)\". \"Комисията \"Етика и феърплей\" намира действията и поведението на г-н Стефанов за неетични в качеството му на ръководител на футболен клуб и на член на Изпълнителния комитет на Българския футболен съюз. Комисията подчертава, че подобни прояви са в разрез с етиката и феърплея в спорта\", се казва в становището. Това е поредната сурова глоба, наложена от дисциплинарната комисия към БФС. Наскоро треньорът на ЦСКА  Любослав Пенев беше наказан да плати 9000 лева  заради обиди към футболния съюз и съдиите. След това  голяма глоба имаше и за \"Ботев\" (Враца) .", "date": "2019.03.05", "title": "Венцислав Стефанов донесе сурова глоба на \"Славия\" с \"неетично\" поведение"}
{"url": "https://www.dnevnik.bg/photos/2019/03/05/3399742_fotogaleriia_dva_dni_na_premiera_na_rusiia_dmitrii/", "text": "Основните теми на разговорите между премиерите на Русия и на България Дмитрий Медведев и Бойко Борисов бяха продължението на \"Турски поток\" през България и интересът на руската държавна компания \"Росатом\" към дострояването на АЕЦ \"Белене\". Премиерът на Русия Дмитрий Медведев беше посрещнат с военни почести от Бойко Борисов", "date": "2019.03.05", "title": "Фотогалерия: Два дни на премиера на Русия Дмитрий Медведев в София"}
{"url": "https://www.dnevnik.bg/evropa/2019/03/05/3399960_fides_iska_da_ostane_v_enp_no_ne_otstupva_ot/", "text": "Партията на унгарския премиер Виктор Орбан \"Фидес\" иска да остане в Европейската народна партия (ЕНП) въпреки растящия натиск в най-голямата група в Европейския парламент тя да бъде временно отстранена или изключена, предаде \"Ройтерс\". Орбан от дълго време е в конфликт с Брюксел заради твърдата си позиция за имиграцията и други въпроси, а враждата им допълнително се разпалва на фона на предстоящите избори за Европейски парламент през май. Орбан започна медийна  кампания , обрисуваща вота като избор между силите, които подкрепят, и тези, които се опълчват на масовата имиграция. В понеделник ЕНП заяви, че е получила молби от 12 партии членки от девет държави в ЕС и  ще обсъди  евентуално изключване или временно отстраняване на \"Фидес\" на 20 март. \"Има дебат в ЕНП, фокусиращ се върху въпроса за имиграцията\", се посочва в отговори от пресцентъра на \"Фидес\" на въпроси, свързани с новината. \"Ние сме готови за дебат и да представим нашата позиция. \"Фидес\" не иска да напуска (Европейската) народна партия, нашата цел е антиимигрантските сили да спечелят мощ в ЕНП\", се казва още в изявлението. Партията посочва, че смята защитата на европейските християнски ценности и спирането на миграцията за по-важни от дисциплината в групата на ЕНП. Европейската народна партия разполага с 217 евродепутати в 750-местния Европарламент, като 12 от тях са от \"Фидес\". Очаква се и след евроизборите ЕНП да остане най-голямата група в институцията, но по всяка вероятност ще има по-малко места. Прогнозите за крайнодесните са, че ще се представят добре на вота през май. Според проучване на института \"Завец\" от февруари \"Фидес\" разполага с подкрепа от 32%, непроменена спрямо февруари. Крайнодясната \"Йоббик\" получава 10%, а социалистите – 7%.", "date": "2019.03.05", "title": "\"Фидес\" иска да остане в ЕНП, но не отстъпва от антиимигрантската си позиция"}
{"url": "https://www.dnevnik.bg/bulgaria/2019/03/05/3399997_dvama_dushi_sa_zadurjani_sled_kato_opitali_da_zapaliat/", "text": "Двама души са задържани, след като се опитали да проникнат в Граничното полицейско управление във Видин и да запалят 10-тонна цистерна с нефт. Това се разбра днес от пресконференцията на зам. главния прокурор Иван Гешев пред сградата на Специализираната прокуратура в София, съобщава \"Фокус\". Той припомни, че в края на миналата година във Видин е била запалена кола на разследващ полицай, а по същото време е бил направен и опит за палеж на апартамента му, но похитителите са объркали етажите. Тогава главният прокурор Сотир Цацаров възложил на Гешев да сформира щаб за работа по този случай. На 26 февруари в полицията е получена информация, че ще бъде извършен палеж или на територията на Видин, или на Монтана. \"Колегите са сформирали екипи на множество адреси, които да осъществяват охрана. Във вторник през нощта един от тези постове констатира опит да се проникне на територията на Гранично полицейско управление - Видин. При опит да се доближат лицата бягат, но са задържани\", уточни Гешев. Той добави, че на мястото, където най-вероятно са щели да предизвикат пожар, се намирала 10-тонна цистерна с нефт. Около нея пък имало и други горива, които при възпламеняване са щели да предизвикат голям взрив. Гешев каза още, че в апартамента на задържаните, които са живеели заедно, са открити много 11-литрови бутилки с бензин. По думите му с тях \"се показва, че има сходство на почерка от първите палежи и сегашния опит\". \"Тези бутилки са пълни с бензин, към тях е прикрепено пликче с определено вещество, и когато в него се инжектира трето вещество, каквото е намерено в спринцовки в апартамента на задържаните лица, възниква химична реакция и се получава взрив\", поясни Гешев. Главният секретар на МВР и главен комисар Ивайло Иванов обясни, че задържаните лица не са местни жители и най-вероятно са наети да свършат тази работа. Той отбеляза, че задържаните не са криминално проявени, а мотивът за опита за запалване на цистерната все още се уточнява.", "date": "2019.03.05", "title": "Двама души са задържани, след като опитали да запалят цистерна с нефт във Видин"}
{"url": "https://www.dnevnik.bg/skorost/2019/03/05/3399542_fotogaleriia_premierite_na_avtosalona_v_jeneva_-/", "text": "С първия от двата пресдни днес в Женева се откри традиционният за март автосалон. Дневник представя по-интересните премиери на него. За начало правим обзор на представените нови серийни модели. На снимката е новото \"Порше\" 911 кабрио.", "date": "2019.03.05", "title": "Фотогалерия: Премиерите на автосалона в Женева - серийните модели"}
{"url": "https://www.dnevnik.bg/politika/2019/03/05/3400002_bsp_i_ataka_dovolni_ot_vizitata_na_medvedev/", "text": "Реакциите на политическите партии на двудневната визита на премиера на Русия Дмитрий Медведев не изненадват. \"Атака\" и БСП са доволни от възобновяването на преговорите за \"Турски поток\" и АЕЦ \"Белене\", а СДС и \"Демократична България\" (ДСБ, \"Да, България\", \"Зелените\") са смятат, че двата проекта са срещу интересите на България. Нинова доволна, че Борисов вече приема \"Белене\" Оценяваме много високо и положително визитата на руския премиер Медведев в България, каза лидерът на БСП Корнелия Нинова. Според нея това е стъпка за диалог и подобряване на отношенията между нашите две страни. \"По енергийните проекти, които бяха основни тема на обсъждания, позицията на БСП винаги е била ясна. България има нужда от тях – и от АЕЦ \"Белене\", и от \"Южен поток\" преди да бъде спрян\", каза Нинова. Тя е доволна, че Борисов е претърпял развитие по тези теми и от първоначалната оценка за \"гьол\", вече приема АЕЦ \"Белене\" като стратегически проект за България. Сидеров: Да не допуснем външен пръст да спре газовия поток и \"Белене\" Този път не трябва да допуснем външен пръст да спре газовия поток и АЕЦ \"Белене\", каза лидерът на \"Атака\" Волен Сидеров след среща на депутати с руския премиер Дмитрий Медведев в Народното събрание. \"Партия АТАКА винаги е подкрепяла тези важни за страната ни проекти, но те бяха провалени с външна намеса. Ако бяха осъществени, брутният вътрешен продукт щеше да е скочил с 20%, а икономическият ръст на България да е поне двоен\", изчисли Сидеров. \"Като част от управляващото мнозинство в парламента ще направя всичко възможно, за да се реализират. \"Турски поток\" да минава през България, а не през Гърция\", зарече се Сидеров. Той обяви, че работел \"да паднат тези нелепи санкции на ЕС срещу Русия и да се нормализират икономическите ни отношения\". Марешки: България и Русия са приятелски държави \"България и Русия са приятелски държави. Ние изповядваме една вяра, използваме една и съща азбука. Имаме немалко успехи в годините назад в двустранните отношения. Това е отлична база да ги развиваме занапред. Започнали сме заедно много важни икономически проекти, които са в интерес на двата народа, на двете държави\". Това е официалната позиция на лидера \"Воля\" Веселин Марешки. \"Демократична България\" посрещнаха Медведев с рукола \"Демократична България\" (ДСБ, \"Да, България\", \"Зелените\") организираха протест пред хотел \"Балкан\", където премиерите на България и Русия Бойко Борисов и Дмитрий Медведев откриха Българо-руския бизнес форум в областта на туризма. \"Новичок за българския енергиен сектор\", \"Господин Медведев, ядохте ли от руколата\", \"Южен поток срещу новичок\", гласят част от плакатите, издигнати от протестиращите. Протестиращите припомниха и незаконното присъединяване на Крим и окупацията на части от Източна Украйна. От \"Демократична България\" смятат, че  \"Руски поток\" не трябва да се строи , защото единствено засилва зависимостта от един източник, а освен това ще доведе и до финансови загуби.", "date": "2019.03.05", "title": "БСП и \"Атака\" доволни от визитата на Медведев, \"Демократична България\" предупреди за загуби"}
{"url": "https://www.dnevnik.bg/sport/2019/03/05/3399924_ferari_e_poluchil_nai-mnogo_ot_nagradniia_fond_vuv/", "text": "Ферари\" няма титла при пилотите и конструкторите във  Формула 1  съответно от 11 и 10 години, но е първенец в спорта по получени пари от наградния фонд за миналия сезон. Скудерията остана на второ място през 2018 г. зад \"Мерцедес\", но е пред \"Сребърните стрели\" като единствения тим, надхвърлил 200 милиона долара. Италианският отбор оглавява таблицата по приходи за 2018 г. с 205 милиона долара, сочи информация на специализираните издания в Италия. Собственикът на Формула 1 \"Либърти медия\" разпределя малко над 1 милиард долара между всички 10 отбора от шампионата. Приходите се формират от таксите, събрани от домакините на стартовете във Формула 1, реклама, продажба на билети и др. Всички десет отбора, които са част от Формула 1 в поне два от последните три сезона, получават по 35 милиона долара. Това се отнася и за тима на \"Рейсинг пойнт\", който реално наследява \"Форс Индия\", изпаднал в администрация през миналото лято. Други 350 милиона долара се разпределят според класирането на отборите в шампионата на конструкторите. Шампионите от \"Мерцедес\" получават 66 милиона, \"Ферари\" с десет по-малко, а последният в таблицата \"Уилямс\" - едва 15 млн. \"Либърти медия\" разпределя и още средства под формата на конструкторски бонус. За двата водещи отбора - \"Мерцедес\" и \"Ферари\", те са по 41 милиона долара, за \"Ред бул\" - 36, а за \"Макларън\" - 33 млн. Други бонуси се полагат още на \"Сребърните стрели\", \"биковете\" и на \"Уилямс\", съответно 35, 35 и 10. Голямата разлика между \"Ферари\" и \"Мерцедес\" е бонусът от 73 милиона долара, който Скудерията получават за своето дългогодишно участие в шампионата. Италианската марка е част от Формула 1 неизменно от 1950 г. и има специален статут сред останалите тимове. Най-голям ръст на приходите в сравнение с 2017 г. бележи \"Хаас\" (32%). Това се дължи на петото място на американския тим при конструкторите. При \"Макларън\" скокът е с 23.5% заради конструкторския бонус. Отстъпление бележи \"Уилямс\" с 21.1%. Новият сезон във Формула 1 започва на 17 март с Гран при на Австралия.", "date": "2019.03.05", "title": "\"Ферари\" е получил най-много от наградния фонд във Формула 1 през 2018 г."}
{"url": "https://www.dnevnik.bg/sviat/2019/03/05/3399846_v_rusiia_se_nadiga_gniav_sreshtu_vechnata_bednost/", "text": "В Санкт Петербург по обедно време: певица започва да пее съветски песни, а двама танцьори танцуват пред около 50 седнали по масите пенсионери. Ресторант \"Добродомик\" предлага храна за възрастните хора, силно засегнати от предизвикващите все по-голямо недоволство в Русия социални трудности. През последните седмици улиците на втория най-голям град в Русия са покрити с лед и затрупани с няколко метра сняг, което затруднява придвижването. Въпреки това ресторантът продължава да е пълен. \"Цените се покачват постоянно. По тази причина това кафе е една изключително добра идея\", казва 72-годишната Рима Анциферова. Нейната месечна пенсия е 10 хил. рубли, което се равнява на 135 евро. Като се приспаднат местните данъци и лекарствата, ѝ остават около 40 евро, с които да живее. \"Наскоро се покачиха цените на транспорта\", добавя тя. \"Добродомик\" бе отворен тази зима в центъра на Санкт Петербург от бизнесдамата Александра Синяк и съпруга ѝ Евгений Гершевич с цел \"да се отблагодарят на възрастните хора\". Вечер той е нормален ресторант, но между 12:00 на обяд и 16:00 ч. близо 300 възрастни хора (преобладаващо жени) идват от всички краища на града, за да се нахранят с топла храна и да си поговорят. \"Финансово бреме\" След напредъка от първото десетилетие на този век покупателната способност на руснаците от пет години постоянно намалява и тенденцията продължава, въпреки икономическото възстановяване след рецесията от 2015-2016 г. При преизбирането си за четвърти мандат преди една година президентът Владимир Путин обеща да намали наполовина ширещата се в страната бедност. Малко по-късно обаче правителството му обяви увеличаване на размера на ДДС и покачване на пенсионната възраст, което бе посрещнато изключително негативно на фона на недоимъка, в който живеят възрастните хора. \"Никога ситуацията не е била толкова тежка за населението като днес. Във всички сфери финансовото бреме става все по-тежко\", казва икономистът Игор Николаев, директор на Института за стратегически анализ \"ФБК Грант Торнтън\". В страна, където средната пенсия е по-малка от 200 евро, отчаянието проличава в резултатите от социологическите проучвания. Според независимия център \"Левада\" 61 процента (в сравнение с 56 процента през 2015 г.) от руснаците се срамуват от \"вечната бедност и несигурност\" в страната им. Броят на руснаците, които гледат песимистично на положението в страната (45 процента), за първи път от края на 2013 г. е по-голям от този на оптимистите. По данни на \"Левада\" изключително високият през последните години рейтинг на Владимир Путин се е понижил през януари до 64 процента, което е най-ниското му ниво след анексията на Крим през 2014 (за сравнение: преди година той бе 80 процента). Путин отпуска помощи \"Недоволството се възцари в провинцията\", която обикновено е по-лоялна, отбелязва директорът на Левада Лев Гудков. \"То е свързано с отказа на държавата да предостави социални гаранции, с намаляването на предназначените за населението фондове с цел осъществяването на геополитически проекти и с понижаването на реалните доходи\". Последните са спаднали според него с от 11 до 14 процента след 2014 г. и провокираната от анексията на Крим \"еуфория\". \"Това създава затруднения за хората със средни доходи\". По време на обръщението си към парламента в средата на февруари Владимир Путин изрази безпокойство от бедността, засегнала близо 19 милиона души, и обяви отпускането на социални помощи от над 1.3 млрд. евро, обещавайки на руснаците подобряване на положението им \"още тази година\". В краткосрочен план обаче руснаците стават свидетели единствено на увеличаването на цените, особено на тези на хранителните стоки, и на повишаването на ДДС от 18 на 20 процента от 1 януари. Инфлацията достигна през януари 5 процента на годишна основа, а при плодовете и зеленчуците - дори 7.3 процента. В ресторант \"Добродомик\" в Санкт Петербург Галина Михалина сочи към пенсионерите, които като нея се възползват от безплатния обяд: \"Вижте, всички тези хора изобщо не приличат на маргинали\". 73-годишната бивша инженерка получава месечна пенсия от 12 хил. рубли, равняващи се на около 160 евро. Наскоро пенсията й е била увеличена с 1000 рубли. \"Благодаря, но цените растат два-три пъти по-бързо\". \"Тъжно е да си работил цял живот и да си принуден да се радваш на благотворителен обяд\", казва с огорчение пенсионерката, която \"се колебае понякога дали да си купи хляб\". \"Нашето поколение има комплекси, не се чувствам много приятно, че ям благотворителна храна: предпочитам да давам, а не да взимам, но такъв е животът\". /БТА", "date": "2019.03.05", "title": "В Русия се надига гняв срещу \"вечната бедност\""}
{"url": "https://www.dnevnik.bg/sviat/2019/03/05/3400019_buzfiid_plateni_ot_wwf_gorski_reindjuri_sa_izbivali/", "text": "Световният фонд за природата (WWF) е финансирал и въоръжавал горски рейнджъри, които са пребивали, изнасилвали и убивали бракониери, показа разследване на BuzzFeed, базирано на над 100 интервюта и стотици страници документи, сред които поверителна информация на организацията. Селяните са били бити с колани, нападани с мачете, пребивани до безсъзнание с бамбукови тояги, сексуално тормозени и убивани от подкрепяни от WWF антибракониерски отряди, пише медията. Екипи в Азия и Африка са организирали такива мисии и са одобрили предложение за убиване на нарушители, дадено от директор на парк. Организацията е плащала заплати на паравоенните сили, обучавала ги е и ги снабдявала с инструменти и оръжия. Тя е действала като глобално разузнавателно управление, ръководейки мрежи от информатори, мотивирани от \"страх\" и \"мъст\", които да действат в полза на парковите ръководства. В същото време WWF е отричала, че работи с информатори. Организацията, създадена от британски естественици през 1961 г., има офиси в над 40 държави, ръководени от бюрото в Швейцария. Мисията ѝ \"да защити бъдещето на природата\" събра подкрепата на милиони хора, сред които звезди от ранга на Леонардо ди Каприо и сър Дейвид Атънбъроу. Само през 2017 г. тя е събрала над 767 млн. дарения, повечето от половината от които са дошли от обикновени граждани. В отговор на публикацията на BuzzFeed WWF съобщи, че е наела международна кантора, която да извърши \"независимо разследване\" на обвиненията.", "date": "2019.03.05", "title": "\"Бъзфийд\": Платени от WWF горски рейнджъри са избивали бракониери в Азия и Африка"}
{"url": "https://www.dnevnik.bg/analizi/2019/03/05/3400020_zdravka_evtimova_jiveite_s_chest_i_dostoinstvo_i_shte/", "text": "Гледайки тези млади и хубави лица, аз се чувствам много щастлива за вас и за вашите близки и съм благодарна за това, че са успели да Ви отгледат. И затова, че са успели да Ви внушат да се занимавате с висока сериозност с наука и да я превърнете в свой духовен дом. Свободата, свободата е и щастие, и задължение. Виждам във Вашите очи увереност да пазите тази свобода и своята лична, и свободата на нашата страна, свободата на света. За мен свободата има две най-важни, най-светли измерения – честта и достойнството. Избрах да ви прочета един мой разказ, заради който ме поканиха да отида в Пекинския университет, той е наш, роден, български. Мисля, че от него ще разберете как аз разбирам честта и достойнството. Млади хора, честта е да имаме такива качества, че когато създадем било разказ, било музикално произведение, било тиган или тухла, било то стол, то да буди възхищение у хората. Това е най-вярното измерение на честта. А знанията, които сте събрали в Нов български университет, са най-силното измерение на честта и доказателство, че вие ще бъдете успешни. А достойнството, то е представата, която имате за себе си като хора, които и в бъдеще ще постигат своите цели, защото знаят как. И ако тези цели са в полза на обществото, то сте постъпили достойно. И когато видите който и да било от тук присъстващите, например това хубаво момиче срещу мен, да можете да ѝ кажете: \"Аз съм ѝ благодарен, ръка ѝ целувам, защото тя ми помогна със своите знания и действия.\" Затова, скъпи млади хора и скъпи родители, и Вие прекрасни преподаватели, създали този духовен дом, живейте с чест и достойнство и ще бъдете свободни. А светът ще се гордее с вас.", "date": "2019.03.05", "title": "Здравка Евтимова: Живейте с чест и достойнство и ще бъдете свободни"}
{"url": "https://www.dnevnik.bg/sport/2019/03/05/3400040_levski_otchita_4_mln_leva_zaguba_za_2018_g/", "text": "Левски\" отчита 4.038 млн. лева нетна загуба за 2018 г., показва финансовият отчет, публикуван в сайта на клуба. Ръководството на сините го оповести в навечерието на общото събрание в сряда, на което се очаква да бъде представена смяна на собствеността. Нетната загуба на \"Левски\" е с 3.164 млн. лева повече спрямо предната година, показва отчетът, подписан от вече  бившия изпълнителен директор на \"Левски\" Красимир Иванов . \"Основната причина за това увеличение на загубата е значителното увеличение на ръста в оперативните разходи от 3.429 млн. лева, или 20% спрямо предходната година. Основно перо в ръста на оперативните разходи е ръстът в разходите за персонал с 2.563 млн. лева, или 23% спрямо 2017 г., главно продиктувано от подписването на нови договори с футболисти\", пише в отчета. В него се посочва, че задълженията скачат с 22% и достигат 23.565 млн. лева, като от тях 6.42 милиона са данъчни задължения, а близо 8 милиона са свързани с изграждането на сектор А на стадиона. Назначеният през януари изпълнителен директор  Павел Колев каза, че направеният от новото ръководство одит е показал, че дълговете са около 32 млн. лева . Той заяви, че през последните две години основната тежест на задълженията са дошли от \"данъци към държавата, които не са плащани под никаква форма\".", "date": "2019.03.05", "title": "\"Левски\" отчита 4 млн. лева загуба за 2018 г."}
{"url": "https://www.dnevnik.bg/politika/2019/03/05/3400043_belene_i_turski_potok_za_kakvo_doide_v_sofiia/", "text": "Основните теми на разговорите при визитата на премиера на Русия Дмитрий Медведев с домакина му Бойко Борисов са били продължението на \"Турски поток\" през България и интересът на руската държавна компания \"Росатом\" към дострояването на АЕЦ \"Белене\". Това поне се разбра от официалните изявления на двамата. Чакат се гаранции от ЕК за \"Турски поток\" \"За по-нататъшни стъпки по отношение на \"Турски поток\" ще можем да говорим след гаранция от Европейската комисия, че за този проект няма да има прегради\",  предупреди в първия ден на визитата си  Дмитрий Медведев и добави, че се надява българските му колеги да разбират това и да работят по въпроса. Той припомни и проблемите, които имаше с проекта \"Южен поток\". \"Нека ясно да кажа за тези, които критикуват газоразпределителния хъб \"Балкан\" – България не иска нови количества газ. Но когато количеството газ към Турция спре, нашите тръби ще се изпразнят. И какво ще правим тогава\", попита Борисов. Той припомни, че \"Южен поток\" е бил голям проект за 60 млрд. кубика, \"а тук става въпрос за 15 млрд. кубика\". \"И да се говори за зависимост при 15 млрд. е абсурдно\", каза още Борисов (това е приблизителното количество газ, който в момента преминава транзитно през България за Турция, и Борисов говори за загуба на държавата от тези транзитни такси - бел. авт.). \"Това е интересът на България – да си запазим капацитета поне такъв, какъвто имаме в момента. И това и в Брюксел го знаят\", каза още българският премиер и добави, че проектът има одобрението на председателя на Европейската комисия Жан-Клод Юнкер. \"Росатом\" щял да помага, дори да не спечели търга за \"Белене\" \"Ние сме готови да разгледаме участието си в централата. Нашата компания \"Росатом\" има голям опит в участие в подобни проекти\", каза Дмитрий Медведев за евентуален строеж на АЕЦ \"Белене\". С руския премиер в София бяха генералните директори на \"Газпром\" и на \"Росатом\" Алексей Милер и Алексей Лихачов. \"Росатом\" заявиха, че ще участват в конкурса за проекта за АЕЦ \"Белене\" и ако не го спечелят, ще съдействат максимално, за да се построи\", добави Бойко Борисов. Той заяви, че търгът за \"Белене\" е публичен, \"максимално прозрачен\" и само в българския интерес. \"На Дунав седят увити в найлони два нови реактора изцяло български. Участието на руската страна може да бъде в няколко направления, а какво ще бъде ще реши търгът\", каза Борисов. Той добави, че вече има заявен интерес от няколко партньора. Според него след 10-12 години, след като изтече ресурса на реакторите на АЕЦ \"Козлодуй\", ще се наложи да внасяме ток. Последните думи на Медведев развалиха впечатленията за равнопоставеност И двата пъти, в които Борисов и Медведев имаха публични изявления, руският премиер имаше \"последната дума\". Въпросът е дали изказванията му бяха проява на специфично чувство за хумор или \"поставяне на мястото\" на българските домакини. Изтребителите винаги могат да дойдат \"Това, което каза моят колега, по блестящ начин демонстрира една абсолютна истина - изтребителите винаги ще дойдат. Главното е да дойде газът, да работят електростанциите\", бяха последните думи на министър-председателя на Русия Дмитрий Медведев, с които завърши съвместното си изявление с българския премиер Бойко Борисов след разговорите им в София в понеделник. Медведев каза това след Борисов, който, изброявайки сферите на сътрудничество, обясни: \"Поне още няколко години трябва да поддържаме руските самолети, докато дойдат новите. Няма да се плашите от това\", добави Борисов, обърнат към Медведев. Левовете в юани \"На мен току-що ми хрумна една идея по повод приравняването на лева към еврото: Хубава валута е и китайският юан. Може в тази посока да се помисли. И пазарът е огромен.\" Това бяха последните думи на премиера на Русия Дмитрий Медведев на  българско-руски форум за туризма в София  във втория ден от двудневната му визита в София. Повод за днешната \"хрумка\" на Медведев беше констатацията на министъра на икономическото развитие на Русия Максим Орешкин, че спадът на руските туристи в България е 25% за последните години и с 8% само за миналата. Това е, защото левът е вързан за еврото, заяви Орешкин. (Преди 5 години едно евро се разменяше за 45 рубли, а сега почти за 75 рубли - бел. авт.) Орешкин отбеляза, че за сметка на това валутите на конкурентите на България на туристическия пазар - Турция, Египет, Тунис, са поевтинели. \"Този проблем за България е фундаментален\", каза Орешкин. Министър-председателят на Руската федерация Дмитрий Медведев  покани президента Румен Радев  на Петербургския икономически форум.  Бяха подписани договори за сътрудничество  В първия ден от посещението на руския премиер Дмитрий Медведев в България  бяха подписани редица документи  за сътрудничеството между двете страни. Те са в сферата на туризма, външните работи, както и социалната политика. Програмата за съвместни действия в областта на туризма е за периода 2019 - 2021 г. Друг документ, който беше подписан, е Планът за консултация между министерствата на външните работи на България и Русия за 2019 г. Засилва се и сътрудничеството в социалната политика. Това става чрез Протокола за изменение и допълнение на Договора за социална сигурност между двете страни. С промените се запазва възможността за придобиване на социални права от гражданите, работили или живели на територията на двете страни. Направените изменения трябва да облекчат процедурата за отпускане на руски пенсии за българи и обратното.", "date": "2019.03.05", "title": "\"Белене\" и \"Турски поток\". За какво дойде в София премиерът на Русия (обобщение)"}
{"url": "https://www.dnevnik.bg/evropa/2019/03/05/3399451_na_20_mart_enp_shte_obsudi_izkljuchvaneto_na_orban_ot/", "text": "На 20 март Европейската народна партия ще обсъжда дали да бъде изключена от паневропейската политическа дясноцентристка организация партията \"Фидес\" на унгарския премиер Виктор Орбан. Председателят на ЕНП Жозеф Дол съобщи на Агенция \"Франс прес\", че 12 партии от 9 страни (България не е сред тях) официално са поискали отстраняването на управляващата трети мандат \"Фидес\". Той допълни, че решението е от компетенцията на всички партии от ЕНП и не може да прогнозира какво ще е то. ДСБ съобщи в понеделник , че е изпратила писмо с такова искане до Жозеф Дол. Другите български партии, членуващи в ЕНП, са ГЕРБ, СДС и \"България на гражданите\". Растящото напрежение между Орбан и Европейската комисия и Европарламента, както и популистката му агитация преди евроизборите предизвика коментари, че съдбата на \"Фидес\" в ЕНП ще се обсъди веднага след вота в края на май. Но събитията се развиват много по-бързо, включително защото изглежда търпение е изгубил и Манфред Вебер - общият кандидат на ЕНП за бъдещ председател на Европейската комисия. Засега двете най-големи партии - Християндемократическият съюз на Ангела Меркел и френската \"Републиканците\" не са заели позиция по въпроса. Според АФП партиите, задвижили официално процедура за изключване, са - Хуманистичен демократичен център (cdH) от Белгия - Християндемократическа и фламандска (CD&V) от Белгия - Национална коалиция (Kokoomus) от Финландия - Нова демокрация (ΝΔ) от Гърция - Съюз за Отечеството - Литовски християнски демократи (TS/LKD) от Литва - Християн-социиална народна партия (CSV) от Люксембург) - Християндемократически призив (CDA) от Холандия - CDS - Народна партия (CDS-PP) от Португалия - Социалдемократическа партия (PSD), либерално-коснервативна от Португалия - Християндемократи (Kristdemokraterna) от Швеция - Умерена партия (Moderaterna) от Швеция - Десница (Hoyre) от Норвегия. Уставът на ЕНП изисква започване на процедура, когато се съберат поне 7 партии от 5 държави. Заседанието на Европейската народна партия ще се състои точно преди двудневния Съвет на ЕС, на който основна тема на лидерите на страните членки ще бъде предстоящият на 29 март Брекзит. Изключването на \"Фидес\" би струвало на ЕНП 12 места на евродепутати в бъдещия парламент. Сдружението на десницата вероятно ще изгуби част от сегашните 217 депутати в 750-местния Европарламент и макар да остане най-голямата параментарна група, изгонването на унгарците допълнително ще затрудни плановете Вебер да оглави новата Европейска комисия. Опасенията на десницата са, че Орбан веднага ще се съюзи с популистите от Лигата на италианския вътрешен министър Матео Салвини. В интервю от неделя унгарският премиер нарече призоваващите за отстраняването му от ЕНП \"полезните идиоти\" на левицата. В интервю за германския \"Ди Велт\" Жозеф Дол каза, че е \"недопустима\" агитацията на Орбан, в която той постави редом Джордж Сорос и Жан-Клод Юнкер с внушение, че вторият е марионетка на американския милиардер и филантроп, който искал да наводни Европа с имигранти мюсюлмани. \"ЕНП е голямо семейство, в което може да има различия, но си има граници и Виктор Орбан ги прекрачи\", добави Дол. През януари Ангела Меркел защити Юнкер, а след това и Манфред Вебер застана зад него. Същата позиция заеха неговият баварски Християн-социален съюз (ХСС), както и новият лидер на ХДС Анегрет Крамп-Каренбауер. Това затвърди впечатлението, че германската политическа десница оттегля подкрепата си за Орбан. А това увеличава вероятността и много други партии от ЕНП да я последват. Това може да накара и германският бизнес да се замисли за дейността си в Унгария. Базирани в Германия компании осигуряват хиляди работни места и създават около една трета от БВП на Унгария. В събота правителствен говорите в Будапеща обеща от 15 март да спре спорната предизборна кампания. Но в интервю за германския \"Велт ам зонтаг\" Орбан заяви точно обратното - че може да започне нова фаза, този път с образа на Франс Тимерманс, първи зам.-председател на Европейската комисия и водещ кандидат на Партията на европейските социалисти за поста на Юнкер. В интервю за \"Шпигел\" Манфред Вебер заяви, че в началото на декември Орбан му е общал и да не гони Централноевропейския университет (ЦЕУ), но въпреки това принуди основаното и подпомагано от Сорос висше учебно заведение да прехвърли американските си програми във Виена за новата академична година. \"В отношението към Орбан настъпи фундаментален поврат. Край, стига толкова. Това е посланието ни\", допълни Вебер в интервюто, публикувано в края на седмицата. То каза още, че вече не изключва изговането на \"Фидес\" от ЕНП. \"Очаквам да се извини и да прекрати кампанията.\" Преди две години Вебер коментираше, че \"Орбан тества границите (напозволеното), но в крайна сметка спазва закона\". Но през септември 2018 г. подкрепи започването на тежка наказателна процедура от Европарламента, която би могла да доведе до замразяване правото на глас на Будапеща в решенията на ЕС.", "date": "2019.03.05", "title": "На 20 март ЕНП ще обсъди изключването на Орбан от партията на европейската десница"}
{"url": "https://www.dnevnik.bg/skorost/avtomobilna_industriia/2019/03/05/3398794_avtosalonut_v_jeneva_pokazva_novata_avtomobilna_moda/", "text": "Автосалонът в Женева отвори врати днес за акредитираните около 10 хиляди журналисти, като до 17 март ще показва новата автомобилна мода. Ако трябва да обобщя, то тази година е модерно да си електрически. Почти всички участващи компании имат на щандовете си ако не електромобил, то поне хибрид. Има и марки, при които всеки от експонатите е с електрически мотор. И тази година обаче няма да мине без отсъстващи. Тенденцията, утвърдени производители да не участват на автосалон, ако нямат нещо ново за показване, започна миналата година от Женева и зарази като вирус всички големи автоизложения след това. В първия голям автосалон в Европа за годината ще липсват \"Форд\",\"Ягуар\", \"Ленд Роувър\", \"Хюндай\", \"Волво\", \"Опел\", \"Инфинити\", \"Мини\" и \"Тесла\". Иначе изложението идва в момент, в който автомобилната индустрия в Европа е изправена пред редица предизвикателства – Брекзит, митата в САЩ, продължаващите атаки срещу дизела. Това е и причината очакванията да са в най-добрия случай продажбите на Стария континент да останат на нивата от миналата година или да отбележат лек спад. Тази година изложителите на автосалона в Женева са около 180. Освен на електромобилите те акцентират и на автономните превозни средства. Audi TT фейслифт Audi TTRS Audi Q4 e-tron Concept BJEV Arcfox (японски супер автомобил с 603 к.с) BMW Серия 7 удължена версия фейслифт BMW Серия 3 комби Citroen Amo One Concept Curpa Formentor Ferrari F8 Tributo GFG Style Kangaroo concept (електрически хипер автомобил) Hispano Suiza Carmen (хипер електромобил) Honda e Concept Italdesign - концепт Kia Imagine Concept Lagonda концепт All Terrain Mazda CX-30 Mercedes G-класа дизел Mercedes V-class фейслифт Mercedes EQV Concept Mercedes CLA Shooting Brake Mitsubishi ASX Mitsubishi Engelberg Tourer concept Pininifarina Mahindra Battista (електрически хипер автомобил) Peugeot 208 Peugeot 508 Sport Engineered Concept Polestar 2 Porsche 911 кабрио Renault Clio Renault Twingo фейслифт SEAT el-Born Concept Skoda Kamiq Skoda Superb фейслифт Skoda Vision iV Concept SsangYonu New Korando Volkwagen ID Buggy Concept Volkswagen Passat фейслифт", "date": "2019.03.05", "title": "Автосалонът в Женева показва новата автомобилна мода"}
{"url": "https://www.dnevnik.bg/sport/2019/03/05/3397930_diego_sanches_predstavitel_na_la_liga_machovete_v/", "text": "Събитието, което е част от проекта España Global, се организира по инициатива на испанския културен център  \"Институт Сервантес\" . Санчес разказа пред \"Дневник\" за предизвикателствата във футбола, важността на феновете и спора на Ла Лига с Висшата лига.  В днешни дни футболът не означава просто да участваш в спортната индустрия. Той е надпревара в сферата на забавлението. Изправени сме пред едно предизвикателство, което е свързано с големи партньори като HBO, \"Нетфликс\". Бъдещето на бизнеса във футбола е да си способен да имаш силна спортна индустрия, която работи задружно и има възможността да се конкурира на високо ниво в сферата на забавлението. - Единственият път за растеж е футболните клубове да разберат, че спортното им представяне е важно, но да бъдеш бизнес корпорация е също сравнително важно. Те трябва да разберат, че в днешни дни футболът се развива глобално, да мислят отвъд градовете и държавите, гледайки за партньорства и да разберат, че феновете не са само в съответната държава, а и по света.   - Разбира се. Може да видите, че повечето клубове играят приятелски мачове извън страните си, подписват споразумения с местни спонсори и също имат нови тренировъчни бази за деца. Клубовете правят много инициативи, за да са близо до феновете навсякъде по света. - Работим по този въпрос. Тази година не се получи, но наистина вярваме, че това е едно усилие да сме по-близо до международните ни фенове. Провеждането на мач в чужбина ще бъде много важно за привържениците ни по света и за клубовете в Испания. За съжаление, тази година не се получи, но работим усилено да стане догодина. - Разбира се. В Европа имаме офиси и делегати във Великобритания, Франция, Италия, Дания, Германия, Полша, Русия и България в мое лице. - Както обичаме да казваме, те започнаха по-рано, отколкото ние. Осъзнаваме, че имаме по-добри отбори и по-силно първенство, но те печелят повече пари. Имаше нещо, което правим грешно. Тогава решихме да се насочим към международния пазар, за да намалим тази разлика в приходите спрямо Висшата лига. В днешни дни несъмнено отборите с най-много титли и най-добрите играчи са от Ла Лига. Вярваме, че се доближаваме все по-близо до Висшата лига и преследваме тази цел на международно ниво. В Испания по-голяма част от приходите от телевизионни права са на местно ниво. Във Великобритания има по-голяма аудитория и са по-развити от гледна точка на платената телевизия. Те имат повече телевизионни потребители на национално ниво. Затова решихме да се насочим към международния пазар, на който може да постигнеш много по-голям растеж. - Да, разбира се. Смятам, че след българското първенство, Ла Лига е един от най-следените шампионати тук в България. В историята на Ла Лига са играли 16 различни български футболисти и при това много успешни. Вярвам, че хората в България харесват Ла Лига и ние също харесваме България. - Нямам идея. Питали са ме и преди. Може би защото Стоичков беше много важен играч за \"Барселона\" и затова вероятно има повече техни фенове. Но също е вярно, че и \"Реал\" има голяма фенска база.", "date": "2019.03.05", "title": "Диего Санчес, представител на Ла Лига: Мачовете в чужбина са важни за феновете"}
{"url": "https://www.dnevnik.bg/evropa/2019/03/05/3396221_kakvo_vkljuchva_planut_na_franciia_i_germaniia_za/", "text": "В края на миналия месец Франция и Германия  представиха съвместно предложение  за \"бюджетен инструмент за еврозоната\", който да подкрепя националните реформи и инвестициите във валутния съюз. Планът е далеч от първоначалните амбиции на Франция за въвеждане на специален бюджет за еврозоната и все още има риск да срещне съпротива, защото част от финансирането му ще идва от нови национални вноски в допълнение към редовния бюджет на ЕС. EurActiv анализира детайлите в предложението. Целта: реформи и инвестиции Както се договориха и лидерите на ЕС през декември, Франция и Германия заявиха, че целта на новия фискален инструмент ще бъде да подсили конкурентоспособността и сближаването сред страните от еврозоната и държавите членки, които са кандидатки за присъединяване към еврото. \"Напредъкът в конкурентоспособността и конвергенцията ще увеличат и стабилността на еврозоната\", се посочва в предложението. За постигането на тази цел новият фонд ще финансира разходите, директно свързани с реформи, или подкрепящи инвестиции \" в стратегически области, свързани с реформа и/или инвестиционни приоритети, определени в рамките на европейския семестър\". Бегъл поглед към стабилизираща функция? Лидерите на ЕС в крайна сметка изключиха възможността новият бюджетен инструмент да се използва и за поемане на внезапни икономически шокове, както Франция и Европейската комисия искаха. Голяма група държави, водени от Холандия, отхвърлиха стабилизиращата функция, с която един истински бюджет на еврозоната би бил свързан. Страните ще трябва да съфинансират част от инвестиционните проекти. При сериозен икономически спад, определен на основата на прогнози, съфинансирането от държавите членки ще бъде намалено временно, което ще им помогне да привлекат повече евросредства. В сравнение със съществуващите кохезионни и структурни фондове, \"по-кратката времева рамка\" за изплащане на фондовете в новия инструмент ще позволи повече гъвкавост, се посочва в предложението, засилвайки стабилизиращата функция във време на икономически спад. Как ще работи Първият етап е в Еврогрупата, където финансовите министри на еврозоната приемат препоръки за целия валутен съюз. Списъкът с приоритети след това ще бъде подкрепен от лидерите на страните в еврозоната. След като бъдат одобрени приоритетите, страните ще представят планове на Европейската комисия, посочвайки готвените реформи и предложенията за проекти, които да бъдат финансирани с новия инструмент. Еврокомисията ще одобрява плановете в рамките на  европейския семестър  за координиране на икономическите политики. Парите ще бъдат изплащани в зависимост от постигнатия напредък в прилагането на договорените реформи. Колко и кой плаща Във френско-германския инструмент не е посочена сума. Идеята е да се започне със скромна сума и след това тя да нарасне от националните вноски. В предложението си от юни Еврокомисията изчисли около 55 милиарда евро за стабилизираща функция и подкрепа на инвестициите и реформите (целите за сближаване и конкурентоспособност). Франция и Германия заявиха, че размерът на новия инструмент ще бъде определен по време на преговорите за следващата многогодишна финансова рамка на ЕС за 2021-2027 г. в зависимост от заключенията на Европейския съвет от декември 2018 г. Финансирането ще идва от части от \"редовни вноски\" от държавите, които ще бъдат определени в междуправителствено споразумение (извън бюджета на ЕС). Може да се включват и други източници, като данък върху финансовите транзакции, който все още се обсъжда. На срещата си в края на миналата година лидерите на ЕС заявиха, че финансирането ще е \"част от бюджета на съюза\". Франция обаче настоя бюджетът на еврозоната да бъде изключен от редовния многогодишен бюджет на ЕС. Париж и Берлин в крайна сметка се споразумяха за неясна формулировка, според която парите ще включват средства от бюджета на ЕС, \"когато е възможно\". Кой ще го контролира Новият бюджетен инструмент трябва да бъде предмет на критерии и стратегически насоки от държавите членки на еврозоната, се казва в документа. Финансовите министри и лидерите на страните от валутния съюз ще определят приоритетите и ще вземат ключови решения, евентуално включвайки и страните кандидатки за влизане. Функционирането и приоритетите ще бъдат определени според правото на ЕС, а междуправителствени споразумения ще определят някои процедури. Еврокомисията ще одобрява националните планове, представени от държавите членки, за отпускане на фондове. Препоръките на Брюксел, отправени като част от европейския семестър, също ще са начална точка на целия процес. Кога ще стане реалност Френско-германското предложение вероятно ще оформи основата за работата на Еврогрупата по бюджетния инструмент за еврозоната. Лидерите поставиха за задача на своите финансови министри да представят основните елементи на новия инструмент до юни. Крайното му приемане обаче изисква официалното одобрение на всички държави членки на ЕС. Холандия, една от най-скептичните страни за идеята за бюджет на еврозоната, подчерта, че лидерите на ЕС са се споразумели новият инструмент да бъде част от многогодишната финансова рамка на ЕС. Според френско-германското предложение обаче повечето средства вероятно ще идват от национални вноски, включени в междуправителствено споразумение. Холандия оспорва необходимостта от такова споразумение и то може да се натъкне на пречка в холандския парламент.", "date": "2019.03.05", "title": "Какво включва планът на Франция и Германия за бюджет на еврозоната"}
{"url": "https://www.dnevnik.bg/sport/2019/03/05/3399470_bez_svoia_lider_real_posreshta_aiaks_v_opit_da/", "text": "След тежката последна седмица, в която  изгуби две поредни дербита с \"Барселона\" , \"Реал\" (Мадрид) се завръща на европейската сцена, за да продължи защитата на трофея в Шампионската лига. Без своя лидер и капитан Серхио Рамос, но  с добър аванс от 2:1  след първата среща белите посрещат \"Аякс\" на \"Сантяго Бернабеу\". Двубоят е тази вечер от 22.00 часа. Шампионската лига остана единственият трофей, за който \"Реал\" може да се бори. Преди седмица тимът, воден от Сантяго Солари, отпадна в полуфиналите за Купата на краля, а през уикенда се отдалечи на 12 точки от първото място в Ла Лига. В \"Реал\" виждат мача с \"Аякс\" като добра възможност да си върнат разклатеното самочувствие. Успехът с 2:1 като гост дава спокойствие на \"кралския клуб\" преди реванша. В досегашните осем случая при подобен развой в директните елиминации победителят от първата среща винаги е продължавал напред. Големият удар за \"Реал\" е отсъствието на Серхио Рамос. Капитанът на отбора беше обвинен, че си е изкарал умишлен жълт картон в първата среща с \"Аякс\", и  беше наказан за два мача . В \"Аякс\" се надяват да се възползват от неговото отсъствие. \"Това е голям удар за \"Реал\". Модрич и Кроос са шефовете в средата на терена, но Рамос е шефът в защита и неговото отсъствие ще се отрази на отбора както от физическа, така и от психическа гледна точка\", коментира старши треньорът на \"Аякс\" Тен Хаг. \"Те със сигурност искат да спечелят трофей и това е последният им шанс. Шампионската лига е единствената им възможност за трофей и това ще промени отношението им на терена. Нашите играчи ще са амбициозни и ще се борят да останат във всички турнири\", допълни той. \"Реал\" допусна три загуби в последните си четири срещи във всички турнири, като вкара само три гола в тях. Според носителя на \"Златната топка\" Лука Модрич отборът така и не успява да запълни липсата в атака след раздялата с Кристиано Роналдо. \"Липсата му е нещо, което всеки отбор би усетил. Да намериш заместник на Кристиано е почти невъзможно. Като се има предвид какво даде на клуба, той определено ни липсва. Клубът искаше останалите играчи да компенсират това, което той правеше, като разпредели задачата между нападателите. Това обаче не е лесно\", коментира Модрич. \"Кристиано вкарваше по 50 гола. В днешно време не можеш да намериш играч, който вкарва толкова. Някои от нас трябва да излязат напред и да поемат отговорност. Няма кой да вкара 50 гола, затова ни трябват двама-трима играчи, които да вкара по 15-20 гола. В момента ги нямаме\", допълни хърватинът. По същото време лидерът в Бундеслигата \"Борусия\" (Дортмунд) приема \"Тотнъм\". Сблъсъкът изглежда предрешен, след като \"шпорите\" спечелиха първата среща с 3:0. Освен това германският отбор се намира в лоша форма и набързо пропиля комфортния си аванс пред \"Байерн\".", "date": "2019.03.05", "title": "Без своя лидер \"Реал\" посреща \"Аякс\" в опит да довърши започнатото"}
{"url": "https://www.dnevnik.bg/sviat/2019/03/05/3399476_sasht_prekratiavat_turgovskite_preferencii_za_indiia_i/", "text": "Съединените щати прекратяват търговските преференции за Индия и Турция. Причината е, че тези две страни не изпълняват критериите за участие в тази програма, съобщава БТА, като се позовава на съобщение на американското правителство. Прекратяването на търговските преференции може да влезе в сила не по-рано от 60 дни, след като бъде уведомен Конгресът. \"По искане на президента Тръмп търговският представител на САЩ обяви днес, че Съединените щати възнамеряват да отнемат статута на Индия и Турция на развиващи се държави, облагодетелствани от програмата за преференции\", се казва в комюнике на Службата на търговския представител, цитирано от \"Франс прес\". Системата на търговски преференции осигурява по-добър достъп до американския пазар, като допуска безмитен внос на някои стоки от страните, включени в програмата. Според Службата на търговския представител Турция не може повече да участва в тази програма, тъй като е достатъчно развита икономически, посочва \"Ройтерс\". Търговските преференции се отнемат на Индия, защото според Тръмп тя не е осигурила равен достъп на американски стоки на индийския пазар. ", "date": "2019.03.05", "title": "САЩ прекратяват търговските преференции за Индия и Турция"}
{"url": "https://www.dnevnik.bg/sviat/2019/03/05/3399478_hilari_klintun_niama_da_se_kandidatira_za_prezident_na/", "text": "Хилари Клинтън заяви, че няма да се кандидатира за президент на изборите през 2020 г., но обеща, че няма да се оттегли от политическия живот, предаде \"Асошиейтед прес\", цитирана от БТА. В интервю, излъчено вчера от нюйоркската телевизия \"Нюз12\", бившият държавен секретар, сенатор и първа дама изключи вероятността да участва нова предизборна кампания. Клинтън, която претърпя поражение от Доналд Тръмп на президентските избори през 2016 г., заяви: \"Ще продължа да работя, да говоря и да отстоявам това, в което вярвам. Онова, което е в опасност в нашата страна, нещата, които се случват сега, силно ме тревожат\". Тя каза, че е разговаряла с някои от претендентите за президентската номинация на Демократическата партия и им е казала: \"Не приемайте нищо за гарантирано, независимо че имаме дълъг списък от реални проблеми и неизпълнени обещания\" от правителството на Тръмп.", "date": "2019.03.05", "title": "Хилари Клинтън няма да се кандидатира за президент на изборите през 2020 г."}
{"url": "https://www.dnevnik.bg/evropa/2019/03/05/3399480_nju_iork_taims_godina_sled_otravianeto_na_skripal/", "text": "Вместо да иска светът да забрави името Сергей Скрипал, Русия, изглежда, му придава особено значение, пише американският вестник \"Ню Йорк таймс\". Точно преди година бившият руски шпионин Скрипал и дъщеря му бяха открити в безсъзнание на пейка в парк в британския град Солсбъри и впоследствие британските власти заявиха, че те са били отровени с нервнопаралитично вещество от  двама агенти на руското военно разузнаване . В отговор Великобритания изгони повече от 150 руски дипломати и наложи икономически санкции на Москва. Вместо да игнорира годишнината от отравянето, Русия вчера я отбеляза с едночасова пресконференция в ООН, дълъг 52 страници доклад и сериозно медийно отразяване от англоезичната държавна телевизия Ар Ти, отбелязва вестникът. Руски представители обвиниха Великобритания, че нарушава международното право, тъй като не осигурява консулски достъп до  двамата членове на семейство Скрипал , чието местоположение се пази в тайна. Изданието отбелязва, че има причини да не се дава достъп до Сергей и Юлия Скрипал на представители на държавата, която според британските власти се е опитала да ги убие. Британското правителство заяви, че на двамата Скрипал им е разрешено да се свържат с руски дипломати, но до момента те не са проявили желание. През изминалата година руски представители се опитаха да използват липсваща информация в сложния разказ за случилото се, за да намекнат, че става дума за антируска конспирация. На вчерашната пресконференция в ООН руският заместник постоянен представител в ООН Дмитрий Полянски подчерта несъответствията в този разказ по отношение на въздействието върху пострадалите на  нервнопаралитичното вещество  при първоначалното медийно отразяване на инцидента. Според Полянски подозрения буди и липсата на видеокамери в района на дома на Скрипал в Солсбъри. В заключение Полянски заяви, че британското правителство не е успяло да предяви убедителни доказателства за руска намеса в случая с отравянето на Скрипал. \"Те са доволни. Успяха да постигнат, каквото искаха, създавайки илюзията, че Русия стои зад престъплението и не си направиха труда да представят доказателства\", каза Полянски, имайки предвид британските власти. /БТА", "date": "2019.03.05", "title": "\"Ню Йорк таймс\": Година след отравянето на Скрипал Русия продължава да се държи предизвикателно"}
{"url": "https://www.dnevnik.bg/na_put/2019/03/05/3394988_fotogaleriia_v_petzvezdnata_vielica_na_vald_dizer/", "text": "Всяка от 70-те шикозни стаи и апартаменти на хотел   има тераса със страхотна гледка към La Face de Bellevarde - пистата за спускане с олимпйски стандарти, която е едновременно примамваща, но и плашеща със самоубийствен остръмните си участъци. Le Blizzard е един от петзвездните хотели на Вал д'Изер, който ви представяме благодарение сътрудничеството с организацията   и  .", "date": "2019.03.05", "title": "Фотогалерия: В петзвездната \"виелица\" на Вал д'Изер"}
{"url": "https://www.dnevnik.bg/sviat/2019/03/05/3399482_pens_obeshta_burza_reakciia_ot_sasht_pri_vsiaka/", "text": "Вицепрезидентът на САЩ Майк Пенс обеща \"бърза реакция\" от страната си при \"заплахи, насилия и сплашвания\" срещу венецуелския опозиционен лидер Хуан Гуайдо, който се върна вчера във Венецуела, предаде \"Франс прес\". Съединените щати наред с още петдесетина държави признаха Гуайдо за законен временен президент на Венецуела. \"Светът гледа - временният президент Гуайдо трябва да получи разрешение да се върне във Венецуела в условия на пълна сигурност\", подчерта Пенс, който е на първа линия в усилията на САЩ да принудят венецуелския президент Николас Мадуро да се оттегли. Венецуелският опозиционен лидер Хуан Гуайдо се върна вчера в страната след обиколка в латиноамерикански държави. Гуайдо, който се самопровъзгласи за временен президент на Венецуела и бе признат за такъв от петдесетина държави, пристигна със самолет на летището на столицата Каракас, където бе приветстван от свои привърженици. Сред посрещачите бяха и посланиците на няколко европейски и латиноамерикански страни, отбелязва \"Франс прес\". \"Вече сме на нашата любима земя! Венецуела, ние току-що преминахме миграционния контрол и тръгваме към нашия град\",  написа в \"Туитър\" Гуайдо . Венецуелският опозиционен лидер рискува арест, защото излезе от страната въпреки забраната да напуска нейната територия. В послание, в което обяви предстоящото си завръщане във Венецуела, Гуайдо обаче предупреди президента Николас Мадуро, че ако се опита да го отвлече или задържи, това ще бъде една от последните му грешки. /БТА", "date": "2019.03.05", "title": "Пенс обеща \"бърза реакция\" от САЩ при всяка заплаха срещу Гуайдо"}
{"url": "https://www.dnevnik.bg/sviat/2019/03/05/3399485_komisii_v_kongresa_na_sasht_iskat_informaciia_za/", "text": "Три комисии на Камарата на представителите на Конгреса на САЩ искат Белият дом и Държавният департамент да им предоставят информация за неофициалните разговори между президентите Доналд Тръмп и Владимир Путин, включително за разговора с  преводача , който е присъствал на срещата им на четири очи  в Хелзинки миналото лято , предаде \"Асошиейтед прес\". Комисиите по разузнаването, по външните работи и по надзора и реформите искат информация за съдържанието на разговорите между Тръмп и Путин на четири очи - лично и по телефона, и дали тези разговори са оказали влияние върху външната политика на САЩ. Комисиите освен това искат да знаят дали Тръмп се е опитал да скрие водени такива разговори. Комисиите искат да изслушат лингвисти и преводачи, които по какъвто и да е начин са чули тези разговори. Тръмп и Путин се срещнаха неофициално в Хелзинки през юли за повече от два часа в присъствието само на преводачи, напомня АП, цитирана от БТА. В писмото председателят на трите комисии казва: \"Според информация в медиите президентът Тръмп многократно, изглежда, е предприел стъпки, за да скрие детайли от комуникацията си с президента Путин от други служители в администрацията, Конгреса и американския народ\".", "date": "2019.03.05", "title": "Kомисии в Конгреса на САЩ искат информация за разговори между Тръмп и Путин"}
{"url": "https://www.dnevnik.bg/biznes/2019/03/05/3399484_aec_belene_niama_kak_da_se_zavurshi_bez_rosatom_zaiavi/", "text": "Съоръжението АЕЦ \"Белене\" няма как да бъде  завършено без \"Росатом\" . Този месец ще започне процедурата за търсене на инвеститор. Това заяви вицепремиерът Томислав Дончев в ефира на Би Ти Ви. Вчера  държавната руска корпорация съобщи , че е готова наравно с други претенденти да участва в конкурса за възобновяване на строителството на българската атомна централа \"Белене\" и е способна да завърши изграждането в кратки срокове. Съобщението дойде в деня, в който започна посещението на руския премиер Дмитрий Медведев в София. В състава на придружаващата го делегация е и генералният директор на \"Росатом\" Алексей Лихачов.  \"Сърбия и Северна Македония също проявяват интерес към проекта. Когато видим офертите, ще изберем най-добрата\", обяви още Дончев. Междувременно пред \"Нова телевизия\" енергийният министър Теменужка Петкова обясни, че реакторите, които стоят в найлони, по думите на премиера Бойко Борисов, на площадката за АЕЦ \"Белене\" не остаряват като технология, а са направени по най-съвременната и най-сигурната технология. \"Към настоящия момент притежаваме оборудване, което е платено, площадка, която е лицензирана, притежаваме и огромна част от документите, свързани с лицензирането на този проект, така че са налице всички предпоставки да бъде направен опит този проект да бъде реализиран на пазарен принцип\", изреди министърът. Освен това посочи, че според последните изследвания на БАН площадката е с най-ниския риск от земетресения в цялата страна.  \"Ситуацията днес е много по-различна от тази, която беше през 2012 г. , когато беше взето решение за спиране на проекта. Тогава беше налице и тази финансово-икономическа криза, която не даде възможност за намиране на най-добрия финансов модел за реализация на проекта\", каза още тя. До броени дни България щяла да обнародва поканата за избор на стратегически инвеститор за АЕЦ \"Белене\". Петкова още веднъж изреди проявения към момента интерес от компании - китайската CNNC, \"Фрамaтом\", корейската хидро-атомна корпорация, \"Дженерал електрик\" и \"Росатом\". \"Всички тези заявки, които се правят в момента, говорят за това, че към този проект, при тези условия, които сме обявили, е налице такъв интерес\", обясни тя. \"Друг въпрос е кой и как ще инвестира в проекта. Собствеността на дружеството, което ще се образува като резултат от процедурата, ще има три основни компонента. Единият ще е на българската държава на база оборудването, което вече притежаваме. Вторият ще е за стратегическия инвеститор – този, който ще доинвестира свежи пари. Имаме амбицията да има още един дял, който ще е за всички останали заинтересовани. Вече две балкански страни – Македония и Сърбия, проявиха принципен интерес към участие в проекта. Те биха могли да бъдат съдружници в този трети компонент\", обясни Томислав Дончев. Той коментира и темата с останалите енергийни проекти. \"Всички идеи за пренос на газ са съобразени с европейските изисквания. В България ще се случи разширяване на газопреносната мрежа, но това не е \"Турски поток\", а по-скоро \"Балкански поток\". \"Трасето е от руска граница до Провадия ще е с нисък бюджет, защото там има тръби. Трасето, което е на север, ще ползва разрешителни от \"Южен поток\", което ще е по-икономически изгодно\", обясни вицепремиерът.  \"За нас е стратегически важно да запазим ролята си на транзитьор на газ, а приоритет на България е да е отворена към всички доставчици\", добави вицепремиерът. По думите му, ако един енергиен проект е финансово, икономически и правно добре подготвен, \"не може да бъде спрян с телефонно обаждане или визита\". В отговор на въпрос пред \"Нова телевизия\" Теменужка Петкова коментира, че на базата на проведените пазарни тестове за интереса към доставки по бъдещото газово трасе се очакват приходи от транзитни такси от 397 млн. лв. годишно. Така до 2039 г. общо натрупаните приходи се очаква да възлязат на над 7 млрд. лв. Тогава, по изчисленията на Петкова, би трябвало да се смята, че АЕЦ\"Белене\" е изплатена.", "date": "2019.03.05", "title": "АЕЦ \"Белене\" няма как да се завърши без \"Росатом\", заяви Томислав Дончев"}
{"url": "https://www.dnevnik.bg/evropa/2019/03/05/3399487_es_odobri_namaliavane_na_taksite_pri_bankovi_prevodi/", "text": "Съветът на ЕС, обединяващ министри от държавите членки, съобщи, че е приел вчера промени, с които се уеднаквяват разходите за трансгранични плащания в евро между страните от еврозоната и тези извън нея, и се повишава прозрачността при таксите, свързани с услуги по превалутиране. От 2002 г. се прилагат едни и същи такси за трансгранични и национални плащания в евро в еврозоната, но трансграничните плащания в евро от държави извън еврозоната се облагат с високи такси, се отбелязва в съобщението. С  промените  ще се уеднаквят таксите за трансгранични плащания в евро за услуги като кредитни преводи, плащания с карта или теглене на пари в брой с таксите за съответните национални плащания на същата стойност в националната валута на държавата от ЕС, където се намира доставчикът на платежни услуги на ползвателя на тези услуги. Какво значат промените за България четете  тук . Благодарение на мярката ползите от евтините трансгранични преводи в евро ще обхванат още 150 милиона потребители извън еврозоната и 2.5 милиарда годишно допълнителни възможни операции. Ще се въведат още изисквания за прозрачност при таксите за превалутиране. Когато потребителите извършват картови разплащания или теглят пари в брой в чужбина, те разполагат с възможността да избират дали да платят в местната валута или в националната си валута. Според новите правила потребителите ще бъдат уведомявани за приложимите такси, преди да направят своя избор. Това ще се постигне, като се въведе задължение за оповестяване на таксите, прилагани като процентна надценка върху всички такси за превалутиране спрямо последния (най-новия) обменен курс на Европейската централна банка. Повечето разпоредби ще започнат да се прилагат от 15 декември 2019 г., се посочва в съобщението. Повечето разпоредби ще започнат да се прилагат от 15 декември 2019 г.", "date": "2019.03.05", "title": "ЕС одобри намаляване на таксите при банкови преводи"}
{"url": "https://www.dnevnik.bg/evropa/2019/03/05/3399497_evrodeputati_iskat_da_se_prekrati_smianata_na_zimno_i/", "text": "Комисията по транспорт в Европейския парламент гласува вчера да се отмени смяната на зимно и лятно часово време от 2021 година, предадоха \"Асошиейтед прес\" и ДПА, цитирани от БТА. Страните членки сами ще трябва да определят сами кое време да приемат - лятното или зимното. През 2020 година ще има консултации с Еврокомисията, като ще трябва да се остави време на отделните сектори, например въздушния транспорт, да се подготвят за новите слотове. Много страни членки въведоха промяната на часовото време по време на петролната криза през 70-те години. От 1996 година всички страни от ЕС сменят часа едновременно два пъти в годината. Обществена консултация в ЕС миналата година  показа, че  84 на сто от европейските граждани са против промяната на часовото време. В България също имаше  анкета , която показа, че повечето българи искат да се прекрати тази смяна. Сега предложението предстои да се гласува от целия Европарламент и от страните членки. През септември 2018 г  Европейската комисия предложи  ЕС да сложи край на смяната на времето още през март 2019 г. Ускореният график, предвиждан от Еврокомисията, обаче беше поставен под въпрос още през октомври, тъй като  някои страни членки предупредиха , че те няма да могат да вземат необходимите мерки да се приспособят в области, като въздушния транспорт например.", "date": "2019.03.05", "title": "Евродепутати искат да се прекрати смяната на зимно и лятно време през 2021 г."}
{"url": "https://www.dnevnik.bg/kultura/2019/03/05/3399495_specialna_projekciia_shte_pochete_pametta_na_ivailo/", "text": "Със специална безплатна прожекция на филма на Димитър Митовски \"ФСБ след 20 години\" ще бъде почетена паметта на басиста Ивайло Крайчовски в сряда, 6 март от 18 ч. в Дома на киното, обявиха от \"София филм фест\". Ивайло Крайчовски, наричан още Пифа, бе дългогодишен музикален директор на \"София филм фест\" и скъп приятел на фестивалния екип, допълват организаторите. Музикантът почина на 21 август 2018 г. на 57 години. Пълнометражният филм от 1997 г. по сценарий на Росен Елезов, Димитър Митовски и Стефан Китанов е разказ за историята на прочутата българска рок група - \"Формация Студио Балкантон\". Тя е основана от Румен Бояджиев, Константин Цеков и Александър Бахаров в София през 1975 година. В началото на своята история ФСБ е студиен проект и записва предимно кавъри, а първият им албум Non Stop е издаден през 1977 година. Две години по-късно следва втори студиен албум – \"ФСБ-II\", който съдържа оригинални композиции. Тогава в състава се присъединяват барабанистът Петър Славов и китаристът и цигулар Иван Лечев. Първия им албум като квинтет – \"Кълбото\", е издаден през 1980 година. Следващият студиен албум \"78 оборота\" се появява година по-късно и постепенно \"ФСБ\" започва да изнася концерти в страната. През 1983 година излиза следващият студиен албум \"След десет години\", който съдържа втори вариант на песента \"След десет години\", а също \"Пак ще се прегърнем\" и \"Ако спреш\". През същата година Александър Бахаров емигрира в Германия и е заместен от Ивайло Крайчовски, наричан още Пифа. Музикантите го избират, защото на прослувашването е единственият басист, който си настройва баса, преди да започне да свири. На следващата година на музикалния пазар излиза \"ФСБ VI\". Сред песните в него са \"Зимна къща\", \"Не така\" и \"Завръщане\". През 1985 година \"ФСБ\" прави първите си издадени концертни записи, за които не е използвана многопистова техника. Две години по-късно излиза и седмият, последен студиен албум на ФСБ – \"Обичам те дотук\". През 1988 записват песента \"Протегнах две ръце\", през 1989 г. – \"Няма как\" и \"Високо\", както и песента \"Времето е наше\" с участието на Орлин Горанов, Лили Иванова, Ваня Костова, Васил Найденов, Елвира Георгиева и Богдана Карадочева.", "date": "2019.03.05", "title": "Специална прожекция ще почете паметта на Ивайло Крайчовски от ФСБ"}
{"url": "https://www.dnevnik.bg/bulgaria/2019/03/05/3399506_shofyorite_v_stolichniia_gradski_transport_iskat/", "text": "Шофьорите в столичния градски транспорт призоваха Фандъкова да спре с рекламата и политиканстването на техен гръб и я поканиха на среща в средата на март. Това става известно от писмо, изпратено до медиите. \"Титлата на кмет на столицата не е само чест, но и отговорност. Вие сте призвана да защитавате интересите на гражданите на София, както и нас водачите, наети на работа в управляваните от Вас администрация и общински транспортни дружества \"Столичен автотранспорт\" и \"Столичен електротранспорт\". Благодарение на труда ни Вие обещавате на милион и триста хиляди софиянци една добра, надеждна и \"развиваща\" се транспортна услуга\", започва позицията им. Те напомнят, че от близо месец се настоява за разговори, но такива е имало само със синдикатите. \"Недопустимо е да продължавате и затвърждавате противопоставянето между синдикатите и изразяващите недоволството си служители. На провелото се на 27 февруари  заседание на транспортната комисия  заявихме, че не одобряваме работата на синдикатите и че не припознаваме техните интереси като наши\" посочват шофьорите и изразяват разочарованието си, че не са били поканени. Представителите на столичния \"Градски транспорт\" канят Фандъкова на заседанието на транспортната комисия към Столичния общински съвет на 13-ти март за \"адекватен, открит, но и много закъснял диалог\". Писмото им гласи, че в медиите се тиражират неверни твърдения, а цитираните като \"приемливи\" суми включват както незаконния извънреден труд, така и \"липсата на почивки и нечовешкия стрес\". Шофьорите завършват с покана към кмета в депата и гаражите, където да илюстрират твърденията си. В края на февруари стана известно, че работещите в четирите дружества на столичния градски транспорт ще получат увеличение с 10% на заплатите. За него са предвидени 10 млн. лв.", "date": "2019.03.05", "title": "Шофьорите в столичния \"Градски транспорт\" искат кметът да спре с пиара на техен гръб"}
{"url": "https://www.dnevnik.bg/sport/2019/03/05/3399508_sobstvenicite_na_manchestur_siti_obmisliat_pokupka_na/", "text": "Само две седмици, след като разшири футболното си влияние с покупката на китайски клуб, компанията \"Сити футбол груп\", собственик на английския шампион \"Манчестър сити\", обмисля разрастване и в Индия. Изпълнителният директор Феран Сориано обяви, че от компанията се обсъжда купуване на клуб в Индия, чиято лига набира все по-голяма скорост. В края на февруари \"Сити футбол груп\"  придоби дял в третодивизионния китайски \"Съчуан дзиуниу\" . Това е седмият отбор, в който компанията има участие. Компанията притежава 100% от акциите на \"Манчестър сити\", австралийския \"Мелбърн сити\" и \"Атлетико Торке\" от Уругвай. Собствениците на \"Сити\" имат дял от 80% в американския \"Ню Йорк сити\", който е съвместен проект с \"Ню Йорк янкис\". Дружеството притежава още 44.3% в испанския \"Жирона\" и 20% в японския клуб \"Йокохама маринос\".", "date": "2019.03.05", "title": "Собствениците на \"Манчестър сити\" обмислят покупка на индийски клуб"}
{"url": "https://www.dnevnik.bg/politika/2019/03/04/3397519_pri_glasuvane_na_poveche_ot_180_izbirateli_na_edna/", "text": "Очаквания за напрежение в изборните секции, ако на една машина гласуват повече от 180 избиратели, възможност за манипулации на резултатите от изборите чрез достъп на \"троянски кон\" до софтуера на устройствата и липса на достъп до резултатите от вота при неизправност на машините - това са част от рисковете при машинно гласуване на изборите. Констатациите са в доклад на \"Сова 5\" за пазарно проучване и анализ на гласуването с машини в световен мащаб, който е направен през януари т.г. по поръчка на Централната избирателна комисия (ЦИК) за 23.5 хил. лева. В началото на март  избирателната комисия трябва да обяви обществена поръчка за наемането, производството или закупуването на машини за гласуване на следващите избори. За машинно гласуване у нас се говори от години, а възможност за такова трябваше да има във всички близо 12 500 секции на парламентарните избори през 2017 г. Заради кратки срокове ЦИК обаче не успя да осигури машините, а по-късно бе решено да бъде направен пазарен анализ на световната практика. В началото на т.г. ГЕРБ и \"Обединените патриоти\" бяха на път да подкрепят законови поправки за поредно отлагане на машинното гласуване, а БСП се обяви за негов защитник. На среднощно февруарско заседание на парламента бе прието  предложението на ДПС за поетапно въвеждане. Според последните промени в Изборния кодекс на изборите за евродепутати през май т.г. трябва да има възможност за гласуване с машини в не по-малко от 3000 секции, на местния вот - в не по-малко от 6000, а по инициатива на ДПС на следващи избори в страната да се гласува само с машини, без да има възможност за гласуване с хартиена бюлетина. И в момента ГЕРБ се обявява против този вид гласуване, но ще го въведе заради желанието на голяма част от обществото. Според партийци поръчаният от ЦИК доклад може да служи като аргумент за отмяната му. Хаос при множество избиратели  Една машина за гласуване с директно електронно записване, според данни от световната практика, може да обслужи около 180 избиратели в рамките на един изборен ден. По-голям брой избиратели би създал напрежение в натоварените часове и в края на деня. Това означава, че ако машинното гласуване се въведе като доминиращ модел за гласуване в България и се използва технологията за директно електронно записване, в повечето избирателни секции ще бъде необходима повече от една машина за гласуване, се посочва в доклада на \"Сова 5\". \"Според българското законодателство машинното гласуване се осъществява на устройство с тъч скрийн, върху който се отбелязва избора и се получава разписка. Накрая на деня се отпечатва протокол от гласуването\", обясниха пред \"Дневник\" от ЦИК. От там обявиха, че става въпрос за машини с директно електронно записване. В комисията обаче не са коментирали въпроса за констатацията, че ако на една машина гласуват повече от 180 избиратели, може да се стигне до напрежение или хаос. В доклада се посочва, че този проблем се смекчава при наличието на две опции за гласуване - с машина и с бюлетина. Според инициираните от ДПС последни поправки в изборните правила от 2020 г. на изборите у нас ще се гласува само с машини. Машините с оптично сканиране са със значително по-голям капацитет и при тях гласуването става по-бързо, т.е. няма проблем, констатира анализът. От ЦИК обясниха, че става въпрос за машини, които сканират хартиената бюлетина - метод, който не фигурира в законодателството. Цените варират В САЩ се гласува с машини, като по-разпространени и по-често усъвършенствани са тези за оптично записване. Според интерфейса на пазара има три разновидности на машини с директно електронно записване, се посочва в доклада на \"Сова 5\". Само с машини се гласува и в Бразилия, Венецуела, Филипините, Индия и Бутан. В доклада са сравнени машини на над десет производителя, които най-често се използват в САЩ. Цените варират от 2500 до 5000 долара на устройство, а защитите за вота са охраняеми помпи, компютърни защитни механизми и др. Очакванията са при поръчка на по-голям брой машини, или 12 500 - колкото са секциите у нас, да има отстъпка между 10 и 20%. Посочено е още, че наемането би струвало, колкото закупуването, и би било безсмислено, тъй като \"животът\" на машините е между 12 и 15 години. Освен това наемането крие рискове за сигурността на вота, се посочва в доклада. Цитира се и пример с машините на \"Сиела Норма\" АД, чието закупуване и наемане се очаква да е на една и съща цена от 4 000 лв. без ДДС на брой. Представени са и българските машини за гласуване на \"Консорциума: Математици, информатици и работници без граници - българските машини за гласуване и партньори\", производството и доставката на 12 500 от които ще струват между 46 и 61 млн. лева без ДДС. Проблемите по света  Гласуването с машини във Венецуела прилича на експерименталното гласуване с машини в България на изборите през 2014 г. и през 2016 г., пише в доклада. В него се посочва още, че във Венецуела има биометрично удостоверяване на избирателите, а след гласуването с машина, за което има електронен запис, се издава хартиена бележка. Според световния пример машинното гласуване може да бъде оскъпено при приспособяването на устройствата за гласуване на хора с увреждания, се посочва в доклада на \"Сова 5\". Заради което се препоръчва да се търси друго решение. В доклада са цитирани различни публикации, в които се описва лош опит при гласуване с машини по света. Сред тях е как след грешки и възможности за измама в Германия машинното гласуване е обявено за противоконституционно. Посочено е още, че има мнения, че устройствата са уязвими, тъй като по веригата много хора имат достъп до софтуера и \"може да бъде вкаран троянски кон\". Дадени са примери от САЩ как със заразена магнитна карта машините могат да бъдат хакнати, както и как при неизправност не може да се проверят резултатите.", "date": "2019.03.05", "title": "Рискове при машинното гласуване на избори"}
{"url": "https://www.dnevnik.bg/evropa/2019/03/05/3399514_krainodesnite_napraviha_probiv_vupreki_pobedata_na/", "text": "Либералите от Партията на реформите победиха на произведените в неделя  в Естония  парламентарни избори. Това показват данните от всички преброени бюлетини, предадоха световните агенции. Партията на реформите получава 28.8 процента. На второ място остава Центристката партия на досегашния премиер Юри Ратас с 23 процента. На трето място е крайнодясната, евроскептична и антиимигрантска Консервативна народна партия на Естония с 17.7 процента. Партия \"Отечество\" получава 11.4 процента, а Социалдемократическата партия има 9.8 процента. Изразено в места в 101-местния парламент, това означава, че либералите от Партията на реформите ще имат 34 места, с 4 повече от сега. Центристката партия получава 26 мандата, с 1 по-малко от сега. Консервативната народна партия на Естония получава 19 мандата, което е с 12 повече от сега и показва, че тя е постигнала истински пробив на изборите. \"Отечество\" ще има 12 мандата, с 2 по-малко от сега, а Социалдемократическата партия ще има 10 мандата, с 5 по-малко от сега. Досегашното правителство включваше центристите, \"Отечество\" и социалдемократите. Веднага след обявяване на резултатите от изборите класиралата се на първо място Партия на реформите каза, че може да състави управляваща коалиция с партия \"Отечество\" и Социалдемократическата партия. \"Ако погледнем програмите, то с Центристката партия ще имаме най-големи различия по три въпроса - данъци, гражданство и образование на естонски език\", каза лидерът на Партия на реформите Кая Калас. Тя изключи и възможността за сътрудничество с Консервативната народна партия на Естония. /БТА", "date": "2019.03.05", "title": "Крайнодесните направиха пробив въпреки победата на либералите на изборите в Естония"}
{"url": "https://www.dnevnik.bg/skorost/avtomobilna_industriia/2019/03/05/3399531_sud_v_tokio_osvobodi_karlos_gon_sreshtu_garanciia_ot_8/", "text": "Токийски съд одобри освобождаването на бившия ръководител на автомобилната група \"Рено Нисан Мицубиши\" Карлос Гон срещу гаранция от 1 милиард йени (8 милиона евро) и забрана да напуска Япония, предадоха световните агенции, цитирани от БТА. Прокурорът обжалва съдебното решение и докато тя се произнесе, Гон остава задържан. Съдът реши, че има слаба вероятност бившият автомобилен ръководител да избяга или да подмени доказателства. Това беше третата молба за освобождаване под гаранция, внесена от защитата на Гон. Първите две бяха отхвърлени. Карлос Гон беше арестуван на 19 ноември при пристигането си в Токио и оттогава е в затвор северно от японската столица. Той е обвинен в занижаване на декларираните доходи от \"Нисан\" и злоупотреба с доверие. Вчера семейството му съобщи, че сезира ООН, тъй като е на мнение, че \"основните права\" на бившия ръководител на френско-японското автомобилно обединение са нарушени.", "date": "2019.03.05", "title": "Съд в Токио освободи Карлос Гон срещу гаранция от 8 млн. евро"}
{"url": "https://www.dnevnik.bg/evropa/2019/03/05/3399528_sus_stachka_na_prestaravane_frenski_mitnichari/", "text": "Митничарите в двете големи френски пристанища на Ламанша - Кале и Дюнкерк - обявиха вчера безсрочна \"стачка на престараване\" (много бавна и щателна работа - бел.ред.), за да покажат какво ще се случи след Брекзит, предаде \"Франс прес\". Акцията предизвика километрични задръствания. Огромни опашки се образуваха на входа на тунела под Ламанша и обиколния път около пристанището преди терминала на фериботите. Частните автомобили обаче можеха да се движат нормално по магистрала А16. Много мигранти се опитваха да се качат на спрелите камиони и ремаркета. \"Служителите прилагат стриктно регламентите и правят много задълбочени проверки\", заяви Давид-Оливие Карон, генерален секретар на митничарския бранш на Френската демократична конфедерация на труда Се Еф Де Те (CFDT). \"Брекзит е катализатор за по-големи затруднения, за тежки условия на труд, за опасността и характера на нашата мисия\", изтъкна той. Синдикалистът уточни, че 300 митничари работят в Кале - на пристанището и на Евротунел (Eurotunnel), а около 60 - в Дюнкерк. Синдикалният съюз настоява за индексиране на заплащането на нощния труд, премии за рискове и допълнителни служители за Брекзит, уточни Филип Боленжие от синдиката Обща конфедерация на труда Се Же Те (CGT). \"Ако Великобритания стане трета страна, ще има по-задълбочени проверки. Днес демонстрираме онова, което ще се случи. Според синдиката допълнителен персонал от 700 души не е достатъчен за цяла Франция\", обясни той. /БТА", "date": "2019.03.05", "title": "Със \"стачка на престараване\" френски митничари показаха какво ще стане след Брекзит"}
{"url": "https://www.dnevnik.bg/evropa/2019/03/05/3399545_gazovata_direktiva_na_es_niama_da_spre_severen_potok_2/", "text": "Доработената Газова директива на ЕС няма да позволи спирането на реализацията на проекта за газопровод \"Северен поток 2\". Това заяви вчера след заседанието на Съвета по енергетика на ЕС полският министър на енергетиката Кшищоф Тхужевски, цитиран от ТАСС. Варшава е против проекта, тъй като според нея той ще навреди на енергийната сигурност на Европа. \"Промяната на директивата няма да спре строителството на \"Северен поток 2\", но ще направи неговото функциониране по-цивилизовано и по-близко до нормите на ЕС\", изтъкна полският министър. Доработената  Газова директива  разпространява действието на енергийните норми на ЕС към всички газопроводи от трети страни в ЕС, включително морските. Според документа оператор на \"Северен поток 2\" трябва да бъде независима от \"Газпром\" компания, а 50 процента от мощностите на газопровода да бъдат запазени за независими доставчици на газ, което може за неопределено време да остави половината от тръбата празна, отбелязва ТАСС. Германия успя да издейства  смекчаване на тези поправки , тъй като в крайния текст се казва, че решенията за предоставяне на изключения на руския проект от тези норми ще взима не Брюксел, а страната от ЕС, през която газопроводът влиза на европейска територия (т.е. самата Германия след консултации с Европейската комисия). Междувременно генералният директор на дирекцията на Европейската комисия по енергетиката Доминик Ристори каза, че Еврокомисията е готова да преговаря с Русия от името на Европейския съюз за \"Северен поток 2\", искането за което вече беше отхвърлено през 2017 година. \"Внесохме за разглеждане в Съвета на ЕС мандат за Еврокомисията да преговаря с Русия още през юли 2017 година, тоест преди внасянето на промени в Газовата директива, които бяха предложени през ноември. Предложеният мандат за ЕК все още се намира за разглеждане в Съвета на ЕС и ние потвърждаваме, че ЕК остава готова да води преговори от името на ЕС за \"Северен поток 2\", ако Съветът на ЕС одобри този мандат\", изтъкна Ристори. Съветът на ЕС на равнище министри на енергетиката подкрепи значителния напредък в процеса на утвърждаване на Газовата директива на ЕС, но не прие никакви практически решения по въпроса. Това заяви след заседанието председателстващият Съвета на ЕС, румънският министър на енергетиката Антон Антон. Преди това Ристори изтъкна, че доработената газова директива на Европейския съюз се очаква да влезе в сила до пускането на \"Северен поток 2\" и да се отнася за този проект. \"Да, очакваме бързо влизане в сила (на директивата), до завършването на \"Северен поток 2\", тоест директивата ще се прилага към този проект\", посочи той. /БТА", "date": "2019.03.05", "title": "Газовата директива на ЕС няма да спре \"Северен поток 2\", смята полски министър"}
{"url": "https://www.dnevnik.bg/evropa/2019/03/05/3399557_brjuksel_ulichi_ungariia_v_novi_luji_i_obeshta_da/", "text": "Европейската комисия изобличи вчера Унгария в нова лъжа в кампанията срещу имиграцията, предаде БТА. Говорител на институцията отбеляза, че унгарското правителство заблуждава, че еврокомисарят по хуманитарната дейност Христос Стилиянидис е подкрепил доклад на Европейския парламент, в който се призовава за въвеждането на хуманитарни визи за улеснение на имиграцията. \"Видяхме, че еврокомисарят Стилиянидис е обвинен, че е приветствал доклада. Всъщност казахме, че ще оценим това предложение на Европейския парламент\", поясни говорителят. \"Европейската комисия недвусмислено заяви, че кампанията на унгарското правителство не отговаря на истината и опитва да рисува мрачна картина на таен заговор за привличането на още имигранти в Европа. Независимо в кого от Европейската комисия се прицелва тази кампания, ще отговорим със съразмерна сила, за да защитим нашата работа и за да изобличим неистините\", посочи говорителят. \"Истината е, че няма конспирация. Унгарците заслужават факти и винаги ще бъдем готови да им ги дадем\", допълни той. Изявлението дойде след решението на унгарското правителство да започне  публична кампания  срещу председателя на Европейската комисия Жан-Клод Юнкер. Това  засили натиска  за изключване на партията на унгарския премиер Виктор Орбан \"Фидес\" от Европейската народна партия. На 20 март  ЕНП ще обсъди  дали това да се случи. Миналата седмица Европейската комисия  представи опровержение в седем точки  на кампанията, предприета от унгарското правителство по въпроса с имиграцията. \"Истината е следната: не искаме въвеждането на задължителни квоти за разселване на мигранти. Разселването трябва да остане на доброволна основа\", заяви говорител на комисията. \"Европейската комисия подкрепя защитата на границите и няма никакво намерение да предлага издаване на хуманитарни визи. Комисията не работи с неправителствени организации за насърчаване на миграцията. Държавите в ЕС сами решават дали искат да приемат законни имигранти. Средствата, отпускани от ЕС, не са свързани с насърчаване или възпрепятстване на миграцията\", добави говорителят.", "date": "2019.03.05", "title": "Брюксел уличи Унгария в нови лъжи и обеща да отговори съразмерно, за да се защити"}
{"url": "https://www.dnevnik.bg/politika/2019/03/05/3399590_vtori_den_ot_vizitata_na_medvev_cvetia_pred_car/", "text": "Вторият ден от визитата на министър-председателя на Руската федерация Дмитрий Медведев започна със среща с председателя на парламента Цвета Караянчева. След разговор в кабинета на Караянчева Медведев удари парламентарния звънец. Караянчева му подари мартеница. След разговорите двамата положиха цветя пред паметника на Цар Освободител, като това стана в церемония с участието на гвардейците и отдаване на почести. Посрещането на Дмитрий Медведев в парламента премина при изключително засилени мерки за сигурност. Периметърът между Софийския университет и \"Раковски\" и ул. \"Московска\" беше блокиран за граждани. Медведев и Борисов ще открият днес Българско-руски бизнес форум в областта на туризма. В него ще участват и министърът на туризма Николина Ангелкова, министърът на икономическото развитие на Руската федерация Максим Орешкин, кметове и представители на българския и руския туристически бизнес. На форума ще се обсъдят общи инициативи за развитие на туристическия сектор, както и мерки за насърчаване на двустранните пътувания. Основните  теми на разговорите между Борисов и Медведев вчера  са били продължението на \"Турски поток\" през България и интересът на руската държавна компания \"Росатом\" към дострояването на АЕЦ \"Белене\". \"За по-нататъшни стъпки по отношение на \"Турски поток\" ще можем да говорим след гаранция от Европейската комисия, че за този проект няма да има прегради\", предупреди Дмитрий Медведев в понеделник и добави, че се надява българските му колеги да разбират това и да работят по въпроса. Той припомни и проблемите, които имаше с проекта \"Южен поток\". \"Ние сме готови да разгледаме участието си в централата. Нашата компания \"Росатом\" има голям опит в участие в подобни проекти\", каза Дмитрий Медведев за евентуален строеж на АЕЦ \"Белене\". С руския премиер в София са генералните директори на \"Газпром\" и на \"Росатом\" Алексей Милер и Алексей Лихачов. \"Росатом\" заяви, че ще участва в конкурса за проекта АЕЦ \"Белене\" и ако не го спечелят, ще съдействат максимално, за да се построи\", добави Бойко Борисов. Той заяви, че търгът за \"Белене\" е публичен, \"максимално прозрачен\" и само в българския интерес. \"На Дунав седят увити в найлони два нови реактора изцяло български. Участието на руската страна може да бъде в няколко направления, а какво ще бъде ще реши търгът\", каза Борисов. Той добави, че вече има заявен интерес от няколко партньора.", "date": "2019.03.05", "title": "Втори ден от визитата на Медведев: Цветя пред Цар Освободител и форум за туризъм"}
{"url": "https://www.dnevnik.bg/skorost/2019/03/05/3399650_bugati_pusna_edinichna_broika_super_avtomobil_s_cena/", "text": "Френският производител на суперлуксозни спортни автомобили \"Бугати\" представи на автосалона в Женева, открит днес, модел, произведен в една единствена бройка, с цена 11 млн евро без данъците и таксите, които вече е продаден. \"Ла Вайтюр Ноар\" (La Voiture Noire) се определя като най-мощната, най-луксозната и най-скъпа хипер спортна кола. Твърди се, че моделът предлага комфортът на луксозна лимузина. По отношение на дизайна \"Бугати Ла Войтюр Ноар\" е модерна интерпретация на модела \"Тайп 57 ЕсСи Атлантик\" (Type 57 SC Atlantic). Целият автомобил е направен на ръка, като каросерията е карбонова. Двигателят е 16-цилиндров с мощност 1500 конски сили и максимален въртящ момент 1600 Нм. За купувача на уникалното \"Бугати\" се споменава, че е голям фен на марката и е влюбен в \"Тайп 57 ЕсСи Атлантик\". Тази кола се произвежда между 1934 и 1940 година. От \"Тайп 57 ЕсСи Атлантик\" са направени 710 бройки. Автомобилът се задвижва от бензинов мотор с работен обем 3257 кубика, използван и от \"Тайп 49\", но модифициран от Жан Бугати - най-малкият син на основателя на \"Бугати\" Еторе Бугати. Дизайнът също е на Жан Бугати.", "date": "2019.03.05", "title": "\"Бугати\" пусна единична бройка супер автомобил с цена 11 милиона евро"}
{"url": "https://www.dnevnik.bg/sport/2019/03/05/3399597_pavel_kolev_levski_beshe_na_mesec-dva_ot_tova_da/", "text": "Левски\" е бил на крачка от прекратяване на дейността си, заяви изпълнителният директор на клуба Павел Колев. Думите му идват в навечерието на общото събрание, на което трябва да бъде представена смяната на собствеността. Според Колев клубът първо трябва да бъде спасен, а едва след това да се пристъпи към оздравяване. \"Истината - от това, което аз бях видял по документите, преди изобщо да седна на разговор с (Васил) Божков, е, че \"Левски\" беше фалирал. Може би беше въпрос на един-два месеца тотално да прекрати дейността си. Положението беше критично. Сега нещата стоят малко по-добре, може би доста по-добре, но има още много работа да се върши\", каза изпълнителният директор на сините в интервю за \"24 часа\". Той заяви, че клубът е изпаднал в това тежко положение заради куп грешни управленски решения в годините. По думите му политиката на ръководене трябва да се промени. Според него един от стълбовете за бъдещото развитие на \"Левски\" е школата. Колев посочи, че в момента за нея отиват около 5% от бюджета, а сумата трябва да стане около 15%. Очаква се на общото събрание в сряда да бъде представен новият собственик. По всяка вероятност това ще е човек, близък до Божков. Бизнесменът  обяви в средата на февруари, че ще финансира и оздравява \"Левски\" , като по това време вече беше обявено, че клубът има 32 млн. лева задължения. Последва изказване на Колев, че Божков е платил над 3 млн. лева за десет дни, а в последните дни на февруари  сините обявиха, че са изчистили задълженията си, касаещи получаването на право за участие в евротурнирите . Наскоро Колев каза също, че през последните две години основната тежест на задълженията са дошли от \"данъци към държавата, които не са плащани под никаква форма\".", "date": "2019.03.05", "title": "Павел Колев: \"Левски\" беше на месец-два от това да прекрати дейност"}
{"url": "https://www.dnevnik.bg/sport/2019/03/05/3399586_fotogaleriia_ledenoto_prikljuchenie_na_pilotite_na_red/", "text": "Новият   чука на вратата, а пилотите на \"Ред бул\" Макс Верстапен и Пиер Гасли се готвят по интересен начин за предстоящите състезания. Новите съотборници при \"биковете\" показаха умения зад волана на състезателни картинги върху лед.", "date": "2019.03.05", "title": "Фотогалерия: С картинг на леда"}
{"url": "https://www.dnevnik.bg/evropa/2019/03/05/3399665_londonskiiat_pacient_stana_vtoriiat_v_sveta_izlekuvan/", "text": "Мъж във Великобритания стана вторият в света ХИВ позитивен, при когото е постигната дългосрочна ремисия след трансплантация на костен мозък от донор, резистентен към вируса, заявиха лекарите му, цитирани от \"Гардиън\". Почти три години след като получил стволови клетки от донор с рядка генетична мутация, която го прави резистентен на ХИВ инфекция, и повече от 18 месеца след като спрял да приема поддържащи лекарства, високо чувствителни изследвания продължават да не показват следи от предишната ХИВ инфекция на пациента. \"Там няма вирус, който да можем да измерим. Не можем да открием нищо\", коментира Равиндра Гуптра, биолог, който участва в ръководството на лекуващия екип. По думите му мъжът е \"функционално излекуван\" и \"в ремисия\", но \"все още е твърде рано да се каже, че е излекуван\". Мъжът е наречен \"Лондонският пациент\", отчасти защото случаят му е сходен с първото функционално излекуване на ХИВ. Американецът Тимъти Рей, известен като \"Берлинския пациент\", премина през подобно лечение в Германия през 2007 г. Сега той продължава да е \"чист\" от ХИВ. В момента по света има около 37 милиона заразени с ХИВ. От началото си през 80-те години на миналия век болестта е отнела живота на около 35 млн. души. \"Лондонският пациент\", пожелал анонимност, се заразил с ХИВ през 2003 г., а през 2012 г. бил диагностициран с тип рак на кръвта, наречен Ходжкинов лимфом. През 2016 г., когато състоянието му сериозно се влошило заради рака, лекарите решили да потърсят донор за него. \"Това наистина беше последният му шанс за спасение\", коментира Гупта. Донорът бил носител на генетична мутация, позната като CCR5 делта 32, която водела до резистентност към ХИВ. Трансплантацията минала относително гладко, но имало някои странични ефекти, включително период на т.нар. болест на присадката срещу хазяина – състояние, в което имунните клетки на донора атакуват тези на реципиента. Според повечето експерти е немислимо подобен метод да се използва като начин за лекуване на всички пациенти. Процедурата е скъпа, сложна и рискова. Трябва да се открият подходящи донори сред много малка група хора – повечето с произход от Северна Европа – които имат CCR5 мутация. Специалисти са на мнение, че все още не е ясно дали тази мутация е единствената ключова, или \"болестта на присадката срещу хазяина\" е била също толкова важна. И \"Берлинският\", и \"Лондонският пациент\" са имали това усложнение, което може да е изиграло роля в загубата на заразени с ХИВ клетки, коментира Гупта. Екипът ще използва резултатите в изследването на потенциални стратегии за лечение на ХИВ.", "date": "2019.03.05", "title": "\"Лондонският пациент\" стана вторият в света, излекуван от СПИН"}
{"url": "https://www.dnevnik.bg/razvlechenie/2019/03/05/3399664_planovete_na_la_skala_da_vkljuchi_sauditski_ministur_v/", "text": "Престижната опера \"Ла Скала\" в Милано стана повод за цяла отделна драма, след като директорът й предизвика противоречиви реакции заради преговорите си с министъра на културата на Саудитска Арабия - Бабр бин Абдула бин Мохамед бин Фархан ал Сауд - да стане член на борда на институцията, разказва \"Гардиън\". Александър Перейра, австрийският изпълнителен и творчески директор, на когото се приписват заслугите в привличането на повече спонсори и по-добър финансов баланс от назначаването му на поста през 2014 г. насам, обяви, че новият член на борда ще донесе на операта и допълнителни 15 млн. евро през следващите пет години. Перейра обяви, че парите ще бъдат платени или от саудитско физическо лице, или чрез частна компания или банка. Според него това е голяма възможност, която той е обсъдил с кмета на Милано Джузепе Сала и министъра на културата в Италия Алберто Бонисоли. \"Подобни икономически възможности не се появяват всеки ден\", допълва той. Противниците на методите му коментират пред италианския \"Кариере дела сера\", че преговорите на директора са негова изцяло лична инициатива. \"Към този момент Саудитска Арабия не се отличава с демократичния си баланс\", допълват те. Маурицио Гаспари, политик от партията на Силвио Берлускони, повдигна въпроса и в парламента. Той критикува Перейра за това, че опитва да вземе пари от страна, която \"не уважава фундаментални човешки права\". Според него правителството има дълг да защити историята и идентичността на \"Ла Скала\". Перейра от своя страна твърди, че само един от членовете на борда е бил против подобна възможност, която ще бъде дискутирана на среща на 18 март. Принц Бадр, който е член на кралското семейство в Саудитска Арабия и бе назначен като първия министър на културата в страната миналия юни, посети \"Ла Скала\" на 8 декември по повод началото на новия сезон на операта. В края на 2017 г. бе разкрито, че той е мистериозният купувач на картината \"Спасителят на света\" на Леонардо да Винчи от търга на \"Кристис\" в Ню Йорк. Достигайки цена от 450,3 млн. долара, тя стана най-скъпата картина, продавана някога на търг. Саудитска Арабия оспори твърденията, че той е действал като посредник на принца Мохамед бин Салман, като заяви, че вместо това той е действал от името на Абу Даби. Очаква се, че в крайна сметка картината ще бъде изложена на показ в Лувъра в Абу Даби. Перейра, който се надява на втори мандат, след като сегашният му изтече през февруари 2020 г., сподели и че работи по създаването на концертна версия на \"Травиата\" от Джузепе Верди, която да бъде представена в столицата на Саудитска Арабия - Рияд. Междувременно саудитското кралско семейство иска музикалната и танцова консерватория, която предстои да бъде открита в Рияд през септември, да бъде ръководена от академията на \"Ла Скала\". \"Създаването на академия в страна без музикално образование, където танцът е бил забранен, ще има важна стойност за Италия. А това е проект, над който Франция искаше да поеме контрол\", допълва още Перейра.", "date": "2019.03.05", "title": "Плановете на \"Ла Скала\" да включи саудитски министър в борда си се оказаха проблем"}
{"url": "https://www.dnevnik.bg/zelen/2019/03/05/3399706_za_zemiata_vnasia_vtora_jalba_sreshtu_ekoagenciiata/", "text": "Екологичното сдружение \"За Земята\" внася втора жалба срещу Изпълнителната агенция по околна среда (ИАОС). Причината е отказ за предоставяне на почасови данни за концентрацията на фини прахови частици (ФПЧ) от официалните измервателни станции, става известно от писмо до медиите. Вече две години Изпълнителната агенция по околна среда (ИАОС) крие детайлните данни. Според \"За Земята\" това поведение се е превърнало в системна практика на агенцията, с която се \"нарушават и националното законодателство, и конвенцията от Орхус, която урежда достъпа до информация, правосъдие и участие на гражданите във взимането на решения за околната среда\". Те напомнят, че международният акт е ратифициран от България, но през последните години страната е заплашена от спиране на правата по конвенцията. Последният път, в който \"За Земята\" официално искат данните, е миналата година. След като ИАОС им предоставя само частичен достъп до информацията, без средночасовите стойности, се стига до обжалване пред Административния съд, който се  произнася в полза  на сдружението. \"Но въпреки това в средата на февруари 2019 г. ИАОС повторно отказва да даде данните с повече от абсурдни мотиви - според агенцията предоставянето на подобна информация би довело до \"нереална и неточна картина\", защото законовите норми били за среднодневни концентрации, а не до средночасови. Това можело да доведе до \"заблуда и манипулиране на обществеността\", т.е. повече информация за гражданите е рисково\", гласи позицията. Друг аргумент, с който се защитава отказът, е, че има невъзможност за правилно интерпретиране на данни за замърсяването и представянето на невалидирани данни би се отразило неблагоприятно на компонентите на околната среда \"Недопустимо е да се крият данни, събирани от държавни органи и платени с нашите данъци. Особено пък данни за околната среда, които следва да са публични и по международните договори, по които България е страна\", акцентират представители на сдружението. Според тях ситуацията с качеството на въздуха е изключително сериозна и всеки анализ би бил полезен, но \"явно ИАОС следва политиката на министър Нено Димов, че екологичните организации следва да се държат настрана. Подобни данни не просто трябва да бъдат давани при поискване, а следва да са достъпни на сайта на отговорната институция за всеки, било то гражданин, институция или НПО\", коментира Ивайло Попов от \"За Земята\". За пръв път сдружението поисква данни през 2017 г. След като през февруари ИАОС  за пръв път отказва  достъп, през август  отговорността е прехвърлена към общините . \"С наблюдаване на почасовите данни може да се прецени степента на замърсяване. Среднодневните стойности не са достатъчни, защото високите стойности от деня се балансират с тези от нощта. Така резултатът за денонощието е в норма, което не предоставя пълната информация на гражданите\", заявяват от \"За Земята\".", "date": "2019.03.05", "title": "\"За Земята\" внася втора жалба срещу екоагенцията заради отказ на данни за въздуха"}
{"url": "https://www.dnevnik.bg/analizi/2019/03/05/3399709_za_evropeisko_obnovlenie/", "text": "Граждани на Европа, Ако си давам свободата да се обърна пряко към вас, то не е само в името на историята и на ценностите, които ни обединяват. А защото е неотложно. След няколко седмици, европейските избори ще бъдат решаващи за бъдещето на нашия континент. Никога от Втората световна война насам Европа не е била така необходима. И така застрашена. Брекзит е символ на това. Символ на кризата на Европа, която не съумя да отговори на потребността от закрила на народите, изправени пред тежките трусове на съвременния свят. Но и символ на европейската клопка. И не принадлежността към Европейския съюз е клопката, а лъжата и безотговорността, които могат да го разрушат. Кой каза на британците истината за бъдещето им след Брекзит? Кой им спомена, че ще загубят достъпа до европейския пазар? Кой каза какви опасности за мира в Ирландия крие връщането към границата от миналото? Самоизолацията, която проповядват националистите, не предлага нищо; това е афект, но не и проект. Тази клопка застрашава цяла Европа: онези, които използват гнева за своя сметка, с подкрепата на невярна информация, обещават едно и точно обратното. Пред подобни манипулации ние трябва да останем прави. Горди и трезвомислещи. Първо да кажем какво е Европа. Това е исторически успех: помирението на сринат до основи континент, в първи в историята проект за мир, благоденствие и свобода. Нека никога не забравяме това. Този проект ни закриля и днес: коя страна може да направи нещо сама срещу нападателните кроежи на могъщи държави? Кой може да твърди, че е суверенен, сам, срещу цифровите гиганти? Как бихме устояли на кризите на финансовия капитализъм без еврото, което е сила за целия съюз? Европа това са и онези хиляди проекти от ежедневието, които промениха облика на нашите територии, обновена гимназия, ремонтиран път, най-после - бърз достъп до интернет. Тази битка е ежедневно усилие, защото Европа, както и мирът, винаги могат да ни се отнемат. Във и от името на Франция аз оглавявам усилието неуморно, за да накарам Европа да върви напред и за да защитя нейния модел. Показахме, че онова, за което твърдяха, че е невъзможно, а именно създаването на европейска отбрана или защитата на социалните права, е възможно. Но трябва да се направи повече и по-бързо. Защото има и друга клопка, клопката на   и на примирението. И когато наблюдават тежките трусове, които люлеят света, гражданите много често ни казват: \"Къде е Европа? Какво прави Европа?\" В техните очи тя се е превърнала в бездушен пазар. А Европа не е само пазар, тя е проект. Пазарът е нещо полезно, но не бива да ни кара да забравяме, че са необходими граници, които пазят, и ценности, които обединяват. Националистите се заблуждават, когато твърдят, че защитават нашата идентичност, оттегляйки се от Европа; просто защото нас ни обединява, освобождава и защитава европейската цивилизация. Онези, които не желаят каквато и да било промяна, също се заблуждават, защото отказват да видят страховете, които народите ни изпитват, съмненията, които подронват устоите на демокрацията в страните ни. Намираме се в решителен момент за континента ни; момент когато заедно трябва да пресътворим и политически, и културно формите на нашата цивилизация в един променящ се свят. Това е моментът на европейското обновление. Ето защо, въставайки срещу затварянето в себе си и срещу разделенията, ви предлагам заедно да извършим това обновление около три цели на амбициите ни:  . За защитата на свободата разнообразието на мненията и на творчеството. Първата ни свобода е демократичната свобода, свободата да избираме правителствата си тогава, когато на всички избори чужди сили се опитват да наклонят везната на нашия вот. Предлагам създаването на  , която да предоставя европейски експерти на всяка страна член, за да защити тя собствения си избирателен процес срещу кибератаки и манипулации. И в същия дух на независимост трябва да  . Трябва да  , защото уважението към индивида е темел на нашата цивилизация на достойнството. За защитата на нашия континент Основавайки се върху вътрешното помирение, Европейският съюз забравя да обърне поглед към действителността по света. А нито една общност не създава усещане за принадлежност, ако няма граници, които да защитава. Границата това е свобода с чувство за сигурност. Това ни налага да    : всички онези, които желаят да участват в него, трябва да изпълняват задължения за отговорност (строг граничен контрол) и за солидарност (една и съща политика за убежище, и еднакви правила за прием и за отказ). Една    , строги задължения за контрол, европейска солидарност, към която всяка страна допринася, подчинена на  : пред лицето на преселенията аз вярвам в една Европа, която защитава своите граници и отстоява своите ценности. Същите изисквания трябва да се приложат и към отбраната. От две години насам се постигна значителен напредък, но ние трябва да посочим ясна посока: един   трябва да определи нашите необходими задължения при връзка с НАТО и европейските ни съюзници: увеличение на военните разходи, клауза за взаимна защита, която да бъде оперативна, Европейски съвет за сигурност, към който да бъде асоциирано и Обединеното кралство с цел подготовка на колективните ни решения. Границите ни трябва да подсигуряват и  . Коя световна сила допуска обменът да продължи с онези, които не спазват нито едно от нейните правила? Не можем да търпим и да мълчим. Трябва да направим реформа на политиката ни в областта на конкуренцията, да положим нови основи на търговската ни политика:  , като екологични стандарти, защита на данни или справедливо плащане на данъци; и да заявим при стратегическите производства и обществени поръчки  , както правят нашите американски и китайски конкуренти. Да си възвърнем духа на прогреса Европа не е второразрядна сила. Цяла Европа е един авангард: тя винаги е могла да  . За целта тя трябва да изведе на преден план проект за конвергенция, а не за конкуренция: Европа, където е създадено социалното осигуряване, трябва да постави за всеки работник - от Изтока до Запад, и от Севера до Юг,  , който да му осигурява еднакво заплащане на едно и също работно място и минимална европейска заплата, съобразена с всяка страна и договаряна колективно всяка година. Да подхванем отново нишката на прогреса, означава и да застанем начело на битката за природата. Ще гледаме ли децата си в очите, ако не изплатим и дълга си към климата? Европейският съюз трябва да си постави като амбиция 0 въглерод 2050 г., намаление наполовина на пестицидите 2025 г. – и да съобрази своята политика във всяка област с това изискване:  , за финансиране на екологичния преход;   за засилване на контрола върху храните ни, срещу заплахата от лобитата;   на опасните за околната среда и за здравето вещества... Тази неотложна необходимост трябва да направлява всяко наше действие: от централната банка до Европейската комисия, от европейския бюджет до инвестиционния план за Европа, климатът трябва да бъде правомощие на всяка наша институция. Напредък и свобода е да можеш да живееш от труда си: за да се създават работни места, Европа трябва да действа изпреварващо. За това тя трябва не само да регулира гигантите в цифровия свят, създавайки   (ускорено санкциониране на нарушенията на конкуренцията, прозрачност на алгоритмите им...), но и като  , предоставяйки на Новия европейски съвет за иновации бюджет, сравним с бюджета на Съединените щати, за да застане начело на всеки технологичен пробив като изкуствения интелект... Европа, която вижда мястото си в света, трябва да бъде  , с която трябва да сключим пакт за бъдеще. Осигурявайки обща съдба, подкрепяйки нейното развитие с амбиция, а не в отбрана: инвестиции, партньорство между университети, образование за момичетата... . Върху тези стълбове трябва да изградим европейското обновление. Не можем да оставим националисти без решение да си служат с гнева на народите. Не можем да бъдем сомнамбулите на омърлушена Европа. Не можем да се оставим на рутината и да си опяваме все едно и също. Европейският хуманизъм е строго изискване за действие. Навсякъде гражданите настояват да участват в промяната. Нека създадем за целта до края на тази година с представители на европейските институции и на държавите  , без забранени теми, пък било то и темата за преразглеждане на договорите. Тя трябва да привлече    , за изслушва представители на академичните среди, на духовните общности. Тя ще определи пътна карта за Европейския съюз, като преведе в конкретни действия тези основни приоритети. Между нас ще има разногласия, но по-добре ли е застинала, неподвижна Европа от Европа, която понякога напредва с различен ритъм, но остава отворена към всички? ; в такава Европа, сигурен съм в това, Обединеното кралство ще намери своето подобаващо място. Граждани на Европа, безизходицата на Брекзит е урок за всички. Да излезем от тази клопка, да дадем смисъла на наближаващите избори и на нашия проект. Вие сте тези, които ще решат дали Европа, ценностите на напредък, чийто носител е тя, трябва да бъде нещо повече от затворена в скоби част от историята. Това е изборът, който ви предлагам, за да очертаем заедно пътя към Европейско обновление. Emmanuel Macron", "date": "2019.03.05", "title": "За европейско обновление"}
{"url": "https://www.dnevnik.bg/kultura/2019/03/05/3399587_kakva_e_vruzkata_mejdu_poeziiata_i_nasilieto_nad_jeni/", "text": "Може ли поезията да помогне някак за решаването на наболели проблеми в българското общество? И ако да, по какъв начин? Издателство \"Жанет 45\" се опитва да отговори на този въпрос с издаването на стихосбирката \"¾ любов\", с която ще отбележи Световния ден на жената 8 март и с която започва кампания срещу насилието над жени, съобщават от издателството. Повод за кампанията дава статистиката, според която всяка четвърта жена в България е била жертва на домашно насилие. Според данни на МВР, предоставени на \"Медиапул\",  всяко трето умишлено убийство на жена в България е в нейния дом , а убиецът е сред най-близките й хора. За да повдигне този проблем в общественото пространство, новата книга използва един от символите на любовта - поезията. И тъй като целта на стихосбирката е да представи образа на любовта в България, всяко четвърто стихотворение в нея показва болката и унижението, през които са преминали една четвърт от българските жени. \"Със стихосбирката издателска къща \"Жанет 45\" иска да даде гласност на този проблем и на тази ужасяваща статистика, защото вярва, че единственият начин да я променим е първо всеки от нас да заговори за това\", казват от издателството. \"Създадохме тази книга, защото любовта не бива да се бърка с насилието. Защото насилието не трябва да се оправдава с любов. Защото ¾ любов не е любов\", допълват оттам.  В \"¾ любов\" са включени стихотворения на българските поети Димана Йорданова, Димитър Кенаров, Иван Ланджев, Лили Йовнова, Петър Чухов, Надежда Радулова, Рене Карабаш и Георги Господинов. Представянето на стихосбирката ще бъде на , където издателят Манол Пейков и голяма част от авторите ще говорят за каузата и за причината тази книга да бъде издадена. Корицата и оформлението на \"¾ любов\" са дело на Люба Халева.", "date": "2019.03.05", "title": "Каква е връзката между поезията и насилието над жени в България"}
{"url": "https://www.dnevnik.bg/sport/2019/03/05/3399655_noviiat_san_siro_shte_struva_600_mln_evro_i_shte_bude/", "text": "Интер\" и \"Милан\" са постигнали договорка за строеж на нов стадион в Милано, на който да играят мачовете си, съобщава \"Ла Република\". \"Росонерите\" и \"нерадзурите\" първоначално работеха по план за реконструкция на легендарния стадион, но е взето решение да се изгради изцяло ново съоръжение, което трябва да бъде завършено през 2023 г. Според италианското издание новият стадион ще струва 600 милиона евро. Настоящият \"Сан Сиро\" ще бъде разрушен, а новото съоръжение ще бъде изградено само на няколкостотин метра от него. Общинският съвет на Милано вече е дал съгласието си за изграждане на стадион. Двата клуба ще платят голяма част от строителните разходи. Освен това се очаква продажбата на правата върху името на новия стадион да носи около 25 милиона евро годишно. Проектът включва изграждане на стадион с капацитет 60 хиляди места (с 20 по-малко от сегашния стадион), както и зала с 5000 места, в която да се провеждат концерти и други събития. Освен това ще има и голям търговски център. Дизайнът на новия \"Сан Сиро\" ще бъде вдъхновен от стадиона в Ню Йорк \"Мет лайф\", където се играят срещи по американски футбол. През ноември двата милански клуба  подписаха меморандум за разбирателство , за да работят заедно по проекта за стадиона. След първоначалното желание за реконструкция беше сметнато, че изцяло нов стадион ще носи повече приходи и ще позволява по-добро преживяване за всички фенове. \"Спряхме се на по-малък капацитет, защото средната посещаемост на \"Интер\" и \"Милан\" е около 60 хиляди души. Това, което ни интересува най-много, е преживяването за феновете. Стадионът може и да е по-малък, но ще е отличен за всички посетители\", каза изпълнителният директор на \"нерадзурите\" Алесандро Антонело. Колегата му от \"Милан\" Паоло Скарони обяви, че идеята е Милано \"да се превърне в столица на футбола\". Двата клуба от Милано играят на \"Сан Сиро\", известен още и като \"Джузепе Меаца\" от повече от половин век. \"Росонерите\" започват да играят на стадиона през 1926 г., а от 1947 г. на него се мести и \"Интер\".", "date": "2019.03.05", "title": "Новият футболен стадион в Милано ще струва 600 млн. евро"}
{"url": "https://www.dnevnik.bg/skorost/2019/03/05/3399767_novo_klio_shte_e_purviiat_hibrid_na_reno/", "text": "Новото \"Клио\" ще е първият хибриден модел на \"Рено\", беше съобщено при премиерата на автомобила на салона в Женева днес. До момента компанията инвестира сериозно в електромобилите. \"Рено Клио\" 2019 е изградено върху нова платформа. Тя е по-лека с около 50 кг и има подобрена аеродинамика. С нея колата предлага и подобрен акустичен комфорт. В допълнение платформата е и по-безопасна. По отношение на размерите новото \"Рено Клио\" е с 1.4 см по-късо (до 4.05 м), а височината е намалена с 3 см до 1.44 м. Въпреки това уверенията, че отвътре колата е по-просторна. Багажният обем е увеличен с 26 литра до 391 литра. Еволюция и революция в дизайна Отвън дизайнерите са се ръководили от мотото \"Еволюция и революция\", като стремежът е бил да запазят харесващите се на публиката отличителни черти на предишното поколение. Заслужава отбелязване, че фаровете са светодиодни още от първото ниво на оборудване. В салона прави впечатление появата на нова мултимедия, предлагаща уеб базирани услуги. Тя е с рекордно голям за сегмента дисплей - 9.3 инча. Виртуално приборно табло е другата голяма новост, като водачът може да избира между няколко различни визии. Изцяло нови са воланът и седалките. Промени има и във вариантите за персонализиране. С петото поколение в \"Клио\" навлизат две нови линии на оборудване - R.S. и Initiale Paris. 1.6-литров бензин и два електромотора Хибридната технология на \"Рено\" е кръстена E-TECH и обединява 1.6-литров бензинов двигател и два електрически мотора. Ключовото при \"Клио\" хибрид е, че автомобилът потегля в изцяло електрически режим, който в съчетание с високия капацитет на зареждане на батерията при намаляване на скоростта означава, че потребителите могат да шофират до 80% от времето изцяло на ток в града. Резултатът е приблизително 40% намаление на разхода в сравнение със стандартния бензинов двигател с вътрешно горене при градски цикъл на шофиране. Базовият мотор за \"Клио\" е еднолитров с 65 конски сили, като ще се предлага и версия със 75 коня. За пръв път в гамата на \"Рено\" се появява трицилиндров еднолитров двигател с турбо със 100 к.с. и 160 Нм въртящ момент. Той получава допълнителни 10 к.с. и 20 Нм въртящ момент в сравнение с агрегата TCe 90, който заменя, и същевременно може да се похвали с по-ниски разход на гориво. Първоначално новият мотор ще се предлага с 5-степенна механична скоростна кутия. Впоследствие двигателят ще се съчетава с автоматична скоростна кутия X-TRONIC от най-ново поколение. В \"Рено Клио\" дебютира 1.3-литровият бензинов мотор със 130 к.с. и 240 Нм, познат от \"Каптюр\", \"Меган\" и \"Каджар\". Той се предлага със 7-степенна автоматична скоростна кутия EDC. Дизеловите двигател са 1.5 с 85 и 115 конски сили Петото поколение на \"Клио\" е представител на модел с над 15 милиона продажби за 29 години. От четвъртата генерация дори в последната година от нейния живот са продадени 450 хиляди автомобила.", "date": "2019.03.05", "title": "Новото \"Клио\" ще е първият хибрид на \"Рено\""}
{"url": "https://www.dnevnik.bg/bulgaria/2019/03/02/3398697_kratki_novini_vdigna_se_prah_ot_hvostohranilishte_pri/", "text": "статия, но е важно да бъдат отбелязани. От днес до 18 март 2019 г. бъдещите зрелостници могат да подават заявления за участие в държавните зрелостни изпити. През тази година матурата по български език и литература е на 21 май, а по избираем предмет - на 23 май. В документите си учениците трябва да посочат предмета, по който ще положат втория задължителен зрелостен изпит. И тази година изборът е между 13 предмета. Освен това могат да се явят и на изпити по желание, които ще се проведат в периода от 28 май до 31 май. Броят на допуснатите до матурите ще бъде ясен до 17 май. Резултатите ще бъдат оповестени до 13 юни 2019 г. Неделните училища в чужбина ще подготвят кандидат-студенти Промяната беше представена от министъра на образованието Красимир Вълчев по време на форумът, организиран от Асоциация \"Малага-България\". България отпусна над 11 млн. лв. за 205 неделни училища в чужбина. Близо два милиона лева от бюджета на образователното министерство се отделят за обучението и дейностите по фолклор и родолюбие за училищата в Испания тази година. Били са обсъдени възможностите за електронно обучение по български език, става известно от пресцентъра на министерството. Форумът е събрал представители на училища от Великобритания, Канада, Австрия, Германия, Кипър, Украйна и Испания. Общо 66 станаха случаите на морбили по данни към вторник сутринта Към 10.30 ч. днес в Министерство на здравеопазването са съобщени 66 случая на морбили. От тях 41 са лабораторно потвърдени, съобщиха от здравното министерство. Най-много са болните деца между 1 и 4 години. В Благоевград остава най-сериозното разпространение на болестта. 74% от заболелите са без проведена имунизация или без данни за имунизации. ", "date": "2019.03.05", "title": "Кратки новини: Избягал преди седмица затворник беше заловен в Бургас"}
{"url": "https://www.dnevnik.bg/photos/2019/03/05/3399616_fotogaleriia_parad_na_karnavalnite_klouni/", "text": "В Сесимбра, Португалия, се провежда парад на клоуните", "date": "2019.03.05", "title": "Фотогалерия: Парад на карнавалните клоуни"}
{"url": "https://www.dnevnik.bg/bulgaria/2019/03/05/3399777_aleksandur_nikolov_e_noviiat_zamestnik-izpulnitelen/", "text": "Александър Николов е новият заместник-изпълнителен директор на \"АЕЦ Козлодуй\", става известно от съобщение до медиите. Той е работил 27 години в атомната централа. Изпълнявал е длъжността изпълнителен директор, заместник изпълнителен директор, директор на дирекция \"Производство\", ръководител на управление \"Експлоатация\". През годините е заемал и други ръководни и оперативни длъжности. През последните 4 години е работил в Института за ядрени изследвания и ядрена енергетика към БАН. Александър Николов е завършил специалност \"Топло- и ядрена енергетика\" в Технически университет – София. Има допълнителна мениджърска квалификация по \"Организация и управление на бизнеса\" и \"Индустриален мениджмънт\" от Стопанска академия \"Д. А. Ценов\", Свищов.  През 2011 Николов бе  нападнат и пребит  близо до дома си. Тогава се появи неофициална информация, че нападението е свързано с работата на Николов и че може би става дума за засегнати бизнес интереси \"заради отказа на централата да произведе допълнителни количества ток за свободния пазар\". Година по-късно разследването  беше спряно  заради липса на достатъчно данни за извършителите. Тогава той посочи, че искрено се надява това да се случи и да се стигне до край, като не го интересуват конкретните извършители, които, по думите му, били \"на работа\", а поръчителите на нападението.", "date": "2019.03.05", "title": "Александър Николов е назначен за зам.-директор на \"АЕЦ Козлодуй\""}
{"url": "https://www.dnevnik.bg/sviat/2019/03/05/3399774_s_nov_kibercentur_v_brjuksel_huauei_prizova_za_obshti/", "text": "Китайският гигант в телекомуникационното оборудване \"Хуауей\" призова правителствата, телеком индустрията и регулаторите да работят за общи стандарти в киберсигурността, предаде \"Ройтерс\". Председателят на борда Кен Ху отправи искането на откриването на център, специализиран в киберсигурността. На събитието в Брюксел компанията, която има изследователски центрове в още две европейски държави, Торонто и Шънджън, поиска бъдещият стандарт да е унифициран правно и технически и добави, че това би улеснило да се подпомага доверието в индустрията. \"Фактът е, че както на публичния, така и на частния сектор липсва разбирателство по въпроса с основни линии. В резултат различни играчи имат различни очаквания и няма изравняване на отговорностите.\" Някои държави в Европа критикуват \"Хуауей\" заради рискове, свързани с киберсигурността и с отношенията между компанията и комунистическата партия в Пекин, и планират да ограничат достъпа ѝ до изграждането на новото, пето поколение (5G) мобилни мрежи. Не всички  са съгласни с това . \"Хуауей\" отрича да шпионира или да работи за китайската държава, но обратният аргумент използват и Съединените щати  в опит да убедят европейските си партньори  да се откажат от работа с нея. Гаранции \"Хуауей\" отвори подобен център в германския град Бон през ноември и финансира тестова площадка, управлявана от британското правителство - център за оценка на кибербезопасността (Huawei Cyber Security Evaluation Centre), който бе открит през 2010 година. Европа е най-големият пазар за\" Хуауей\" извън Китай и компанията се надява да игрaе ключова роля в изграждането на 5G мрежите в конкуренция със скандинавците от \"Ериксон\" (Ericsson) и \"Нокиа\" (Nokia). Мобилните мрежи от пето поколение позволяват по-бърза скорост на изтегляне и намаляват забавянето на сигнала . Това са преимущества, които ще се използват в интелигентни фабрики, самоуправляващи се автомобили и хирургически операции от разстояние. Въпреки кампанията на САЩ има сигнали, че европейските правителства и мобилни компании се въздържат да наложат пълна забрана върху оборудването на \"Хуауей\". Търговското  обединение на мобилната индустрия  Джи Ес Ем Ей (GSMA) препоръча програма за тестване и сертифициране. Вчера агенция \"Ройтерс\" съобщи, като се позова на източници, \"запознати с въпроса\", че \"Хуауей\" планира съдебно дело срещу правителството на САЩ заради нов закон, контролиращ обществените поръчки, възложени на китайски компании. Текстът също така подсили правомощията на панела, който разглежда предложения за инвестиции от чужди компании.", "date": "2019.03.05", "title": "С нов киберцентър в Брюксел \"Хуауей\" призова за \"общи стандарти за сигурност\""}
{"url": "https://www.dnevnik.bg/sviat/2019/03/05/3399815_germaniia_obmislia_da_otnema_pasportite_na_djihadisti/", "text": "Германското правителство обмисля да отнема гражданството на хора, които имат двойно такова, ако са се били на страната на  терористични групировки . Това съобщи говорителка на вътрешното министерство, цитирана от телевизия \"Ал Джазира\". Новото правило обаче ще важи само за пълнолетни лица и ще се отнася само до бъдещи случаи, в противен случай ще наруши конституцията. Ходът на Берлин идва, докато европейски държави обмислят какво да правят с гражданите си,  присъединили се към \"Ислямска държава \". Германците сред тях са над 900, показва доклад от 2017 г. на консултантската компания Soufan Group. Около една трета от тях са се прибрали у дома си. В затвори, поддържани от  Сирийските демократични сили , има над 1000 европейски членове на \"Ислямска държава\". Вашингтон призова съюзниците си на континента да репатрират бойците, но външният министър на Германия Хайко Маас е казвал преди, че джихадисти могат да бъдат върнати само ако се гарантира, че ще бъдат арестувани незабавно. Обмисляната сега мярка няма да се отнася до тях, така че едва ли ще реши проблемите на Берлин. Франция прилага същата практика от 90-та години насам, макар че тя рядко бива прилагана. Великобритания наскоро реши да отнеме гражданството на момиче, присъединило се към \"Ислямска държава\" с мотива, че тя може да получи бангладешки паспорт заради потеклото на майка си – нещо, което властите в Дака отказаха.", "date": "2019.03.05", "title": "Германия обмисля да отнема паспортите на джихадисти с двойно гражданство"}
{"url": "https://www.dnevnik.bg/analizi/2019/03/05/3399810_s_ruskite_energiini_proekti_bulgariia_pravi/", "text": "Отново се опитваме да играем на границата на възможното. На границата на мислимото. Опитваме се да избегнем неизбежни рискове и си създаваме максимални рискове за самите себе си - за собствената си сигурност, за собствения си образ пред света и в частност - пред нашите партньори и съюзници. Светът, в който живеем, се променя бързо и тази промяна носи нестабилност - особено в граничните зони на геополитическо съперничество, една от които обитаваме и ние. През 90-те години и в началото на XXI век беше възможно - друг е въпросът доколко бе допустимо от гледна точка на собствения ни интерес - да се комбинира стратегическата ориентация на България към Европа и атлантическия свят и остатъчната зависимост от Русия - енергийна, институционална... Днес подобна зависимост е все по-рискова за българския национален интерес. Опорните позиции на Русия на Балканите - които са ключов елемент за тази стратегия - са Сърбия, Република Сръбска в Босна и Херцеговина... и всяка друга страна, която може да бъде откъсната от системата на колективна сигурност и колективно развитие на Запада и Европа в частност. Русия се провали в опитите си да откъсне окончателно от Запада Черна гора - като осуети членството й в НАТО и преговорите за членство в ЕС. Вторият провал бе в Македония - провалиха се опитите на Москва да удържа безвремието на клептократичния режим Груевски, да блокира разрешаването на спорните проблеми между Македония и Гърция, да провокира безсмислени спорове и конфликти между София и Скопие. Европейските и атлантическите партньори подкрепиха Скопие и Подгорица в стремежа им да се присъединят към системите за сигурност и развитие на НАТО и ЕС. По този начин Сърбия и Република Сръбска бяха обкръжени от стратегическото пространство на Запада - бе ограничено пространството на Русия за дългосрочна дестабилизация и отпадане на балканския регион от интеграционните процеси в евроатлантическия свят. Накратко - предлага териториално пространство и институционална подкрепа на Русия за реализация на нейната стратегия на интервенция и дългосрочна дестабилизация на Балканите. България няма значима роля за \"Турски поток\" - освен като транзитна територия, през която ще бъде обезпечена стратегията за монополни енергийни доставки на Сърбия и на Унгария - чийто премиер Орбан има все по-значими проблеми с европейските партньори на страната. С изграждането на АЕЦ \"Белене\" с руска технология и - все по-очевидно - с руски инвестиции, както и с \"Турски поток\", стратегическият енергиен монопол на Русия върху България се утвърждава и придобива дългосрочна и необратима перспектива. Оста Москва - Белград получава сигурен териториален коридор през България и включва София към това на практика геостратегическо пространство на руско влияние на Балканите. Това, което Москва не успя да постигне чрез стратегически натиск върху Атина и Скопие, го получава като подарък от България. Нека бъде ясно - с руските енергийни проекти в България ние правим стратегически, не само икономически избор. Как съвместяваме тези свои действия с членството си в евроатлантическата общност? Някой би казал - защо Германия може да си позволи \"Северен поток\", а ние не можем да си позволим Южен - \"Турски поток\"? \"Северен поток\" също е обект на оживени дискусии в западната общност, но при равни други условия една тръба от Русия до Германия има по-малко стратегически потенциал за дестабилизация на Европа, отколкото една тръба от Русия до Балканите. България заема изключително уязвима за самата себе си позиция в раздвояването между западната си стратегическа принадлежност и утвърждаването на руския енергиен монопол в страната. Банално би било да припомняме широко известни факти - агресията срещу Украйна, спешната необходимост от укрепването на източния фланг на НАТО, превръщането на Черно море в \"руско езеро\", където лавинообразно нараства руското военно присъствие. Ако Бойко Борисов си мисли, че ще съхрани някакъв илюзорен неутралитет на България в тази ситуация с детински рисунки на платноходки и чайки в Черно море - той много се лъже. Не можем да заблудим никого. (Не коментирам позицията на президента Радев - тя е открито проруска по принцип.) Когато в условия на криза се заема позиция, този, който се опитва да остане по средата, \"пере пешкира\" заедно с победения. Кой е по-вероятният победител в драматичната конфронтация между режима на Путин и Запада? Какъв е скритият дневен ред на българския премиер в опитите му да постигне невъзможното - да пласира България като стратегическа позиция \"по равно\" в двата лагера, които са изправени един срещу друг в едно дългосрочно и - надявам се - непреминаващо в активна враждебност съперничество между Москва и западния свят? Не са сериозни аргументите, че видите ли, днес Западът бил разединен, че ние ще бъдем с тази част от Запада, която иска компромис, а не конфронтация. Ние сме на границата. Повтарям - сега заемаме позиция на набеден наивник между окопите на двете страни, в \"ничията зона\". Чия ще бъде тази ничия зона утре? Какво ще стане с България?", "date": "2019.03.05", "title": "С руските енергийни проекти България прави стратегически, не само икономически избор"}
{"url": "https://www.dnevnik.bg/sviat/2019/03/05/3399817_kitai_obiavi_danuchni_oblekcheniia_za_298_mlrd_zaradi/", "text": "Китай обяви планове за стимул на растежа и снижи леко очаквания растеж за тази година на фона на прогнозирано забавяне, предаде Би Би Си. На откриването на годишното заседание на китайския парламент приемерът Ли Къцян каза, че страната я очаква \"трудна битка\" за растеж и развитие и и са нужни мерки, тъй като средата е \"по-усложнена\" и има \"рискове и предизвикателства... които са по-големи по брой и размер\". Според Ли икономическият растеж може да е между 6 и 6.5% тази година - малко под обявената цел миналата година. Пекин трябва да е \"напълно подготвен\" и да предприеме мерки - такива са данъчните облекчения за 2 трлн. юана (298 млрд. долара) и други стъпки, помагащи на компаниите, като намаляване на застрахователната тежест. В транспорта и строителството данъкът върху добавената стойност ще бъде намален от 10 на 9%, в производството - от 16 на 13 на сто. За 2018 г. китайската икономика отбеляза  най-слабия си годишен ръст  от 1990-а - едва 6.6% - на фона на търговската война със Съединените щати. Отстъпки  Инфлацията ще достигне около 3 на сто, а бюджетният дефицит - 2.8 процента от брутния вътрешен продукт. Военните разходи за 2019 г. ще бъдат увеличени със 7.5 процента - също леко намаление в сравнение с 2018 г., когато те са нараснали с 8.1 на сто. Пекин ще похарчи за отбрана 1.190 трлн. юана (177 млрд. долара). Китайският военен бюджет е вторият в света след този на САЩ и е четири пъти по-малък от американския, посочва АФП, цитирана от БТА. Военните разходи ще бъдат увеличени на фона на териториални спорове на Китай със съседни страни за Южнокитайско море и заплахи, отправени от Пекин към привържениците на независимост на остров Тайван, отбелязва АФП. Освен това Китай ще разшири още тази година сферите, в които може да участва чуждестранен капитал. \"Предстои да се публикува и въведе в действие законът за чуждестранните инвестиции, както и да се преразгледа негативният списък, регламентиращ достъпа на чуждестранни инвестиции на китайския пазар, да се смекчат или отменят ограниченията за достъпа на чуждестранни инвестиции в сферите, които не са включени в списъка\", се казва в доклада на финансовото ведомство.", "date": "2019.03.05", "title": "Китай обяви данъчни облекчения за $298 млрд. заради \"трудности\" в развитието"}
{"url": "https://www.dnevnik.bg/sport/2019/03/05/3399829_manchestur_junaited_ostavi_zamrazeni_cenite_na/", "text": "\"Манчестър юнайтед\" остави \"замразени\" цените на сезонните си билети. Клубът продължава политиката си и за осма поредна година няма да направи промяна. \"Юнайтед\" е продал 53 000 абонаментни карти, а още 100 000 души са в списък с изчакващи. \"Подкрепата от нашите привърженици и атмосферата, която създават, са невероятни и затова сме щастливи да замразим цените на сезонните билети още веднъж в знак на признателност\", заяви управляващият директор на клуба Ричард Арнолд. От \"Манчестър юнайтед\" допълват, че ще обособят част от трибуната \"Стретфорд енд\" на \"Олд Трафорд\" за най-шумните запалянковци. Идеята е да се подобри допълнително атмосферата.", "date": "2019.03.05", "title": "\"Манчестър юнайтед\" остави \"замразени\" цените на билетите си в знак на признателност"}
{"url": "https://www.dnevnik.bg/politika/2019/03/05/3399845_medvedev_sus_suvet_levut_da_se_priravni_kum_juana_a_ne/", "text": "На мен току-що ми хрумна една идея по повод приравняването на лева към еврото: Хубава валута е и китайският юан. Може в тази посока да се помисли. И пазарът е огромен.\" Това бяха последните думи на премиера на Русия Дмитрий Медведев на българо-руски форум за туризма в София във втория ден от двудневната му визита в София. Вчера в края на съвместното изявление на Борисов и Медведев  последната дума пак беше на руския премиер . \"Това, което каза моят колега, по блестящ начин демонстрира една абсолютна истина - изтребителите винаги ще дойдат. Главното е да дойде газът, да работят електростанциите\", обяви тогава той.  Повод за днешната \"хрумка\" на Медведев беше констатацията на министъра на икономическото развитие на Русия Максим Орешкин, че спадът на руските туристи в България е 25% за последните години и с 8% само за миналата. Това е, защото левът е вързан за еврото, заяви Орешкин. Преди 5 г. едно евро се разменяше за 45 рубли, а сега почти за 75 рубли (бел. авт.). Орешкин отбеляза, че за сметка на това валутите на конкурентите на България на туристическия пазар - Турция, Египет, Тунис, са поевтинели. \"Този проблем за България е фундаментален\", каза Орешкин.  Бойко Борисов след Орешкин заяви, че България се гордее със стабилния лев и връзката му с еврото, \"колкото и да е лошо, че валутите се клатят\". \"И очакваме през юни да ни поканят в чакалнята на еврозоната\", каза още Борисов преди \"последната дума\" на Медведев. България води миролюбива външна политика, за да привлича туристи България води миролюбива външна политика, за да привлича повече туристи, каза Борисов, като изреди държавите, с които има добри отношения - от Израел, Палестина и Саудитска Арабия до Косово и Сърбия. \"Стотици милиони губим заради санкциите, затова винаги съм настоявал да се върнем на масата за преговори\", каза Борисов. \"В условията на санкции и на голямо напрежение на многополюсния свят ние с Дмитрий Медведев успяваме да поддържаме доста добри и прагматични работни отношения. Не бива пак да се делим като нация на русофили, русофоби. Нека си гледаме нашите важни български интереси\", заяви Борисов. Нито той, нито колегата му от Руската федерация споменаха, че санкциите на личности и компании от Русия бяха наложени от ЕС заради анексирането на Крим през 2014 г.  Борисов разказа, че Медведев, който е любител фотограф, е останал впечатлен от Тракийското съкровище и възкликнал, че \"това злато е по-старо от китайската писменост\". \"Имаме добри неща, които можем да предложим в сферата на историческия, културния и религиозния туризъм. Стотици милиони държавата вложи в църкви, манастири, джамии. Въпреки трудните международни отношения успяхме да запазим добрия тон, който дава възможност там, където не попадат санкциите с цялата си гилотина, максимално да можем да развиваме отношенията си\", каза Борисов. Той добави, че в 59 града в Русия има центрове за издаване на визи от 1 февруари, за да се улеснят максимално туристите. Борисов добави, че се преговаря за фериботна връзка между Бургас и Новоросийск, с която руските собственици на имоти в България могат да идват с колите си и дори да си докарат покъщнина. Около половин милион туристи от Русия всяка година идват в България, каза Медведев, след като се пошегува с пълната зала, че нямало да бъде толкова пълна, ако форумът е бил за газ. Около 300 хил. руски граждани имат имот на българското крайбрежие, каза още Медведев. Според него българското гостоприемство е това, което кара руснаците да идват, както и добрата туристическа инфраструктура на добра цена и климата. Сигурността също е много важна, каза още Медведев. Борисов обяви, че българските служби работят заедно с руските да обезпечат сигурността по курортите.  Ако българският бизнес иска да печели от руснаци, да инвестира в Русия Медведев каза, че Русия обръща голямо внимание на туризма и е започната реформа с даване на категоризация на хотелите. \"Искаме за нашите български приятели да разкрием цялата ни страна\", каза руският премиер и добави, че Русия е на първо място в света по природни паркове и резервати. Медведев подчерта, че най-важно за Русия е да има добро ниво на обслужване. \"Защото на някои места то е високо, но на някои места все още не е толкова добро. Стараем се да се опрем на световната практика в тази сфера. Стараем се да предложим и нови туристически маршрути\", каза още Медведев.  Орешкин пък посъветва българския туристически бизнес да инвестира в Русия, за да продължи да печели от руските туристи.", "date": "2019.03.05", "title": "Медведев посъветва левът да се приравни към юана, а не към еврото"}
{"url": "https://www.dnevnik.bg/sviat/2019/03/05/3399852_polovin_milion_dushi_v_surbiia_jiveiat_s_pod_34_evro/", "text": "Неотдавна сръбското правителство пусна новината, че в страната почти са изкоренени екстремните нива на бедност, но именно според данните на правителството половин милион души в страната живеят с по-малко от 400 динара дневно (около 3.4 евро). Те нямат достатъчно пари за основни нужди, докато броят на крайно бедните не намалява години наред,  съобщава телевизия N1 . Крайната бедност означава човек да няма пари дори за хляб, това са предимно бездомниците. Абсолютната бедност е всяко лице, което няма 12 хил. динара (около 100 евро) месечно, т.е не може да задоволи основни нужди за храна, дрехи, да си плати сметките. В тази категория са четиричленни семейства, които нямат доходи над 32 хил. динара (271 евро), заяви журналистка от \"Данас\" в предаване на канал N1. Лиляна Буквич уточни, че крайната бедност в Сърбия не е изкоренена. Това са около 0,1 процента, тук са хората, които нямат пари дори за хляб. Но тази крайна бедност ние имахме и преди 18 години. Същевременно абсолютно бедните в Сърбия са половин милион или 7.3 процента. Това са хората, които живеят с около 400 динара дневно (около 3.4 евро), посочи журналистката. Тъй като в Европа не съществува разделение на крайно и абсолютно бедни, а има само крайно бедни, тук е станало объркване, тъй като Световната банка е публикувала данни, че в Сърбия крайно бедните са 7.2 процента, посочи журналистката от \"Данас\". Тя добави, че абсолютната бедност в Сърбия е намаляла с един нюанс през изминалите години. Преди 12 или 13 години тя е била 8.8 процента, през 2008 г. - 6.1 процента, а последните данни са за 7.2 процента. Една от причините за бедността е това, че от 2014 г. до 2017 г. Сърбия е била напусната от 117 хил. души, посочи още журналистката от вестник \"Данас\". /БТА", "date": "2019.03.05", "title": "Половин милион души в Сърбия живеят с под 3.4 евро на ден"}
{"url": "https://www.dnevnik.bg/politika/2019/03/05/3399866_priemane_na_vetoto_na_prezidenta_vurhu_izborniia/", "text": "Ако управляващите приемат ветото на президента за Изборния кодекс Нациналният съвет на БСП ще преразгледа решението си за напускане на парламента, каза днес на пресконференция лидерът на партията Корнелия Нинова. Тя допълни, че приемане на ветото ще значи изпълнение на исканията на левицата. За момента  плановете на управляващите са  ветото да бъде отхвърлено, а промени в кодекса да се правят след това. Според Нинова при такъв сценарий връщането на БСП в парламента не стои на дневен ред. Депутатите от левицата  решиха да напуснат парламента  след решение на своя пленум, взето на 17 февруари. Темата на днешната пресконференция беше визитата на руския премиер Дмитрий Медведев в София, като Нинова обяви, че БСП я оценя високо. Според лидера на БСП посещението е стъпка за диалог и подобряване на отношенията между България и Русия. Нинова призова правителството да поиска и да получи от Европейската комисия гаранциите, които руската страна очаква за \"Турски поток\". Лидерът на БСП използва присъствието на журналистите да коментира и други актуални теми. Корнелия Нинова настоя Европейската прокуратура по-бързо да се формира и да започне реални разследвания за злоупотреби с европейски средства в България. Попитана кого биха подкрепили евродепутатите на БСП за европейски прокурор, тя отговори, че при гласуване на кандидатурата в Европейския парламент, партията ще се събере и ще вземе политическо решение как да гласуват евродепутатите ѝ. \"Засега мога да изразя само лично мнение, но не мога да ангажирам с него партията. Моето лично мнение е, че г-жа Кьовеши заслужава този пост и го е доказала с работата си. Правя бележката, че това е личното ми мнение\", допълни Нинова.", "date": "2019.03.05", "title": "Приемане на ветото на президента върху Изборния кодекс може да върне БСП в парламента"}
{"url": "https://www.dnevnik.bg/detski_dnevnik/2019/03/05/3399748_proletta_idva_s_ispanska_duhova_muzika_i_vuzglavnici/", "text": "Пролетно настроение, вдъхновено от испанската музика и съчетанието на флейта, фагот, кларинет и валдхорна - това обещават организаторите на програмата за популяризиране на класическата музика сред децата \"Концерти на възглавници\" за поредния концерт от сезона. На 10 март на сцената ще излезе испанският духов квартет Academia de los Afectos в състав Пабло Соса дел Росарио (флейта), Алехандро Фариня Мартин (кларинет), Хуго Родригес Артеага (фагот) и Рикардо Родригес Гарсия (валдхорна). Четиримата артисти живеят и работят в Холандия. Те са родом от Канарските острови и с гордост представят музика от популярния канарски композитор Теобалдо Пауър, уточняват организаторите на концерта от \"Модо България\". Програмата включва също произведения от Каспар Кумер и Южен Валкиeр. Концертите са два - от 11 ч. и от 17 ч. в залата на Съюза на архитектите на столичната улица \"Кракра\" №11. Ще бъдат връчени награди за най-добър диригент сред децата и за най-послушен родител. Традиционната безплатна \"Работилница на възглавници\" започва един час преди всеки концерт. В нея децата ще могат да изработят и декорират животни от хартия. След всеки концерт малките зрители ще могат да разгледат духовите инструменти, както и да се снимат с изпълнителите. Билети се предлагат на място преди всеки концерт при наличие на свободни места, както и онлайн на  www.pillows.bg . Безплатни билети от \"Детски Дневник\" \"Детски Дневник\" отново ще предостави на читателите си възможността да спечелят ваучери, осигуряващи безплатни семейни билети (до двама родители и техните деца) за концертите в 11 ч. или в 17 ч. Отговорете вярно на въпроса и може да сте сред късметлиите, на които жребият ще отреди три семейни билета (всеки за до двама родители и техните деца). За да участвате в надпреварата, трябва да сте регистриран потребител в  id.capital.bg . Обърнете внимание, че сайтът на \"Дневник\" позволява да гласуват и читатели без регистрация в мрежата id.capital.bg, но жребият след това ще бъде изтеглен само между онези, които са гласували през потребителски профил. Анкетата ще бъде активна до  , а печелившите ще бъдат обявени същия ден. В играта не могат да участват работещи за \"Икономедиа\" и техните семейства.", "date": "2019.03.05", "title": "Пролетта идва с испанска духова музика и възглавници"}
{"url": "https://www.dnevnik.bg/biznes/2019/03/05/3399900_vse_oshte_ne_e_izvesten_razmerut_na_neustoikata_na/", "text": "Все още не известен размерът на неустойката, която бизнесмените Кирил и Георги Домусчиеви трябва да платят заради неспазени ангажименти при приватизацията на Български морски флот (БМФ) през 2018 г. Информацията ще е достъпна най-рано през септември, съобщава  \"Медиапул\" . Причината за санкцията е неизпълнение на записания в приватизационния договор ангажимент на дружеството \"Кей Джи Маритайм Шипинг\" (99.96 на сто от него е собственост на \"Адванс Пропъртис\" на Домусчиеви) да запази определен тонаж на корабите брой работници в Параходство \"Български морски флот\" (БМФ). Санкцията може да достигне милиони. Размерът й ще зависи от следприватизационен отчет, който трябва да е готов до юли. До края на юни собственикът на морската флотилия трябва да отчете изпълнението на задълженията си по договора за раздържавяването на компанията, които изискват до края на 2018 г. да се запази определена численост на персонала и конкретен тонаж на корабите. След предстои анализ и определяне на точната санкция, уточнява \"Медиапул\", като се позовава на информация от Агенцията за приватизация и следприватизационен контрол. Данните на компанията за 2017 г. показват, че БМФ разполага с 33 кораба, плаващи под малтийски флаг, на средна възраст 8.9 години и с общ тонаж 1.05 млн. дедуейт. Данни за миналата година все още няма. Преди три години, за да избегнат неустойката, оценявана на около 58 млн. лв., Домусчиеви се опитаха чрез арбитражния съд на Българската търговско-промишлена палата (БТПП) да издействат промяна на тази клауза от приватизационния договор. Тя им бе разрешена, но  след намесата на бившия вицепремиер  и съпредседател на \"Обединените патриоти\" Валери Симеонов арбитражното решение бе обжалвано пред Върховния касационен съд. Той върна делото в БТПП и арбитражът прекрати производството си по казуса, защото откри, че няма компетентност да разглежда спора. В отговор депутат от \"Атака\" (коалиционен партньор на НФСБ на Симеонов в \"Обединените патриоти\") внесе спешно  поправки в Закона за приватизация , които да освободят със задна дата Кирил Домусчиев от плащането. Макар да бяха обобщени от Симеонов като \"спасяването на редник Киро\", текстовете минаха безпроблемно през пленарната зала с подкрепата на ГЕРБ и ДПС. По-късно обаче ветото на президента над закона стана единственото, което парламентът уважи и в крайна сметка текстовете не бяха приети. След като загуби делото за промяната на приватизационния договор, \"Кей Джи Маритайм Шипинг\" е осъдена да плати на агенцията по приватизация такси за водения спор от 2.19 млн. лв. Сумата е била погасена. Винаги досега дружеството си е плащало начислените му неустойки за неизпълнение на следприватизационните си ангажименти, обясниха от ведомството, цитирани от \"Медуапул\". По данни на изданието на приватизатора към момента са наложени три неустойки, последната от които е от февруари 2019 г. Тя е за неспазване на числеността на персонала през 2017 г. и е за 1.014 млн. лв., а срокът за погасяването ѝ тече в момента. Макар флотът, който допреди приватизацията е имал над 2800 служители, да е бил длъжен да поддържа персонал от 2360 заети между 2012 и 2019 г., през 2017 г. те са били само 907 души според финансовия отчет за същата година на \"Кей Джи Маритайм Шипинг\".", "date": "2019.03.05", "title": "Все още не е известен размерът на неустойката на Домусчиеви заради БМФ"}
{"url": "https://www.dnevnik.bg/razvlechenie/2019/03/05/3399755_igra_na_tronove_s_nai-dulgata_bitka_v_televiziiata_i/", "text": "\"Игра на тронове\" има богата история в създаването на запомнящи се битки. Но неговите продуценти твърдят, че финалната битка в осмия сезон е нещо, \"което никога не е правено както в телевизията, така и в киното\", съобщи пред сп. \"Ентъртейнмънт уийкли\" един от изпълнителните продуценти на сериала, Брайън Когман.  Продуцентите на \"Игра на тронове\" твърдят пред списанието, че сражението между армиите на живите и мъртвите ще бъде битката с най-дълга продължителност в историята на телевизията и киното. Нощните снимки са били изключително изтощителни за екипа на сериала. Те са продължили цели 11 седмици при температури близки до нулата, леденостуден дъжд, пронизващ вятър и кал, в която актьорите са затъвали до колене. Една от основните актриси е колабирала на снимачната площадка и е трябвало бъде извикан медицински екип. Коментарите на актьорите за работата по битката също са цветисти. Днес излезе и официалният трейлър на последния сезон на \"Игра на тронове\". Актьорите  За Мейзи Уилямс, която влиза в образа на Аря Старк, това е първата голяма битка в сериала. Актрисата е била предупредена от режисьора да тренира усилено, \"защото ще бъде наистина тежко\". \"Но нищо не може да те подготви за физическото изтощение от снимките. Те продължават нощ след нощ, отново и отново. Не можеш да си позволиш дори да се разболееш, така че трябва да се грижиш за себе си, защото има толкова много за вършене, което никой друг не може да направи. Има моменти, в които просто се чувстваш счупен като човешко същество и ти идва да плачеш\", коментира актрисата. Чувствата на Уилямс споделят и актьори от сериала, за които подобни сцени не са новост, като Иън Глен, на когото е поверена ролята на сър Джора Мормон. \"Това е най-неприятното изживяване, което съм имал с \"Игра на тронове\", отбелязва той. \"Истински тест, който те кара да се чувстваш много зле. Заспиваш в седем сутринта и когато се събудиш около обяд, още се чувстваш толкова скапан, че не можеш да правиш каквото и да е. Нямаш никакъв личен живот. Всички актьори са изнемощели. Но без да влезеш дълбоко в този процес, крайният резултат няма да бъде в тон с духа на \"Игра на тронове\", казва Глен. Рори Маккан, който играе Сандор \"Хрътката\" Клегейн, е по-лаконичен: \"Всеки от нас се надява никога повече да не му се налага да прави нещо подобно.\" Заснемането на битката  Създателите на \"Игра на тронове\" твърдят, че епизодът с битката при Уинтърфел между армиите на живите и мъртвите вероятно е бил най-трудният за продуциране епизод в историята на телевизията. За да изглежда всичко реално, в Северна Ирландия е бил построен нов декор на замъка и околностите около него в реални размери. По този начин режисьорът на епизода Мигел Сапочник, който вече взе награда \"Еми\" за режисурата на \"Битката на копелетата\" от шестия сезон на сериала, е искал да създаде по-реалистично усещане и да избегне използването на прекалено много специални ефекти.  При подготовката за снимките Сапочник се е опитал да намери най-дългата непрекъсната битка в историята на киното. Според него това е \"Битката при Шлемово усое\" от \"Властелинът на пръстените: Двете кули\" със своите 40 минути. Друга особеност на последната битка в сериала е, че в нея са участвали почти 20 от главните герои в \"Игра на тронове\". Това е било поредното предизвикателство за режисьора и за да се справи с тази нелека задача, Сапочник е искал от актьорите да знаят какво се случва с героите им и когато не са били пред камерата. Първият епизод от осмия сезон на \"Игра на тронове\" ще бъде излъчен на 14 април.", "date": "2019.03.05", "title": "\"Игра на тронове\" с най-дългата битка в телевизията и киното, твърдят продуцентите"}
{"url": "https://www.dnevnik.bg/bulgaria/2019/03/05/3399933_vseki_treti_bulgarin_raboti_sednal_otchete_evrostat/", "text": "На всеки трети българин работата е свързана с това да стои седнал. Това показват данни от анализ на европейската статистическа агенция Евростат за пазара на труда в страните от ЕС за 2017 г. Общо 34.8% от българите прекарват работния си ден седнали, като средният показател за ЕС е 39 на сто. От Евростат уточняват, че в сектора попадат програмисти, работещи в кол-центрове и офиси, шофьори и др. Най-много работещи на стол има в Холандия, където те са 55.1%. Германия и Люксембург са другите две страни, в които над половината от работещите са седнали през деня. Най-малко са те в Гърция, където са почти 21 на сто, а в Румъния са 25.3%. България е на пето място в ЕС по хора, на които им се налага да са прави по време на работа. Те са общо 28.4% при среден показател 20% за ЕС. Такъв тип работа имат учителите, продавачите в магазини и др. Пред страната ни са само Испания, Румъния, Малта и Италия. Едва 7 на сто от работещите в Литва се занимават с дейности, които изискват да са прави през деня. Естония и Финландия допълват тройката в дъното на класацията. 28.2 от българите работят лека физическа работа, като в тази графа попадат автомонтьори, медицински сестри, сервитьори, бармани и др. Страната е само на 2% зад средния за ЕС показател. Близо 9 на сто пък са българите, които се занимават с тежък физически труд. Те работят основно в строителството и минната индустрия. 12 на сто от жителите на ЕС са заети с подобен тип работа.", "date": "2019.03.05", "title": "Всеки трети българин работи седнал, отчете Евростат"}
{"url": "https://www.dnevnik.bg/sport/2019/03/05/3399858_real_madrid_i_posttravmatichniiat_stres_sled/", "text": "Как ще се отрази на \"Реал\" продажбата на  Кристиано Роналдо в \"Ювентус\" ? Това беше въпросът с повишена трудност пред клуба от Мадрид през лятото, след като изненадващо португалецът напусна кралския клуб след девет много успешни сезона. Очаквано беше \"Реал\" да има трудности след раздялата с играч, спечелил 15 трофея в рамките на девет години и отбелязал 450 гола в 438 мача за тима. По-важното беше как точно ще играе отборът без своята най-голяма звезда и дали ще успее да спазва високите стандарти, които бяха наложени. И достатъчни ли са 117-те милиона евро, които мадридчани получиха за португалеца, за да компенсират пораженията на терена? Шест месеца (колкото минаха от началото на сезона) са достатъчно дълъг период да бъде направено сравнение за \"Реал\" със и без Роналдо. Тази половин година се оказа мъчителна за \"Реал\", който изглежда като съвсем различен отбор от този, който преди по-малко от година вдигна за трети пореден път купата в Шампионската лига. В рамките само на четири дни мадридчани загубиха два пъти поред у дома от  \"Барселона\" - 0:3  за Купата на краля и  0:1 за първенство , което ги елиминира от битката и на двата фронта. Спасителният пояс на \"Реал\" за пореден път се оказва Шампионската лига, където поне засега тимът продължава. \"Сухият\" режим С оглед представянето на \"Реал\" през сезон 2017-2018 и настоящия 2018-2019 разликата не е толкова голяма. И преди година през март \"Реал\" вече беше загубил шанс за титлата в Ла Лига и беше отпаднал от Купата на краля, като последната му опция беше Шампионската лига. Преди година обаче \"Реал\" имаше далече повече вкарани голове – 106 срещу 87 в момента. Това е и първият случай в последното десетилетие, в който \"Реал\" не успява да достигне границата от 100 отбелязани гола до началото на март. Само Роналдо беше вкарал 29 гола за същия период от миналия сезон, преди да завърши с общо 44 в последната си година с белия екип. За момента топ реализатор на \"Реал\" е Карим Бензема с 20 гола. Гарет Бейл, който играе по-рядко при новия треньор Сантяго Солари, е с 13, а капитанът Серхио Рамос има 11. Отсъствието на португалеца и головете, които той носеше, си проличаха най-вече в големите мачове. В четирите сблъсъка с \"Барселона\" през сезона мадридчани успяха да се разпишат само два пъти, като и двата пъти бяха на \"Камп ноу\". Първо при 1:5 в шампионатния мач, а после и в първия полуфинал за Купата на краля (1:1). В четирите срещи \"Реал\" е отправил общо 65 удара, или средно по 16.3 на мач. След напускането на Роналдо \"Реал\" беше изправен и пред два срамни факта, които бяха немислими в ерата на португалеца на \"Сантяго Бернабеу\". През октомври не успя да се разпише в четири поредни мача, най-слабото подобно представяне от 1985 г. насам. След това тимът записа и четири двубоя без победа, което не се беше случвало от 11 години. Да надскочиш себе си \"Всеки отбор би страдал от липсата на играч като Роналдо. Мисля, че е почти невъзможно той да бъде заменен, от когото и да е. Неговото напускане доведе до промени в \"Реал\" и единственото, което можем да направим, е другите играчи да поемат повече отговорност в атака, да опитаме друг да поеме ролята му\", каза Модрич ден преди  осминафиналния мач реванш с \"Аякс\" в Шампионската лига . Според хърватина това е лесно да се каже, но трудно да се осъществи. Според носителя на \"Златната топка\" \"Реал\" не бива да се предава. \"Ясно е, че е трудно да се вкарат 50 гола от един играч, но може би ако всеки опита да прави това, което не е успявал преди, ще се получи. Ако двама или трима вкарат по 10 или 20 гола, тогава няма да имаме толкова големи проблеми\", добави хърватинът. Напълно (не)подготвени Липсата на Роналдо си личи най-вече у съперниците на \"Реал\". Ако преди португалецът успяваше, дори когато не бележи, да ангажира повече хора от противниковата защита около себе си, сега не се забелязва подобно нещо. Бившият треньор на \"Реал\" Жозе Моуриньо, който работеше с Роналдо в продължение на няколко сезона, не вижда достатъчно влияние от останалите звезди в тима. \"Винаги, когато изгубиш най-важния си футболист, този, който вкарва по 30, 40 или 50 гола на сезон, трябва да подходиш различно. В \"Реал\" не виждаме достатъчно принос от крилата, те сякаш отсъстват, а за този отбор играта по фланговете винаги е била ключова. Сега Бензема вкарва, дори повече от преди, но това не се оказва достатъчно, другите не му помагат\", смята Моуриньо. Португалският специалист очаква \"Реал\" да бъде много активен на трансферния пазар през лятото и да опита да замени Роналдо. \"Може и да закъснеят една година, но Роналдо не се заменя от днес за утре, той е играч, който винаги е бил в собствена лига.\"", "date": "2019.03.05", "title": "\"Реал\" (Мадрид) и посттравматичният стрес от продажбата на Роналдо"}
{"url": "https://www.dnevnik.bg/kultura/2019/03/05/3399999_aleksandur_morfov_revoljucionnoto_vduhnovenie_na/", "text": "Когато спектакълът \"Хъшове\" бъде изпълнен пред публиката на 22 март, това ще е неговото представление номер 300 на сцената на Народния театър \"Иван Вазов\". По този повод, както и по повод националния празник 3 март, неговият режисьор Александър Морфов говори за загубените си надежди по България, която нарича \"страната на живите мъртви\" в интервю за Би Ти Ви, излъчено навръх празника.  За предстоящото юбилейно представление на \"Хъшове\" Морфов, който наскоро отбеляза юбилей на \"Животът е прекрасен\" в Народния театър и на \"Бурята\" в театър \"Комиссаржевская\" в Санкт Петербург, планира да събере децата и внуците на участниците в спектакъла през годините. Нещо подобно прави и преди време за 250-ото му излизане на сцената в столицата. Правейки паралел с творбата, режисьорът казва: \"Всъщност Дунавът на нашия народ е неговата кръчма - ресторантът, през който трябва да се премине, за да се мине от другата страна на Дунава, да се спаси Левски, да се спаси движението и да се освободи България. Всичките добри пожелания, възторзи, мечти, ентусиазъм, революционно вдъхновение свършват с ентусиазма на третата чаша, след което се прибираме кротки и тихи, за да си легнем на топло и да се молим, че не са чули какво сме говорили.\" Той допълва, че в мечтите си вижда \"България, за която говори Левски. България на Ботев. Тази България - възрожденската, за която мечтаеха всички хъшове и която на тласъци минаваше през състояния на възторг, надежда и не след дълго отново биваше убита, омерзена, унищожена.\" После споделя: \"От мен няма да чуете нищо добро за онова, което се случва в тази държава. 30 години повтарям едно и също нещо. Не е имало правителство, срещу което аз да не съм се борил.\" Той описва личната свободата като състояние, в което \"да не си слуга - да не упражняват върху теб собствените си безочия и собствените си стремежи.\" Според него той е \"свободен, в смисъл че не изпълнявам ничии стремежи, ничии задачи. В този смисъл може и да съм омерзен, но съм свободен\". \"Объркан народ сме\", казва още Морфов, за когото сме се превърнали в защитната стена, която се опитва \"да предпази Запада от нахлуващите от изток опасности\". \"Затова сме събрали толкова много жлъч и толкова много мъка и толкова мечти и надежди, че някой ден няма да сме стена, а ще бъдем част от една друга общност.\" \"Сам не можеш да пробиеш стената, а ние никога няма да се обединим\", обаче смята той. \"Уроците на историята са много показателни. Кога успяхме да се обединим? 1990 г. направихме митинги от един милион души и само след две години да се изпокарат, да си издерат очите, да се разделят на хиляда фракции и всичко онова, което те проповядваха като великата идея на демокрацията се разпадна в техните низки, мръсни интереси да разпределят, да разграбят държавата.\" Той описва управляващите още като \"октопод, който никога няма да се насити\". На въпроса дали е хъш отговаря с обяснението какво означава това: \"Да бъдеш човек, който да мине през каквито и да е изпитания като глад, бедност, мизерия и да продължава да таи в себе си чувството на надеждата, че един ден ще дойде времето да мине Дунава и да освободи тази държава. И май вече не съм хъш. Май загубих надеждата, че ще минем Дунава и ще освободим тази държава от игото на алчността, на цинизма, на бруталността.\" \"Изморих се да се надявам. И май вече не се надявам... На ден в тази държава умират десетки хиляди хора - от старост, от болести. Лошото е, че на ден умират и десетки хиляди надежди. Заедно с надеждите донякъде умират и тези хора и ние се превръщаме в държавата на живите мъртви. Защото човекът без надежда е почти мъртъв човек. Как живее човек без надежда? Отива да работи, за да получи едни мизерни пари за своя труд, с които да се опита едвам-едвам да изхрани семейството си. Да се превърне в жертва на хиляди измамници, за да събере пари за Коледа или да купи подарък на детето си. Какъв е тоя човек? Полужив\", казва режисьорът почти през сълзи.  Ако беше част от времето на \"Немили-недраги\" и \"Хъшове\", Морфов смята, че е нямало да живее дълго. \"Щяха да ме утрепят много бързо. Не мога да се приспособявам. Много съм избухлив и губя чувството за самосъхранение.\" Той признава още, че е много черноглед, но и че черногледството му е провокирано от положението на хората, които нямат сили \"да се борят с арогантността и прийомите, ходовете на цялата мафия, която ни управлява\". А на финала завършва с думите: \"Шипка е един красив символ, който е като короната на нашата нещастна България.\"", "date": "2019.03.05", "title": "Александър Морфов: Революционното вдъхновение на България свършва с ентусиазма на третата чаша"}
{"url": "https://www.dnevnik.bg/sviat/2019/03/05/3399867_ruska_investicionna_banka_e_rukovodila_izpiraneto_na_9/", "text": "Глобална схема за изпиране на 8.89 млрд. долара е ръководена от някогашната най-голяма частна инвестиционна банка в Русия и е свързана с управляващите в Москва. Това се твърди в разследване на базирания в Сараево Център за изследване на корупцията и организираната престъпност ( OCCRP ). Публикуваният вчера материал разказва за т.нар. \"Пералня на \"Тройка\". Има се предвид инвестиционната компания \"Тройка Диалог\", основана през 1991 г. и днес част от Sberbank CIB (финансовият конгломерат \"Сбербанк\" купи \"Тройка\" за 1 млрд. долара през 2012 г.). Новата схема засегна и големи европейски банки като \"Райфайзен\", чиито имена вече се свързват с разследвания за предполагаемо пране на руски активи заедно с датската  \"Данске банк\"  и шведската \"Суедбанк\". Разкритията \"описват мрежа от банкови отношения, използвана за износ на средства от престъпници в бившия Съветския съюз до западни държави, често през Естония и Литва,\"  пише \"Блумбърг\" . Милиарди от Русия, но през банки от Австрия и Германия Управляваната от руско-арменския инвестиционен банкер Рубен Вардарян организация според същото разследване е ръководела схемата от 2006 до 2013 г. В \"пералнята\" са участвали най-малко 75 взаимосвързани офшорни компании, като поне 35 от тях са имали сметки в \"Укио банкас\" - литовска банка, затворила през 2013 г. \"Милиарди долари от Русия\" са били наливани в сметки в \"Укио банкас\" в схемата на \"Тройка Диалог\", са казва в текста. Средствата се разбивали на по-малки суми и се прехвърляли между компаниите - участници в \"пералнята\", преди да се изпратят до \"различни получатели, известни и неизвестни\". Повечето транзакции са били фалшиви, подкрепени от документи, изготвени за търговията на несъществуващи стоки. От системата парите излизали чрез банкови сметки на Запад, основно чрез германски и австрийски банки. Не е известно дали всичко това се е случвало със знанието на президента и изпълнителния директор на \"Тройка Диалог\" Варданян, считан за прозападна фигура. В интервю той казва, че организацията му не е вършила нищо нередно - правила същото като други инвестиционни банки по това време - но и че не е можел да знае за \"всички сделки на компания с такъв размер\" (приходи от десетки милиарди годишно между 2006 и 2010 г.). Работата със западни банки е била нужна, тъй като Литва още не е била в еврозоната и е имала нужда от кореспондентски сметки, за да извърши транзакциите в евро. След разследването акциите на австрийската \"Райфайзен банк\" спаднаха с над 12% на борсата във Виена по данни на фонда  Hermitage Capital , цитирани от руското онлайн издание  The Bell  (според \"Блумбърг\" по-късно днес сривът е достигнал 15 на сто). Засегнати според същата публикация са и тези на датската Nordea (с 6.5%), споменавана от \"Блумбърг\" още преди разследването като участник в подобна схема, и на холандската ING (с 3.6 на сто), също отбелязана в текста на OCCRP. С по-малко са засегнати акциите и на други западни банки в разследването. Познато име Разследването сочи, че политици и фигури от престъпния свят са имали възможност да изпират средства, укриват данъци, скриват активи в чужбина и други. Споменава се името на  Сергей Ролдугин  - виолончелист и дългогодишен приятел на президента Владимир Путин, който фигурираше и в \"Досиетата от Панама\". Чрез последната \"пералня\" той е получил 69 млн. долара, твърди OCCRP. Това е четвъртото подобно разследване на OCCRP - в последните години центърът писа за вече известните Proxy Platform,  \"Руска пералня\"  и  \"Азербайджанска пералня\" . Последното става възможно след един от най-големите течове на информация за банкови транзакции, получен и с помощта на литовския новинарски сайт 15min.lt. В теча се съдържа информация за 1.3 млн. транзакции на обща стойност 470 млрд. долара и свързващи 238 хил. компании и физически лица. Това е само \"върхът на айсберга\", казва съоснователят на OCCRP Паул Раду за  \"Свободна Европа\" . Според него подобни схеми обслужват престъпни групи като \"наркотрафиканти от Мексико\". В разследването се казва още, че схемата се използва за тайни инвестиции, \"черни каси\" (средства, използвани от политиците за нерегламентирано влияние), укриване на данъци и много други. Чрез нея е можело бизнесмени и политици тайно да си купуват дялове в държавни компании или недвижими имоти в Русия и извън нея, макар в официалните документи собствениците на офшорните компании, дали възможност за това, да са арменски фермери в отдалечени райони. Част от средствата са дошли от финансови измами на високо ниво като случая \"Магнитски\", завършил със смъртта на адвоката Сергей Магнитски в руски затвор след твърденията му, че длъжностни лица са ощетили държавата с 230 млн.", "date": "2019.03.05", "title": "Руска инвестиционна банка e ръководила изпирането на $9 млрд. през Литва, твърди разследване"}
{"url": "https://www.dnevnik.bg/sviat/2019/03/05/3400041_lukashenko_poiska_po-blizki_vruzki_s_nato_v_razgara_na/", "text": "Президентът на Беларус Александър Лукашенко, който преди време беше наричан \"последният диктатор в Европа\", каза днес, че има силно желание за по-добри връзки с НАТО, предаде \"Асошиейтед прес\". Агенцията отбелязва, че Лукашенко е казал това на фона на преговорите за цените на внасяния от Русия петрол. Беларуският президент, който по-рано тази година  прекара една седмица на гости при руския си колега  Владимир Путин, заяви на заседание на правителството, че страната трябва да търси \"отношения с НАТО, основани на взаимно уважение, което да спомогне за засилване на нейната сигурност\". Изказването на Лукашенко дойде на фона на продължаващите петролни преговори с Русия. Беларус рискува да губи над 400 млн. долара годишно, след като Русия обяви, че повишава цената на петрола, който й продава. Отношенията на Беларус с Европейския съюз и НАТО са обтегнати от години заради нарушаването на човешките права и преследването на дисидентите в бившата съветска република, отбелязва АП. /БТА", "date": "2019.03.05", "title": "Лукашенко поиска по-близки връзки с НАТО в разгара на преговори с Русия"}
{"url": "https://www.dnevnik.bg/sviat/2019/03/05/3400049_bombi_sa_bili_izprateni_do_dve_letishta_i_gara_v_london/", "text": "Британската полиция разследва получаването на подозрителни пратки с взривни устройства в две от седемте летища на Лондон и гара в центъра на столицата, предаде \"Ройтерс. Бомбите са били изпратени до \"Хийтроу\" - второто най-натоварено летище в света - и летище \"Лондон сити\", както и до гара \"Ватерло\". Пратките, доставени по-рано днес, изглежда, \"са способни да възпламенят малък пожар, когато бъдат отворени\". Никой не е бил ранен, но контратерористичният отдел към лондонската полиция разследва случая.", "date": "2019.03.05", "title": "Бомби са били изпратени до две летища и гара в Лондон"}
{"url": "https://www.dnevnik.bg/sviat/2019/03/05/3400051_miliarderite_v_sveta_sa_zagubili_400_mlrd_za_godina/", "text": "Броят на доларовите милиардери в света е намалял миналата година с 55 души до 2153-ма. Това съобщи днес  американското списание \"Форбс\" , цитирано от ТАСС и БТА, обявявайки списъка на най-богатите хора в света. Най-силно са намалели милиардерите в Азиатско-тихоокеанския регион, особено в Китай, които тази година са с 49 по-малко. Свръхбогаташите са се увеличили единствено в Бразилия и САЩ. В САЩ те са 609, 14 от които влизат в първа двайсетица. Следват китайските - 324-ма души - а от европейските едва двама са сред първите 20. Оценката за състоянието на президента на САЩ Доналд Тръмп е непроменена и според \"Форбс\" той има 3.1 милиарда долара. Неговите девет небостъргача в Ню Йорк, сред които е и известната \"Тръмп тауър\" на 5-о авеню, са почти половината от състоянието му. А клубовете и голфигрищата, които са негова собственост, са оценени на 550 млн. долара, уточни АФП. Общото богатство на доларовите милиардери в света изданието оценява на 8,7 трилиона долара, което е с 400 милиарда по-малко спрямо миналата година. Част от богатството си са загубили 994 милиардери. Без промяна на върха Тройката на най-богатите хора на планетата остава неизменна спрямо миналата година. На първо място отново е основателят на Амазон (Amazon) Джеф Безос със 131 млрд. долара, следван от основателя на Майкрософт (Microsoft) Бил Гейтс с 96,5 млрд. долара и ръководителя на инвестиционния фонд Бъркшър Хатауей (Berkshire Hathaway) Уорън Бъфет с 82,5 млрд. долара. Четвърти отново е шефът на френската група за луксозни стоки \"Луи Вюитон\" Моет Хенеси (LVMH - Louis Vuitton Moet Hennessy) Бернар Арно със 76 млрд. долара. Основателят на \"Фейсбук\" (Facebook) Марк Зукърбърг обаче е загубил петата си позиция и тази година е едва осми със състояние от 62.3 млрд. долара. Сред жените най-богата е наследницата на френската козметична империя \"Л'Ореал\" (L'Oreal) Франсоаз Бетанкур Майерс, чието богатство се оценява на 49,3 млрд. долара. В общия рейтинг на най-богатите хора в света тя е на 15-о място. След нея се нарежда дъщерята на основателя на търговската верига \"Уолмарт\" (Walmart) Алис Уолтън с 45.3 млрд. долара и внучката на основателя на компанията за сладкарски изделия \"Марс\" (Mars) Жаклин Марс с 23.9 млрд. долара. 98 руснаци Най-богатият руснак според \"Форбс\" е президентът на компания Новатек Леонид Михелсон със състояние 24 млрд. долара, който е на 32-о място в общата класация на най-богатите хора на планетата. Втори сред руснаците е Владимир Лисин с 21.3 млрд. евро, който е на 45-о място в списъка на Форбс\", а трети е президентът на \"Лукойл\" Вагит Алекперов с 20.7 милиарда долара. Общо с класацията на \"Форбс\" тази година са влезли 98 руснаци, информира ТАСС. Най-младата милиардерка в света е  21-годишната американка Кайли Дженър  с богатство от 1 млрд долара и 2057-а в класацията. /БТА", "date": "2019.03.05", "title": "Милиардерите в света са загубили $400 млрд. за година, Тръмп е на 715-о място"}
{"url": "https://www.dnevnik.bg/sport/2019/03/05/3399737_fotogaleriia_karate_trenirovka_v_snejnite_planini_na/", "text": "Членове на киокушин карате клуб тренират на снега в планините в Сулеймания, Ирак.", "date": "2019.03.05", "title": "Фотогалерия: Карате тренировка в снежните планини на Ирак"}
{"url": "https://www.dnevnik.bg/skorost/2019/03/05/3399558_fotogaleriia_premierite_na_avtosalona_v_jeneva_-/", "text": "Освен серийните модели на автосалона дебютираха и интересни концептуални автомобили. В тази галерия са събрани по-интересните от тях.  \"Ауди Q4 и-трон концепт\" е кросоувър с дължина 4.60 метра. Задвижва се от два електромотора с обща мощност малко над 300 конски сили.", "date": "2019.03.05", "title": "Фотогалерия: Премиерите на автосалона в Женева - концептуалните модели"}
{"url": "https://www.dnevnik.bg/sviat/2019/03/05/3400053_armiiata_v_aljir_se_zareche_da_pazi_stranata_ot/", "text": "Алжирската армия обеща днес да гарантира сигурността и да не позволи връщането на страната към \"болезнените години\". \"Армията ще продължи да държи здраво юздите и да поддържа завоеванията на сигурността\", каза началникът на алжирския генщаб Гаид Салех в реч, цитирана от ДПА. Той говори на фона на масовите протести срещу решението на болния 82-годишен президент Абделазиз Бутефлика  да се кандидатира за пети мандат  начело на страната в изборите на 18 април. Салех обвини някои партии, че се опитват да върнат Алжир обратно \"в годините на болка и страдания\", визирайки гражданската война от 90-те години, избухнала след решението на властите да анулират избори, които със сигурност щяха да бъдат спечелени от ислямистите. \"Тези партии се боят да видят един сигурен и стабилен Алжир\", каза висшият военен в страната. Масовите протести продължават, въпреки твърдението на Бутефлика, направено в опит да успокои страстите, че не възнамерява да изкара пълен нов мандат, ако бъде избран. Хиляди студенти протестираха в столицата Алжир и в други градове - Тизи Узу, Анаба, Блида и Константин, с искания Бутефлика да се оттегли. В столицата полицията прибягна до сълзотворен газ, за да не позволи на демонстрантите да се отправят към президентския дворец, съобщиха свидетели. /БТА", "date": "2019.03.05", "title": "Армията в Алжир се зарече да пази страната от връщане към \"болезнените години\""}
{"url": "https://www.dnevnik.bg/bulgaria/2019/03/05/3400074_banka_za_kurma_otvori_vrati_v_sofiia/", "text": "Единствената банка за майчина кърма в София отвори врати днес, съобщи БНТ. През последната година тя беше ремонтирана с 1 милион лева на Столичната община. Заради прекъсването, сега банката има нужда от повече дарители на кърма, за да заработи нормално. След ремонта сградата на банката за майчина кърма е санирана изцяло, подменена е дограмата, а помещенията са обновени. Сменено е и част от медицинското оборудване, като предстои купуване на още специализирана техника. От днес тук вече приемат кърма, която дарителките могат да донесат на място или да бъде взета от дома им. \"Единственото условие е да има желание да дари излишното количество кърма, което остава след като накърми собственото си бебе и да бъде здрава\", обяснява д-р Мария Русинова, директор на банката. В банката вече има доста обаждания на майки, но повечето искат да вземат кърма. Затова се търсят предимно дарителки, още повече че процеса по събиране и изследване на кърмата изисква доста време. \"Всички знаем, че кърмата е най-добрата храна за новородените и малките бебета. Затова искам да призова майките, които имат повече кърма, да се свържат с нас, на нашите телефона, на нашия сайт и да помогнат с кърмата си да нахраним нуждаещи се бебета\", каза д-р Цветомира Борисова. С предимство за получаване на кърма са недоносените бебета, както и новородени, чиито майки по медицински причини не могат да кърмят. За тях кърмата е безплатна. Майките на здравите бебета я получават срещу символично заплащане.", "date": "2019.03.05", "title": "Банка за кърма отвори врати в София"}
{"url": "https://www.dnevnik.bg/photos/2019/03/05/3399807_fotogaleriia_minuta_mulchanie_ot_shanel_za_karl/", "text": "Френската модна къща \"Шанел\" почете покойния си творчески директор   по време на представянето на последната му колекция за марката в Седмицата на модата в Париж тази сутрин. На снимката: Моделът Кара Делевин (вляво) и част от нейните колежки, които не успяха да сдържат сълзите си в края на представянето в \"Гран пале\".", "date": "2019.03.05", "title": "Фотогалерия: Минута мълчание от \"Шанел\" за Карл Лагерфелд"}
{"url": "https://www.dnevnik.bg/photos/2019/03/05/3399647_fotogaleriia_svetovnite_snimki_na_denia_-_5_mart_2019_g/", "text": "Момент от втората вечер на карнавалния парад в Рио де Жанейро, Бразилия", "date": "2019.03.05", "title": "Фотогалерия: Световните снимки на деня - 5 март 2019 г."}
{"url": "https://www.dnevnik.bg/evropa/2019/03/06/3399830_mnogo_li_sa_prestupnicite_sred_bejancite_v_germaniia/", "text": "Председателят на Европейския съвет Доналд Туск призова избирателите на континента да отхвърлят антиевропейските партии, които по думите му са били създадени от чужди сили и може да се опитат да използват предстоящите евроизбори, за да получат влияние в Брюксел, предаде \"Ройтерс\". Туск отправи едно от най-острите предупреждения от страна на съюза по повод перспективата открито антиевропейски партии да постигнат добри резултати на изборите за Европейски парламент през май. \"Има външни антиевропейски сили, които искат – открито или тайно – да окажат влияние върху демократичния избор на европейците\", заяви Туск, определяйки като пример за това резултата от референдума за излизането на Великобритания от ЕС през 2016 г. \"И това отново може да се случи с изборите за Европейски парламент през май. Не позволявайте на политически партии, които са основани от външни, враждебни към Европа сили, да взимат решения за ключови приоритети на ЕС и за ръководството на европейски институции\", допълни той. Туск похвали  предложените от френския президент Еманюел Макрон  реформи, представени в статия, озаглавена \"За европейско обновление\".  Сред тях са  създаване на нова европейска агенция за закрила на демокрацията, защита от кибератаки и пропаганда и от чуждестранно финансиране за политически партии. \"Не можем да чакаме възраждането на Европа. Възраждането на Европа трябва да започне сега\", допълни Туск.", "date": "2019.03.05", "title": "Туск предупреди за враждебни, финансирани отвън, партии преди евроизборите"}
{"url": "https://www.dnevnik.bg/evropa/2019/03/06/3399859_zashto_stranite_ot_es_i_evropeiskata_komisiia_se_karat/", "text": "  Сред страните - членки на ЕС, рядко цари толкова голямо единодушие: 27 от 28-те държави в ЕС  отхвърлиха едно предложение  на Европейската комисия за борба срещу прането на пари по света. Става дума за следното: преди месец Еврокомисията представи списък с 23 \"високорискови\" държави и територии, които отхвърлят борбата срещу прането на пари. С този \"черен списък\" ЕК иска да задължи банките в ЕС да подхождат много внимателно към сделки с изредените страни. Под \"пране на пари\" ЕС подразбира вкарването в нормалния паричен поток на необложени с данъци печалби, които биват депозирани в различни банкови сметки или пък се използват за закупуване на недвижими имоти. Много често тези печалби произлизат от търговия с наркотици, проституция и организирана престъпност. Очевидно страните - членки на ЕС, отхвърлят този \"черен списък\" на ЕК, защото в него са включени Саудитска Арабия и принадлежащи към САЩ територии. Но защо? Защото явно САЩ и Саудитска Арабия са оказали силен дипломатически натиск, за да бъдат изключени от \"черния списък\". На срещата на върха между ЕС и Лигата на арабските държави, която се проведе миналия понеделник, британският правителствен ръководител Тереза Мей и федералният канцлер Ангела Меркел са провели двустранни разговори със саудитския крал. Според публикация във \"Файненшъл таймс\" крал Салман е повдигнал темата в Шарм ел Шейх и е предупредил за евентуални финансови последствия. Остри критики от САЩ  Някои страни членки като Холандия, които също минават за данъчни оазиси в самия ЕС, се противопоставят остро на \"черния списък\" на ЕК. Той обхваща много повече страни и територии, отколкото списъкът на международната организация Financial Action Task Force, която играе водеща роля в борбата срещу прането на пари. Нейният списък включва само 13 държави. Саудитска Арабия не е там, нито пък принадлежащите към САЩ територии Гуам, Пуерто Рико, Вирджинските острови и Американска Самоа. ЕК обаче иска да \"очерни\" и тези територии. Постоянният представител на САЩ в ЕС Гордън Сънланд окачестви списъка на европейците като \"чиста политическа маневра\". Той предупреди ЕС да не подклажда спорове с американското правителство и други съюзнически нации. Сега в спора за данъчните оазиси и \"перачниците на пари\" отново на ход е ЕК. Според неин говорител, ЕК е задължена да представи т.нар. \"черен списък\" съгласно европейската директива срещу прането на пари. Сега ЕК вероятно отново ще анализира страните и ще изготви нов списък, който трябва да бъде одобрен от страните членки. ЕК отхвърли обвиненията, че критериите, по които са оценявани страните, били \"непрозрачни\". \"Критериите за оценка са разработени в сътрудничество със страните членки\", заяви говорителят на ЕК Мина Андреева. Тя препоръча на финансовите министри от ЕС да се занимаят с оспорвания списък на срещата си на 11 март. \"Списъкът представлява сериозен напредък в борбата срещу мръсните пари\", заяви германският евродепутат Свен Гиголд при представянето на първоначалния \"черен списък\" на ЕК в средата на февруари. Сега обаче не е ясно какво ще остане от него. Тази (миналата - бел.ред.) седмица разследваща комисия на Европейския парламент (ЕП) даде много лоша оценка на страните членки по отношение на \"данъчните оазиси и прането на пари\". \"Въпреки многото пропуски, които бяха констатирани при скандалите в Люксембург и Панама, някои страни членки все още не са готови за промени\", четем в доклада на ЕП. \"Европа има сериозен проблем\" Датският социалдемократ Йепе Кофод заяви, че в това отношение Европа има \"много сериозен проблем\". \"Много страни членки нямат политическата воля за действие, тъй като самите те функционират като данъчни оазиси и осигуряват най-ниските данъчни ставки за големи концерни\", допълни той. В доклада на ЕП се споменават Холандия, Люксембург, Белгия, Кипър, Малта, Ирландия и Унгария. ЕП отправя критика и срещу Германия заради това, че не е сложила край на т.нар.  Cum-Ex  сделки, с които се източват данъчни средства. Освен това ЕП настоява за създаването на европейска служба за трансгранична борба срещу прането на пари и укриването на данъци. Досега страните членки отхвърлят това предложение. А ето и как изглежда първоначалният \"черен списък\" на ЕК: в него са включени Афганистан, Американска Самоа, Бахамските острови, Ботсвана, Вирджинските острови, Гана, Гуам, Етиопия, Иран, Ирак, Йемен, Либия, Нигерия, Пакистан, Панама, Пуерто Рико, Самоа, Саудитска Арабия, Сирия, Северна Корея, Тринидад и Тобаго, Тунис, Шри Ланка.", "date": "2019.03.05", "title": "Защо страните от ЕС и Европейската комисия се карат за мръсните пари"}
