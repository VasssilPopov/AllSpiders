{"url": "https://www.dnevnik.bg/sport/2018/05/24/3184691_maurisio_pochetino_podpisa_nov_dogovor_s_totnum_do/", "text": "Мениджърът на \"Тотнъм\"  Маурисио Почетино  удължи договора си с тима и ще остане в Северен Лондон до 2023 г., обявиха \"шпорите\". Аржентинският специалист, който пое състава през 2014 г. изведе \"Тотнъм\" до две поредни класирания в Топ 4 в последните три сезона. \"Много съм доволен, че постигнахме договорка и удължихме договора на Маурисио\", каза президентът на \"шпорите\" Даниел Леви. Заедно с Почетино в \"Тотнъм\" остават членовете на треньорския му щаб Хесус Перес, Мигел Д’Агостино и Тони Хименес. Аржентинският специалист ще има честта и да бъде първият мениджър, който ще води \"Тотнъм\" на новия му стадион, който трябва да бъде завършен в началото на септември. През миналия сезон тимът игра на \"Уембли\". \"За мен е чест да подпиша нов дългосрочен договор, точно когато навлизаме в един от най-важните периоди в клубната история. Горд съм, че ще мога да изведа \"Тотнъм\" на новия му стадион, който ще бъде от световна класа. Това е специален клуб, стараем се да бъдем креативни в работата си не само на терена, но и извън него, и така да постигаме успехи\", каза Почетино. Той вече премина границата от 200 мача във Висшата лига, като има 106 успеха в 206 двубоя начело на \"Тотнъм\" и \"Саутхемптън\". Статистиката на Почетино при \"шпорите\" е много добра, като той има 218 двубоя във всички турнири и спечели 121 от тях (55.5% успеваемост). В последните месеци Почетино стана обект на интерес от редица отбори. Упорито се говори, че \"Челси\" следи аржентинеца и затова \"Тотнъм\" побърза да го обвърже с по-дълъг договор. Почетино изрази задоволството си, че ще продължи да работи дълго с отбора, който той изгради в продължение на няколко сезона. Наскоро \"Тотнъм\" стана тимът, който осигури н ай-много футболисти за националния отбор на Англия  за световното първенство.", "date": "2018.05.24", "title": "Маурисио Почетино подписа нов договор с \"Тотнъм\" до 2023 г."}
{"url": "https://www.dnevnik.bg/sviat/2018/05/24/3184019_ucheni_shte_praviat_dnk_probi_na_ezeroto_loh_nes_v/", "text": "Мистерията с чудовището от езерото Лох Нес десетилетия наред разделя хората на такива, които вярват в него, и такива, които го определят като абсолютна измислица. За да решат един път завинаги загадката, група учени ще вземе ДНК проби от водата, за да разбере какви видове организми живеят в сладководното езеро, което се намира в Шотландия. Професор Нийл Гемъл от Нова Зеландия е сред участниците в експеримента. Той обясни, че заедно с екипа си ще вземе поне 300 проби от водата, като за да е най-представителна извадката, те ще бъдат събрани от различни точки на езерото и на различна дълбочина. Целта е да се извлекат ДНК проби, които да се сравнят с човешкия геном. След това ще бъдат сравнени и с клетъчната структура на известните до момента животински видове. Учените уточняват, че перата, люспите и урината оставят достатъчно ДНК, за да се направят необходимите проби. \"Малко е вероятно да има чудовище и е крайно време да убедим хората в това. ДНК пробите на езерото ще бъдат идеалното доказателство\", каза Гемъл. По думите му тестовете ще са \"идеално проучване на биологичното разнообразие на Лох Нес\". Сред поддръжниците на теорията за съществуването на чудовището, популярно с името Неси, най-застъпена е тезата, че то е оцелял плезиозавър, въпреки че последните видове от него са изчезнали преди около 66 милиона години.", "date": "2018.05.24", "title": "Учени ще правят ДНК проби на езерото Лох Нес в търсене на прочутото чудовище"}
{"url": "https://www.dnevnik.bg/sviat/2018/05/24/3184005_superiahtata_na_saddam_hjusein_stava_hotel_za/", "text": "Огромното легло в суперяхтата на Саддам Хюсеин е постлано, копринените пердета около него са дръпнати, а в съседство инкрустираната със злато баня и бръснарски стол чакат своя ползвател. Иракският диктатор обаче никога не се е качвал на 82-метровата яхта \"Басра бриз\", построена за него през 1981 г., и на нейните удобства сега ще се радват лоцманите, които направляват навигацията към и от пристанището на Басра, главния град в Южен Ирак. Заедно с други съкровища, оставени от Саддам, свален от власт през 2003 г. при оглавената от САЩ интервенция в Ирак и обесен три години по-късно за престъпления срещу човечеството, правителството, което го наследи, се опитва да намери приложение на кораба. След като Ирак си го върна през 2010 г. след съдебна битка и три десетилетия одисея в чужбина, той повечето време е закотвен в Басра. Оборудван с президентски апартамент, състоящ се от личните покои на Саддам, гостни и спални, както и от 17 по-малки стаи за гости, 18 каюти за екипажа и клиника, богато екипираният и украсен кораб беше обявен за продан за 30 милиона долара. Правителството не успя да намери купувач и през последните две години \"Басра бриз\" се използва от Университета на Басра, служейки на изследователи при пътуванията им за изучаване на морския живот. \"Президентската яхта е в много добро състояние. Двата ѝ двигателя и генератора работят\", каза Абдул Захра Абдул Махди Салех, нейният капитан и добави:\"Тя само има нужда от периодична поддръжка\". Властите обаче са решили сега да я закотвят за постоянно в южното пристанище, като хотел и място за отдих за лоцманите, много от които живеят в отдалечени градове. \"Пристанището се нуждае корабът да бъде обект, където лоцманите могат да почиват\", заяви говорителят на порт Басра Анмар ас Сафи. Построена в датска корабостроителница, докато Ирак бе във война с Иран, яхтата била прехвърлена в Саудитска Арабия, по онова време съюзник на Саддам, за да бъде защитена от въздушни удари срещу Басра, разказват служители, позволили на Ройтерс ексклузивна обиколка на плавателния съд. Кралството, което скъса със Саддам след иракското нахлуване в Кувейт през 1990 г., след това предало кораба на Йордания. По-нататъшната му съдба е неясна, докато Ирак не го откри във френското пристанище Ница, където съдът го иззе и го изпрати у дома. Докато \"Басра бриз\" оцеля в превратностите около падането и кончината на Саддам, корабът \"Ас Мансур\" от същата серия, на който иракският диктатор също не се е качвал, имаше различна съдба. Той бе потопен в канала Шат ал Араб, минаващ през Басра, след като бе поразен от американски самолети и разграбен в хоаса, последвал свалянето на Саддам. През 2003 г. Саддам бе заповядал кораба да напусне Ум Каср, най-голямото иракско пристанище след Басра, където беше закотвен, и да отиде в Басра, в неуспешен опит да го спаси от въздушните удари. \"Казах на капитана на яхтата, с ранг на комодор, да се отърве от военните униформи на екипажа, оръжията и мунициите, и да го представи за цивилен кораб, в случай че бъде задържан от американски военни кораби\", казва Али Хюсеин, лоцман, който е водил кораба тогава. Що се отнася до \"Басра бриз\", музеят на Басра не се е отказал от надеждите да убеди пристанището да му позволи да закотви кораба до изложбените си зали в един от бившите дворци на Саддам с изглед към Шат ал Араб. \"Бъдещите поколения ще могат да видят как е живял диктаторът\", каза заместник-директорът на музея Джауад Абдул Кадим. /БТА", "date": "2018.05.24", "title": "Суперяхтата на Саддам Хюсеин става хотел за мореплаватели"}
{"url": "https://www.dnevnik.bg/sport/2018/05/24/3184549_krasen_kralev_prizova_za_vseobshti_deistviia_sreshtu/", "text": "Министърът на спорта Красен Кралев определи зачестилите проблеми с хулигани на спортни събития като зараза. Той осъди  действията на феновете на \"Левски\" във финала на баскетболното първенство  между \"Левски Лукойл\" и \"Балкан\" (Ботевград). \"Заразата плъзва навсякъде и вече не можем да говорим само за футболно хулиганство, а за спортно хулиганство. Затова е важно да направим новия закон много добър, но и всеки трябва да си поема отговорността\", каза Кралев. Той призова Министерството на вътрешните работи да затегне мерките. Според Кралев няма как спортни събития да се охранявят със стюарди. \"Ние ще оборудваме повече зали и стадиони с камери. Общините, клубовете и самите фенове също да са по-отговорни. Това са едни и същи хора и полицията много добре знае кои са. В същото време виждате, че тези, които предизвикаха  боя на боксовата гала, получават пробация  и пак са на стадиона да хвърлят бомбички\", добави спортният министър. Според Кралев борбата с хулиганството пречи на младото поколение да се запали по спорта. \"Майките им не се чувстват сигурни и така стадионите остават празни. А знаем, че спорт без публика и без млади таланти няма как да се получи\", каза още Кралев. Спортният министър закри третия традиционен турнир в памет на бившия президент на Българския олимпийски комитет (БОК) и Българския футболен съюз (БФС) Иван Славков.", "date": "2018.05.24", "title": "Красен Кралев призова за всеобщи действия срещу спортното хулиганство"}
{"url": "https://www.dnevnik.bg/sviat/2018/05/24/3184491_kazahstan_prie_zakon_pozvoliavasht_na_prezidenta/", "text": "Парламентът на Казахстан вчера прие закон, позволяващ на президента Нурсултан Назарбаев да продължи да управлява страната дори след като напусне поста, съобщи БТА, като цитира \"Франс прес\". Законът беше приет единодушно от долната камара на парламента на централноазиатската страна, където 77-годишният Назарбаев е на власт от над 28 години. Текстът предоставя конституционен статут на Съвета за национална сигурност, чиито препоръки досега имаха само консултативен характер, и разрешава на Назарбаев да го ръководи до края на живота си. Като председател на този орган Назарбаев ще надзирава силите на реда и фактически ще държи под контрол всеки президент, който ще го смени на поста.  Назарбаев, който получи титлата \"Баща на народа\", гарантираща му съдебен имунитет и влиятелна роля ако се оттегли от президентския пост, упражнява пълен контрол върху Казахстан, отбелязва агенцията.  Сегашният му мандат изтича през 2020 г. и той не е посочвал, че иска да се оттегли.  Казахстан, чиято икономика е най-голямата в региона, от няколко години страда от спада на цените на петрола и икономическата криза в руския си съсед, което доведе до девалвация на националната валута.", "date": "2018.05.24", "title": "Казахстан прие закон, позволяващ на президента Назарбаев да управлява до края на живота си"}
{"url": "https://www.dnevnik.bg/sviat/2018/05/24/3184553_evrokomisiiata_prinudi_gazprom_da_se_otkaje_ot/", "text": "Руският енергиен гигант \"Газпром\" сключи споразумение с Европейската комисия, съгласно което приема да реформира ценообразуването за клиентите си в Източна Европа и се отказва от доминиращото си положение в района. В замяна това еврокомисията няма да налага глоби на \"Газпром\", които можеше да достигнат 10% от световния годишен оборот, т.е. милиарди евро. Това е и краят на продължило 7 години разследване на това как работи Русия на тази част от единния пазар и дали това е в нарушение на общите правила за ЕС. Но ако \"Газпром\" наруши условията, глобата за милиарди евро може да бъде наложена. Засегнати източноевропейски страни обаче са недоволни, че \"Газпром\" избегна глобите, които иначе Брюксел налага в случаи, засягащи \"Гугъл\" например. Сред няколкото клаузи, засягащи България, е и това, че по отношение на закрития от Москва проект \"Южен поток\" ясно се посочва, че \"Газпром\" няма да се възползва от получените предимства и няма да иска обезщетения от българските партньори след прекратяването на проекта.. Това се прилага, без да се засяга въпросът дали това искане би било изобщо основателно. В  официалното съобщение  от 24 май се казва, че стратегията, използвана от \"Газпром\",  вероятно е позволила на компанията да налага по-високи цени на газа в пет държави членки (България, Естония, Латвия, Литва и Полша). Проверката обхвана още Чехия, Унгария и Словакия. С днешното решение на комисията се слага край на тази практика на \"Газпром\". Освен това на \"Газпром\" се налага подробен набор от правила, които значително ще променят начина, по който дружеството извършва дейност на централно- и източноевропейските газови пазари: Всички тези задължения отговарят на изразените от комисията опасения по отношение на конкуренцията и постигат целите ѝ за осигуряване на свободен пренос на газ в Централна и Източна Европа на конкурентни цени. Поради това комисията реши да  . Те ще са в сила в продължение на осем години. Според комисаря по политиката в областта на конкуренцията Маргрете Вестегер \"след 8 години ще имаме различен газов пазар\". Тя смята, че промените ще нарушат доминиращото положение на руснаците, а високопоставен източник от \"Газпом\" казва за \"Ройтерс\", че \"това вече се превърна в пазар на купувачите\". Вестагер заяви, че \"с днешното решение се премахват създадените от \"Газпром\" пречки, възпрепятстващи свободния пренос на газ в Централна и Източна Европа. Нещо повече — нашето решение предвижда специална нормативна уредба за бъдещото поведение на \"Газпром\". (...) Чрез това решение на клиентите на \"Газпром\" в Централна и Източна Европа се предоставя ефективен инструмент, за да се гарантира, че цената, която плащат, е конкурентна (...) .И случаят не приключва с днешното решение — по-скоро днес започва прилагането на задълженията на \"Газпром\". \"Убедени сме, че приетото днес решение е най-приемливият изход за функционирането на европейския газов пазар като цяло\", се казва в официалното съобщение на \"Газпром\". Компанията твърди, че няма да има повече разследвания в ЕС срещу нея. \"Ройтерс\" посочва, че рамките на споразумението са били известни преди повече от година и са били финализирани в началото на 2018 г. Забавянето е било заради реакцията от осемте източноевропейски държави, които са настоявали за глоби заради милиардите евро, които са изгубили заради наложените им неизгодни договори. \"Това е жалко\", каза днес литовският премиер Саулиус Сквернелис. \"Но все пак е крачка напред.\"", "date": "2018.05.24", "title": "Еврокомисията принуди \"Газпром\" да се откаже от господстващо положение в Източна Европа"}
{"url": "https://www.dnevnik.bg/razvlechenie/2018/05/24/3183353_kakvo_ne_znaete_za_solo_istoriia_ot_mejduzvezdni_voini/", "text": "В деня, в който и в България по кината тръгва \"Соло: История от междузвездни войни\", любопитните факти зад продукцията будят все по-голям интерес. Ето и някои от тях: Корелия е родната планета на Хан Соло При първоначалната идея планетата е главната в своя сектор и заета от имперските сили като демонстрация на сила за хората около тях. Тук тя е по-скоро на заден план, попаднала имперското управление, което заличава нейните природни ресурси, без да й дава нищо в замяна. \"Соло\" се случва 10 години преди \"Нова надежда\" Що се отнася до времевата линия, това е най-ранната револвираща операция, която се е върнала във времето към ужасните \"предшественици\". В одобрената от \"Дисни\" редакция на последните години от войната срещу нарастващата империя преди появата на Дарт Вейдър Чуи е част от битката. Ландо печели \"Хилядолетният сокол\" на карти  \"Хилядолетният сокол\" се вижда в предишните години, собственост на някой друг, така че това е стар кораб, дори преди Хан да се оглежда за него. Но настоящият собственик - Ландо, се грижи много добре за него. Корабът е неговият ретро автомобил. Важно е да се отбележи, че Ландо печели \"Хилядолетният сокол\" на игра на карти, наречена Сабак. Това е добре известна хазартна игра в галактиката, по която има турнири всяка година. На един от тези турнири Хан първоначално се среща с Ландо и го убеждава да се присъедини към мисията. Това е уестърн за космоса Соло не е като другите филми от \"Междузвездни войни\", които някои може да нарекат \"космически опери\"или \"трагични приказки за семейни саги, които се простират през поколения и галактики\". Но космическа опера не е онова, което Лукас първоначално е искал да направи. Неговата оригинална концепция идва от уестърните от 50-те, които да се пренесат в космоса. \"Соло\" е първият път, когато някой в \"Лукасфилм\" е взел предвид оригиналната идея на Лукас за банда престъпници в космоса и саундтрак, който звучи като Индиана Джоунс в космоса. Соло може да бъде първият от трилогия Актьорът Олдън Еренрайх, който е в ролята на младия Хан Соло, разкри, че е подписал с \"Лукасфилм\" за три възможни филма. Така че, макар че това е вторият самостоятелен \"антологичен\" филм, в продукциите, които трябва да опишат пейзажа между трилогиите, не очаквайте всички да умрат в края. Трима от тях трябва да оживеят, за да стигнат до \"Нова надежда\" и \"Империята отвръща на удара\". Но по-важното е, че \"Лукасфилм\" вижда това като възможност да превърне още един ъгъл на вселената на \"Междузвездни войни\" в трилогия. Ако искате да сте сред късметлиите, които могат да блеснат с оригинални сувенири от филма, имате още три дни да се включите във  второто ниво на играта на \"Дневник\" , свързана с филма.", "date": "2018.05.24", "title": "Какво не знаете за \"Соло: История от междузвездни войни\""}
{"url": "https://www.dnevnik.bg/sviat/2018/05/24/3184534_federalen_sudiia_trump_niama_pravo_da_blokira_v_tuitur/", "text": "Федерален съдия в Ню Йорк реши вчера, че президентът на САЩ Доналд Тръмп няма право да блокира в акаунта си в социалната мрежа \"Туитър\" критични към него потребители, съобщиха БТА и световните агенции.  Съдията Наоми Бъкуолд се произнесе по иск, внесен през юли миналата година от седем души, чийто достъп до страницата на Тръмп в социалната мрежа беше блокиран от президента. Сред ищците са нюйоркски актьор, преподавател по социология в Мериленд, тексаски полицай и певица от Сиатъл, както и правозащитна организация към Колумбийския университет. В иска се посочва, че, блокирайки достъпа им в акаунта си в \"Туитър\", Тръмп е нарушил Първата поправка на Конституцията на САЩ, гарантираща правото на свобода на словото и изразяване на протест.  Според съдийското решение коментарите в акаунта на президента и на други длъжностни лица представляват публични форуми и блокирането на потребители на \"Туитър\" заради техните политически възгледи нарушава правата им по Първата поправка.  Не е известен общият брой на потребителите, блокирани от Тръмп в \"Туитър\", но според някои оценки те са няколкостотин, отбелязва \"Франс прес\". Съдията не нарежда изрично на Тръмп да \"деблокира\" тези хора, изразявайки мнението, че президентът сам трябва да вземе решение по въпроса. ", "date": "2018.05.24", "title": "Федерален съдия: Тръмп няма право да блокира в \"Туитър\" потребители, които го критикуват"}
{"url": "https://www.dnevnik.bg/bulgaria/2018/05/24/3184572_bukvar_na_sofiiskite_problemi_razprostraniha_ot_spasi/", "text": "На празника 24 май гражданската организация \"Спаси София\" представи  Буквар на софийските проблеми.  Буква по буква и в рима от сдружението публикуваха карикатури на различни проблеми от живота в града - дупките, бавната администрация, унищожаването на културното наследство, мръсния въздух. \"Целта ни беше едновременно да почетем този така важен и български празник, но и по един забавен начин да покажем проблемите, които ни заобикалят. Считаме, че никой жител на София не е равнодушен към тях\", обяснява Гергин Борисов от организацията. Сред римите, които можете да прочетете в Буквара на софийските проблеми, са \"Градският транспорт в София се бави, защото няма кой БУС ленти да направи\", \"Жълтите павета са забележителност голяма. Затова си взимат вили в Банкя и Бояна\", както и \"Паркингите в София са малко, затуй в зелени площи се паркира - жалко\". От организацията припомнят, че освен на българската писменост и култура 24 май е празник и на просветата, а просветата е наука, знания, цивилизация, култура, възпитание - неща, които все повече и повече хора трябва да усвоят, ако искаме да живеем в модерни, зелени, здравословни и богати градове и държава.", "date": "2018.05.24", "title": "Буквар на софийските проблеми разпространиха от \"Спаси София\""}
{"url": "https://www.dnevnik.bg/bulgaria/2018/05/24/3184575_boiko_borisov_za_men_dvamata_bratia_sa_bili_diplomati/", "text": "Министър-председателите Бойко Борисов и Зоран Заев и водените от тях официални делегации почетоха съвместно делото на Светите братя Кирил и Методий в базиликата \"Санта Мария Маджоре\" в Рим. Тук през 867 г. папа Адриан II освещава славянската писменост и славянските книги.  \"На паметната плоча на Св. св. Кирил и Методий, където са осветени нашите букви, се върнахме към дипломацията. За мен двамата братя са били дипломати\", отбеляза министър-председателят Борисов ролята на братята в дипломацията в този исторически момент, цитиран от пресцентъра на кабинета. Премиерът припомни аргументите, с които са убедили папа Адриан II в равенството на нашата писменост с тази на другите народи. Според него България и Република Македония показват, че празниците трябва да се отбелязват заедно, а не да са повод за раздори.  Премиерът Зоран Заев заяви, че на днешния празник се потвърди истинското приятелство между България и Република Македония.  Борисов и водената от него делегация поднесоха цветя и на паметника на патриарха на българската литература Иван Вазов в Рим. Монументът беше открит през 2010 г. от премиера на площад \"Торвалдсен\", в близост до парка \"Вила Боргезе\" и Музея за модерно и съвременно изкуство.", "date": "2018.05.24", "title": "Бойко Борисов: За мен двамата братя са били дипломати"}
{"url": "https://www.dnevnik.bg/sviat/2018/05/24/3184584_trump_otmeni_sreshtata_s_kim_chen_un/", "text": "Президентът на САЩ Доналд Тръмп обяви, че се отменя срещата му със севернокорейския диктатор Ким Чен Ун, планирана за 12 юни в Сингапур. Надявам се един ден да се срещнем, допълва той. Според него това е пропусната възможност и \"много тъжен момент от историята\". Той се обърна към лидера на Северна Корея с призив да му пише, ако си промени мнението. Причината за провала на срещата е \"неприкритият гняв и откровена враждебност\" в последните изявления на Ким Чен Ун. Днес от Пхенян обявиха, че са спазили обещанието си да взривят тунелите на ядрения полигон, с което разчита да намали напрежението в отношенията с Вашингтон. Става дума за полигон в планините в североизточната част на страната, където бяха проведени 6 от ядрените тестове. Разрушаването е било наблюдавано от малка група чуждестранни журналисти, подбрани от Северна Корея. Операцията е включвала и унищожаване на наблюдателния пост и охранителни пунктове. Националната новинарска агенция KCNA твърди, че при експлозиите няма изхвърляне на радиоактивни материали или някакви щети на околната среда. Южна Корея приветства действията, които нарече \"първата значителна стъпка за реализиране на пълното ядрено разоръжаване, за което Северна Корея говори на срещата между двете части на полуострова\". В текста на писмото на Тръмп до Ким Чен Ун, което държавният секретар на САЩ Майк Помпео прочете в Сената, се казва: \"Говорите за вашите ядрени способности, но нашите са толкова мащабни и мощни, че се моля Богу никога да не бъдат използвани\".", "date": "2018.05.24", "title": "Тръмп отмени срещата с Ким Чен Ун"}
{"url": "https://www.dnevnik.bg/sport/2018/05/24/3184590_i_tretata_bulgarka_otpadna_v_kvalifikaciite_na_rolan/", "text": "Първата ракета на България Виктория Томова отпадна във втория кръг на квалификациите за \"Ролан Гарос\". 23-годишната тенисистка допусна тежка загуба с 1:6, 36 от канадската тинейджърка от румънски произход Бианка Андреску. Двубоят продължи само 66 минути и сложи край на българското участие при жените във втория за годината турнир от Големия шлем. Другите две представителки на България в дамската надпревара -  Елица Костова  и  Сесил Каратанчева , отпаднаха още в първия кръг. Томова допусна три пробива в първия сет, след като направи много грешки. Вторият сет беше по-равностоен, но 17-годишната Андреску отново взе първа предимство, за да може в крайна сметка да се поздрави с успех. За място в основната схема канадката ще се изправи срещу победителката от двубоя между тунизийката Онс Джабер, която  вчера елиминира Сесил Каратанчева,  или поставената под номер 22 в пресявките Ришел Хогенкамп от Холандия. Томова завърши с по-висок процент вкаран първи сервис - 71% срещу 65%, но спечели само 57% от точките (23 от 40), когато успееше да го вкара. Още по-зле беше положението при втория сервис - едва 31% (5 от 16). Българката записа един ас, но направи и една двойна грешка, докато нейната съперничка беше по-стабилна при начален удар и реализира три аса без двойна грешка. Томова завърши мача с по-малко непредизвикани грешки - 13 срещу 20, но и със значително по-малко печеливши удари - 11 срещу 26 за Андреску. Така в същинската част от\"Ролан Гарос\" ще участва има само един българин - Григор Димитров. Той ще бъде  поставен под №4  и ще научи съперника си по-късно днес, когато се тегли жребият.", "date": "2018.05.24", "title": "Българското участие при жените в \"Ролан Гарос\" приключи с тежка загуба"}
{"url": "https://www.dnevnik.bg/photos/2018/05/24/3184566_fotogaleriv_terapiia_za_preodoliavane_na_stresa_s_kone/", "text": "В планините Гуадаликс близо до Мадрид аржентинецът Ноалес използва своите животни, за да помогне на хората, страдащи от стрес и безпокойство. Фернандо Ноалес прекарва дълги години в патагонската пустиня, като съжителства с коне. Той използва животните като начин пациентите да успеят да интерпретират и контролират емоциите си.", "date": "2018.05.24", "title": "Фотогалерия: Терапия за преодоляване на стреса с коне"}
{"url": "https://www.dnevnik.bg/sport/2018/05/24/3184613_istanbul_i_gdansk_shte_priemat_finalite_v/", "text": "Европейската футболна централа (УЕФА) определи градовете домакини за финалните мачове в европейските клубни турнири през сезон 2019-20. Истанбул ще приеме  финала в Шампионската лига , докато полският град Гданск този в Лига Европа. Решението беше взето на срещата на Изпълнителния комитет на УЕФА в Киев, който заседаваше преди финала в Шампионската лига. За втори път турският мегаполис ще приеме най-важния мач в европейския клубен футбол. Първият път беше през 2005 г., когато \"Ливърпул\" и \"Милан\" сътвориха един от незабравимите финали в историята на турнира. \"Росонерите\" водеха с 3:0 на почивката, но \"Ливърпул\" изравни, след което спечели с дузпи. Олимпийският стадион в Истанбул, който е кръстен на бащата на нацията Мустафа Кемал Ататюрк е бил дом и на някои от клубните тимове в града. През 2003-2004 там играеше \"Галатасарай\", между 2007 и 2014 г. \"Истанбул Башакшехир\", а между 2013 и 2016 г. \"Бешикташ\". Стадионът в Истанбул беше открит през 2002 г. и в момента има капацитет от 76 092 места. Рекордната посещаемост на съоръжението е 79 414 души в мач между \"Галатасарай\" и \"Олимпиакос\". Финалът в Шампионската лига през 2020 г. ще бъде вторият голям мач в рамките на по-малко от година, който Истанбул ще приеме. На 14 август 2019 г. на \"Водафон парк\" (стадионът на \"Бешикташ\") ще се играе срещата за Суперкупата на Европа. Избирането на Гданск за град домакин на финала в Лига Европа е второ за Полша. През сезон 2014-15 финалната среща между \"Днипро\" и \"Севиля\" беше на Националния стадион във Варшава. Стадион \"Енерга\" в Гданск беше построен точно за европейското първенство. Той е с капацитет от 41 620 места и на него домакинските си мачове играе \"Лехия\" (Гданск). Изграждането на стадиона струваше 204 милиона евро. През следващия сезон 2018-2019 градовете-домакини са ясни отдавна. Мачът за суперкупата ще се играе в Талин, финалът в Лига Европа ще е в Баку, а този в Шампионската лига на \"Уанда Метрополитано\" в Мадрид.", "date": "2018.05.24", "title": "Истанбул и Гданск ще приемат финалите в Шампионската лига и Лига Европа през 2020 г."}
{"url": "https://www.dnevnik.bg/zelen/2018/05/24/3184632_brjuksel_vuvejda_pokazateli_za_ustoichivost_na/", "text": "Европейската комисия представи днес предложения за създаването на възможност финансовият сектор в Европейския съюз да играе водеща роля по пътя към природосъобразна икономика, се посочва в прессъобщение на Европейската комисия. Предложенията ще позволят на финансовия сектор да се включи в борбата с измененията в околната среда, мотовират предложението си от Брюксел. Промените в природата застрашават финансовата стабилност, тъй като наводненията, ерозията на почвата и засушаванията водят до големи икономически загуби. Миналата година изплатените застрахователни обезщетения за загуби, причинени от бедствия, достигнаха Ако не осъзнаем навреме, че повсеместното затопляне съществува, голяма част от днешните инвестиции може да се окажат ненужни. Трябва да се направи всичко необходимо, за да може при икономическите дейности, свързани с устойчивото развитие, да се извлече възможно най-голяма полза, отбелязват от еврокомисията. Финансовият сектор в ЕС има възможността да умножи финансирането за устойчиво развитие. Така той ще допринесе за икономическия растеж и създаването на работни места, и ще подкрепи целите на съюза на капиталовите пазари за обвързване на финансирането с потребностите на европейската икономика, както и с програмата на ЕС за устойчиво развитие. С новите разпоредби се установяват показателите, по които да се определя дали дадена икономическа дейност е устойчива от природосъобразна гледна точка. Уеднаквената система на ЕС за класификация ще бъде полезна за инвеститорите, които често нямат достатъчно данни по въпроса кои дейности са природосъобразни. Финансовите институции, които управляват инвестиции за сметка на своите клиенти или получатели, ще трябва да ги осведомяват за въздействието, което дейностите им оказват върху планетата или местната околна среда. Така разпоредбите ще дадат повече възможности за избор на онези, които желаят да инвестират в бъдещето на планетата, като същевременно получават възвръщаемост на инвестициите си", "date": "2018.05.24", "title": "Брюксел въвежда показатели за устойчивост на икономически дейности"}
{"url": "https://www.dnevnik.bg/sport/2018/05/24/3184635_levski_lukoil_specheli_doigravaneto_s_balkan_pred/", "text": "В минорно настроение и пред празни трибуни \"Левски Лукойл\" и \"Балкан\" (Ботевград) доиграха остатъка от втория финален в плейофната серия в баскетболното първенство. След  ексцесиите в сряда вечер , в които срещата беше прекратена 3.01 минути преди края, двубоят все пак се доигра. Финалният резултат беше 71:65, след като срещата беше прекратена при 66:59. Божидар Аврамов от \"Левски Лукойл\" завърши като най-резултатен с 19 точки, докато за \"Балкан\" с най-много точки завършиха Девон Уошингтън и Христо Захариев с 15 точки. \"Болно ми е за това, което се случи. Единствената дума, която мога да кажа, е мъка\", каза треньорът на гостите Небойша Видич след доиграването. Гостите от Благоевград изразиха съжаление, че заради доиграването са изпуснали инерцията, която бяха натрупали в последната четвърт. Треньорът на тима от София Константин Папазов пък обясни, че тимът му е имал късмет в доиграването \"Балкан\" да пропусне две стрелби. След два мача финалната серия в баскетбола е равна – 1:1. По програма третият мач трябва да е в събота от 19 часа в Ботевград, но съществува вариант да бъде пренасрочена за неделя.", "date": "2018.05.24", "title": "\"Левски Лукойл\" спечели доиграването с \"Балкан\" пред празни триубни и изравни финалната серия"}
{"url": "https://www.dnevnik.bg/bulgaria/2018/05/24/3184191_kak_praznuvame_denia_na_prosvetata_kulturata_i/", "text": "Днес е 24 май - денят, в който честваме българската просвета, култура и славянската писменост на Кирил и Методий, известни още като Солунските братя. \"Дневник\" публикува информация какви тържества, концерти и събития ще има по повод големия български празник в столицата и страната. По случай празника – с благословението на Негово светейшество Неофит, патриарх Български и митрополит Софийски, в Патриаршеската катедрала \"Св. Александър Невски\" от 10.00 ч. ще бъде отслужен молебен от Негово преосвещенство Мелнишкия епископ Герасим, Главен секретар на Св. синод на БПЦ-БП, заедно със столични свещеници. След молебена литийното шествие ще се отправи към Народната библиотека. Тържествата, посветени на 24 май, ще започнат от 11.00 ч. с официална церемония пред паметника на Светите братя Кирил и Методий пред Народната библиотека, където за поредна година ще вземат участие ученици от Софийската духовна семинария \"Св. Йоан Рилски\". Водещ на церемонията ще бъде Мариус Донкин – актьор и директор на Народния театър \"Иван Вазов\". Тържественотo слово за празника ще произнесе писателят Деян Енев, а поздравителни слова ще произнесат Румен Радев – президент на Република България, Йорданка Фандъкова – кмет на София, Красимир Вълчев – министър на образованието и науката. В церемонията ще се включат ученици от I клас на 133. СУ \"А. С. Пушкин\" и Младежката хорова капела към Националното музикално училище \"Любомир Пипков\" с диригент Татяна Христова. Тържествено шествие Тържествено празнично шествие ще има в центъра на столицата. Началният час отново е 10.00, а сборният пункт – площадът пред Археологическия музей, откъдето походът на буквите ще тръгне по булевард \"Цар Освободител\", след което е предвидено шествието да продължи по булевард \"Васил Левски\" до паметника на \"Св. св. Кирил и Методий\" пред Националната библиотека, където пък ще има традиционен концерт. Във връзка с празничното шествие и тържество Столичнана община предвижда сериозни ограничения за паркирането и движението на автомобили в района. 130 години Софийски университет Също традиционното отбелязване на празника - с академичното тържеството на Софийския университет \"Св. Климент Охридски\" в Аулата. Тази година се отбелязва и 130-годишнина на най-старото висше училище в България.  Празникът ще започне в 11.45 часа с приветствено слово на ректора на Софийския университет проф. Анастас Герджиков. Академично слово на тема \"Антарктида - еволюцията на един континент и революцията на българското присъствие\" ще произнесе директорът на Националния център за полярни изследвания към университета \"Св. Климент Охридски\" и основател и председател на Българския антарктически институт проф. Христо Пимпирев. По традиция в деня на Светите братя Кирил и Методий ще бъде връчена стипендия на Фондация \"Блага Димитрова\" за студент от Факултета по славянски филологии на Софийския университет. Българското национално радио ще връчи за четвърта поредна година награда на студент в специалност \"Журналистика\", профил \"Радио\". Инициативата е в памет на проф. д-р Веселин Димитров. Празник в парка зад НДК За първи път пространството около НДК ще се превърне в сцена на празника на българската просвета, култура и славянската писменост. От 17.00 ч. в парка зад двореца започва празнична програма на открито с участието на вокална група \"Радиодеца\", оркестъра за народна музика на БНР и \"Биг бенда\" на националното радио, именити български музиканти, артисти и художници. Цигуларят Веско Ешкенази ще изпълни специално за празника химна \"Върви, народе възродени\". Бойко Борисов е на посещение при папата По повод българския празник министър-председателят Бойко Борисов ще бъде на посещение в Рим на 24 май и на аудиенция при главата на Римокатолическата църква Негово светейшество папа Франциск на 25 май.  С литературните истории на София Днес от 12 часа ще се проведе първата  литературна разходка по из ралични части в града , значими за литературата. Първият тур ще бъде воден от писателя Александър Шпатов, който ще разказва истории за местата и легенди като тази за убитите софийски книжари, за книжарницата на Тодор Чипев, за чуждестранните писатели, свързани с града, но и за съвременните форми на представяне на литература в него. Турът ще започне от вдоха на Музея за история на София - бившата Централна минерална баня. Събитието е част от проекта от проекта  Скритите букви/Hidden Letters , в рамките на който до края на седмицата на различни места из София ще бъдта поставени 12 пейки във формата на букви от азбуката.  \"Пътувай и чети\" с ретро трамвай Центърът за градска мобилност кани всички почитатели на старинния трамвай да се качат и разходят с него из столицата. Ретро трамваят ще направи два курса под мотото на кампанията на \"Пътувай и чети\". Организаторите призовават всички пътници да се качат в трамвая с книга в ръка и като знак за уважение към празника. Желаещите да се включат в разходката из София могат да направят това в 16.00 и в 17.00 часа на площад \"Възраждане\" с маршрут по бул. \"Ботев\", \"Витоша\", НДК до кв. \"Ив. Вазов\". Деца учат букви от глаголицата Деца ще се учат да изписват буквите от глаголицата по време на празника на Садово. Там празникът на буквите съвпада с Фестивал на еко- и биопроизводителите и арт творците. Малчуганите ще могат да напишат имената си на глаголица, както и да оформят с глаголически букви първите думи от химна на българската просвета \"Върви, народе възродени\" върху дълго 3.50 м платно.", "date": "2018.05.24", "title": "Днес е Денят на просветата, културата и славянската писменост"}
{"url": "https://www.dnevnik.bg/sviat/2018/05/24/3184076_makron_otiva_v_rusiia_za_da_tursi_obshti_mneniia_s/", "text": "Еманюел Макрон ще направи днес и в петък първото си официално посещение в Русия, където се надява да намери \"точки на съгласие\" с руския президент Владимир Путин по деликатните въпроси за иранската ядрена програма и Сирия въпреки разногласията между двете страни. Срещата на Макрон с Путин е очаквана с голям интерес - една година след тази във  Версайския дворец край Париж , която остави силен отпечатък и лансира новия френски президент на международната сцена. Двамата лидери ще се срещнат в края на деня насред декора на величествения Константиновски дворец, лятната резиденция на Петър Велики, на двайсетина километра от Санкт Петербург. В този огромен палат с изглед към морето се проведе срещата на върха на Г-20 през 2013 г. В петък сутринта Макрон, придружаван от  съпругата си Брижит,  ще отдаде почит на жертвите на ужасяващата обсада на Ленинград през Втората световна война, преди да се срещне с представители на гражданското общество. Следобедът ще бъде посветен на 22-ия Санктпетербургски икономически форум, на който Макрон е почетен гост заедно с японския премиер Шиндзо Абе. По въпросите за Иран, Сирия и Украйна Макрон иска да проведе \"един съдържателен диалог... за да намери точки на съгласие\" (с руската страна), посочи Елисейският дворец. \"Ние правим това, оставайки нащрек\" и \"със съзнанието колко трудно е това\", допълват от френското президентство. След изтеглянето с гръм и трясък на  САЩ от иранското ядрено споразумение  Франция и Русия, които също са страни по него, потвърдиха решимостта си да го спасят. След години на напрежения, свързани с украинската криза и неотдавнашната афера с отравянето на бившия руски шпионин Сергей Скрипал във Великобритания, Русия има какво да спечели от едно сближаване с европейците по иранския въпрос. \"За Путин ще бъде голям успех да постигне приемането на обща декларация по темата\", обобщава Татяна Кацуева-Жан, експерт от Френския институт за международни отношения, визирайки иранското ядрено споразумение. \"Парадоксално, заради историята с  иранската ядрена програма  ние имаме шанс да намерим нови основи за сътрудничество между Русия и Европа\", казва руски дипломатически източник. Москва и Париж обаче имат разминавания по стратегията за иранската ядрена сделка. Москва, която се сближи с Техеран, иска споразумението да остане такова, каквото е, докато Париж е за ново \"разширено споразумение\", което да взима предвид контрола на ядрените дейности след 2025 г., балистичната програма на Иран, както и ситуацията в Сирия и Йемен. По време на визитата ще бъдат подписани двустранни споразумения в областта на икономиката, университетите, културата и спорта (между федерациите по ръгби). \"Уважавам го. Познавам го. Давам си ясно сметка за нещата\", каза френският президент, визирайки руския си колега, който по думите му \"е силен и интелигентен\". Макрон направи това изявление на 22 април пред американската телевизия \"Фокс нюз\", преди да предупреди: \"Вярвам, че ние никога не трябва да се показваме като слаби пред президента Путин. Когато вие сте слаби, той използва това.\" Държавният глава приложи този принцип, казвайки някои неприятни истини за медийните намеси или за химическите оръжия пред един невъзмутим Путин насред златното великолепие на Версайския дворец миналата година. \"Преди избирането му за президент Макрон бе мишена на една доста силна атака за оклеветяване в Русия\", припомня Татяна Кацуева-Жан. \"Той вече е представян като лидер в Европа, обещаващ държавник, реалист и прагматик, но с ограничено поле за действие по отношение на САЩ и на НАТО. Официалните медии дори използват термина \"васализация\", допълва тя. В Москва, където  Путин току-що започна четвъртия си мандат , взима връх изчаквателната позиция, година след избирането на Макрон за президент. \"Той опитва да позиционира Франция отново като световна сила... Ако намеренията му са сериозни, тогава Путин и Макрон има за какво да си говорят. Ако става дума само за приказки, тогава Путин ще го разбере много бързо\", предупреждава експертът Фьодор Лукянов, председател на Съвета за външна политика и отбрана.", "date": "2018.05.24", "title": "Макрон отива в Русия, за да търси общи мнения с Путин по деликатни теми"}
{"url": "https://www.dnevnik.bg/politika/2018/05/24/3184167_vvs_shte_izbirat_mejdu_5_novi_i_7_iztrebiteli_vtora/", "text": "Министерството на отбраната ще поиска оферти за 5 нови изтребителя и 7 втора ръка, се разбира от проекта за инвестиционен разход, който бе приет от правителството миналата седмица. Преди да бъде избран бъдещият многоцелеви изтребител на Военновъздушните сили, проектът трябва да бъде одобрен от парламента.  ще бъдат питани за цени и конкретно предложение за новопроизведени бойни самолети F-16 блок 60 (или 70) и F/A–18E/F Super Hornet, както и за употребявани F-16, модернизирани до варианта OFP М6, и втора ръка F/A–18E/F Super Hornet. До  ще бъде изпратено искане за предложение за F-16 MLU OFP М6, което ще бъде с логистичен пакет и въоръжение от САЩ.  трябва да предостави оферта за употребявани F-16 C/D, модернизирани до варианта OFP М6. Предложението дойде след визита на министъра на отбраната Красимир Каракачанов в Израел. От   ще се чака отговор за втора ръка Eurofighter Tranche 1, а от  за нов Eurofighter от последната модификация Tranche 3.  трябва да даде предложение за нови и употребявани Dassault Rafale. Този изтребител се включи в полезрението на Министерството на отбраната, след като президентът Румен Радев  летя на такъв  при посещението си във Франция. От   освен за нови Gripen C/D ще се иска предложение и за употребявани Gripen, модернизирани до текущата конфигурация на въоръжение в страните - членки на НАТО (Унгария и Чехия). Финансовата рамка за купуване на \"не по-малко от 8 броя бойни самолети\" е 1.8 млрд. лв. с ДДС. Сумата включва купуването на самолетите, средствата за наземното им обслужване, за обучение на пилотите и инженерите, въоръжението и поддръжката за 3 години. В проекта не са посочени сумите от вече получени искания за предложения (Request For Proposal RFP), тъй като все още не е приключила процедурата и ще бъдат изпращани нови. \"Предвид факта, че придобиването на допълнително количество самолети от същия тип и в същата конфигурация след 6-7 години ще е съпроводено със значителни трудности и рискове, следва да се използва възможността, в случай че цената на самолетите и оборудването го позволява, за закупуване на по-голям брой самолети в рамките на посочената по-горе стойност 1.8 млрд. лева с ДДС\", пише в проекта. Планира се доставките да се извършат в шест последователни години, стартирайки не по-рано от 12 месеца от сключване на договора. Основният риск пред проекта според документа е, че  . Това може да доведе до невъзможност да се купи същият самолет след 6-7 години, от което да последва затруднение при поддръжката на два вида конфигурации и непредсказуемо оскъпяване на проекта при придобиването на самолети в друга конфигурация. Новият самолет най-вероятно ще е втора ръка От проекта се разбира, че  , което предполага, че новият за армията ни изтребител ще е втора употреба. Според депутати от комисията по отбрана фаворит е предложението на Израел. Техните ВВС преминават към следващото поколение изтребители F-35 и имат доста F-16 за продажба. За фаворит е сочено и предложението за нови F-16, последна генерация, от САЩ. Въпреки че все още няма яснота за цените, ориентир може да се направи от последните сделки за изтребители. На 29 март хърватското правителство обяви, че приема офертата на Израел за 12 броя F-16D Barak. Стойността на сделката е $500 млн., които ще бъдат разсрочени на равни плащания за 10 години. Според местните медии офертата на Швеция и \"Сааб\" за една ескадрила Gripen е била $992 млн. Офертата на Израел включва въоръжение, два симулатора и обучение, докато на Швеция не е включвала оръжия. Израелските самолети можело да служат още 25-30 г. Пет дни след това Държавният департамент на САЩ одобри сделка със Словакия за $2.9 млрд., която включва 14 нови F-16 от последната модификация Block 70/72 V с два модела ракети въздух-въздух и бомби. Пълна модернизация на МиГ-29 ще струва колкото нови изтребители Модернизация на съветските МиГ-29, за могат да служат до 2030 г., би струвала повече, отколкото купуването на нови, пише в проекта. В момента състава на ВВС на служба са 19 МиГ-29, от които на 15 броя (3 учебно-бойни МиГ-29УБ и 12 бойни МиГ-29А) е удължен летателният ресурс. Останалите 4 броя МиГ-29А, на които не е удължен ресурсът, се намират на съхранение и не са в летателна годност. 16 новозакупени, но употребявани самолета биха били на въоръжение до 2038 година, или десет години повече след свалянето на МиГ-овете от въоръжение.  Разчетите в проекта противоречат на изказванията на министъра на отбраната Красимир Каракачанов, който  смята да модернизира МиГ-29  до края на ресурса им. Ново изискване в проекта е за  , които да позволяват поддръжката и дори  . Очаква се всеки един от участниците да предложат проекти за индустриално сътрудничество.", "date": "2018.05.24", "title": "Изборът пред авиацията е между 5 варианта нови и 7 изтребителя втора ръка за 1.8 млрд. лв. е"}
{"url": "https://www.dnevnik.bg/evropa/2018/05/24/3183914_prekaleno_lesno_e_da_se_obviniava_iztochna_evropa_za/", "text": "В Европа сега има все по-силно усещане, че една конкретна категория общества или граждани заслужава презрение или снизходително съжаление. Тази категория е географски определена: тя е на изток. В Брюксел, Париж, Берлин и на други места в западната част на континента става почти общоприета мъдрост твърдението, че \"хората от изтока\" са грабители в клуба на ЕС. Справедливо ли е това? Миналата седмица Еманюел Макрон, европейското олицетворение на либералната демокрация, изглежда, повтори това доста покровителствено западно виждане: \"Последните 15 години показват път, който отслабва Европа, като постоянно се мисли, че тя би трябвало да се разширява\", каза той. Възходът на популизма в страните от бившия комунистически блок подхранва представата, че ако не беше Централна и Източна Европа, нещата в ЕС щяха да вървят много по-гладко. Навярно е време да развенчаем някои стереотипи. Това не означава да отричаме, че има сериозни проблеми. Европейската комисия започна процедури за  нарушаване на върховенството на закона  срещу свръхконсервативното националистическо правителство на Полша.  Въведената от Виктор Орбан \"нелиберална демокрация\"  в Унгария предизвиква доста неприятности. Догодина ще бъде отбелязана 30-ата годишнина от революциите през 1989 г., които позволиха обединението на Европа. Но сега изглежда, че по всяка вероятност годишнината ще бъде помрачена от неприязън и напрежение. \"Изтокът\" придобива един вид статут на парий. Според тази логика централно- и източноевропейците \"просто не разбират\" европейския проект - те участват в него само за пари, не сътрудничат на Брюксел, както би трябвало, създават проблеми, настроени са ксенофобски и копнеят за авторитаризъм - колко успешен би бил клубът без тях! Не забравяме ли обаче нещо? Погледнете изхода от н еотдавнашните избори в Италия : настроени срещу имиграцията популисти и крайнодесни екстремисти сега са на път да съставят следващото правителство в третата по големина икономика в еврозоната. А какво да кажем за Австрия, където крайнодясната Австрийска партия на свободата държи три ключови министерства? В Германия крайнодясната \"Алтернатива за Германия\" не само има 92 места в Бундестага (за първи път екстремистка партия постига това от Втората световна война), но нейната идеология сега, изглежда, оказва въздействие върху начина, по който управляващата в Бавария партия Християнсоциален съюз се подготвя за изборите през есента в тази влиятелна провинция. Нито пък може да се каже, че Франция въпреки поражението на Марин льо Пен се е отървала от ксенофобските и антимюсюлманските настроения. и в немалка степен неискрено. Не само това, но \"четенето\" на Европа по линията изток - запад заплашва да подхрани именно тези разделения, които проевропейците казват, че искат да преодолеят или да поправят. Отправянето на взаимни нападки е широко разпространено и съществуват множество исторически комплекси, а влиянието на Германия е очевиден източник на недоволство. Разкриването на истината за тревожните характеристики и грешки на самата Западна Европа може да помогне отново да се породи усещане за общо усилие, което, изглежда, жестоко липсва в днешно време. Нека да си спомним, че още през 2005 г. именно френските и холандските граждани (които гласуваха на референдуми), а не новоприетите източноевропейци, нанесоха тежък удар на плановете за по-нататъшна европейска интеграция, като отхвърлиха предложената нова конституция на ЕС. Нито пък Централна и Източна Европа представлява еднороден блок. Словакия е ентусиазиран член на еврозоната. А някои източноевропейци, в частност в балтийските държави, подкрепят общи отбранителни проекти на ЕС. Отношенията изток - запад в ЕС сега са толкова измъчени, че става изкушаващо да се изразява оплакване от последиците от обединението на Европа, вместо то да се възхвалява като значително постижение за човешкото достойнство и свободата на нациите да избират собствената си съдба в сърцето на континент, опустошен от война и тоталитаризъм през 20-и век. (Заплатите са много по-ниски, затова догонването на запада изглежда като безкраен процес.) Те също така се възползват от дълбоки исторически недоволства: разбираемо чувство, че са били изоставени след Втората световна война, и представата, че ако Западна Европа се е развила толкова добре през втората половина на миналия век, това е станало, защото нейната по-бедна източна половина е била оставена да страда под диктатура - накратко казано, била е пожертвана. Западноевропейците мислеха, че запълването на психологическите празнини, произтичащи от различията в историческия опит, ще бъде по-лесно. На изток обаче преодоляването на все още съществуващата травма от това, че си бил част от \"кървавите земи\" на Европа, където престъпленията на нацизма и сталинизма са се събирали в една точка, продължава да е неизпълнена задача. Това е нещо, което западняците не могат да схванат напълно, просто защото тяхната памет е различна. Това не означава да си затваряме очите за отстъплението от демокрацията: ЕС трябва да защитава своите принципи, ако иска да оцелее. Но признаването на бремето и страданията, понесени от нашите източни съседи, и почитането на наследството на народната сила от 1989 г. може много да помогнат за разрешаване на някои от днешните спорове. Наскоро се срещнах в Братислава с писателя Федор Гал - един от героите на въстанието през 1989 г. в Чехословакия. Когато го попитах за напреженията между Изтока и Запада в днешна Европа, той каза следното за своя регион: \"Ние все още не сме разбрали, че Европа е път, а не просто източник на доходи.\" Ако искаме да намерим начин да се свържем помежду си, а не само да се разправяме за квоти или пари, е необходимо да покажем, че сме наясно с историята. Изобличаването на лошото поведение, когато то се появява, е необходимо, но не е достатъчно. Ние, западняците, носим своя дял от отговорността за мъките на Европа. Трябва да признаем, че и за нас европейският проект е път. /БТА", "date": "2018.05.24", "title": "Прекалено лесно е да се обвинява Източна Европа за всички неволи на ЕС"}
{"url": "https://www.dnevnik.bg/detski_dnevnik/2018/05/24/3183291_prikazka_ot_dva_sviata_-_neveroiatnoto_novo/", "text": "Книга, приказка, настолна игра, игра с карти. Или невероятно забавление за децата, но и за цялото семейство. Развихрящо въображението приключение. Това е новият проект на българския автор Никола Райков, който става все по-популярен сред децата със своите приказки-игри. Наскоро Райков представи последния си проект – приказката-игра \"Приказка от два свята\". А символично от днес - Денят на славянската писменост, книгата може да бъде видяна, разгледана и опитана безплатно  на сайта му . И предишните книги на автора - \"Голямото приключение на малкото таласъмче\", \"Още по-голямото приключение на малкото таласъмче\" и \"Добросъците\", са безплатни за теглене от сайта, за да могат всички фенове да се докоснат до приключението. Новата \"Приказка от два свята\" е със 100 страници и идва с куп изненади - огромна карта на приключението с 10 начални и 10 скрити места, които децата могат да посещават, има още изтриваем маркер, с който ще пишат върху картата и ще променят записаното в зависимост от техните решения. Добавена е и кутийка с близо 30 вълшебни предмета, които ще откриват и използват в хода на приключението. Така на децата се дава огромен избор и те сами решават как да се развива тяхната приказка. \"Въпреки елементите от настолните игри това все пак си остава книга и централното място е на историята, героите и тяхната съдба\", коментира Никола Райков. Приключението отвежда в свят, където изглежда, че хората са изчезнали, а странни създания, наречени хонтолули, обитават тавана на стара изоставена къща. Те живеят в постоянен страх от сенките, които навлизат отвън, и никога не напускат своя малък, затворен свят. Докато един ден млад хонтолул не решава да избяга през нощта и да се впусне в приключението на живота си. Той попада в един напълно непознат за него свят, където решенията на самия читател ще определят хода на историята. А приключението започва така: \"Легендите разказваха, че някога в света на сенките живели Човеците. Те били огромни и всемогъщи същества, но нещо се бе случило и те изчезнали завинаги. Никой вече не вярваше на тези легенди. Никой, освен мен. През деня, по светло, сенките дебнешком изпълваха Та-вана. Дълги и криви, дебели и тъмни или пък прозрачни, почти невидими. Те бяха всичко, което виждахме от света навън. Ние, хонтолулите, живеехме в страх от този свят. Свят на сенки и изчезнали Човеци. Но тази вечер аз щях да направя нещо велико: щях да съм първият хонтолул, напуснал Та-вана! Изправих се на лапички и подуших въздуха.\" Как ще свърши решават децата.", "date": "2018.05.24", "title": "\"Приказка от два свята\" - невероятното ново приключение за детското въображение"}
{"url": "https://www.dnevnik.bg/intervju/2018/05/24/3182432_proftodor_krustev_skusanata_vruzka_s_ekspertite_rajda/", "text": "- В моята експертна дейност по световното наследство представлявам ИКОМОС, от чието име експертните доклади се изпращат в ЮНЕСКО за подготовка на решенията на Комитета за световно наследство. За последните 18 години съм провел 30 експертни намеси по 1/3 от руските световни културни ценности (общо 17). Ще посоча случаи, които ми носят особено удовлетворение. Например за мен е голяма чест, че имам принос за включването на Ферапонтовия манастир в Списъка на световното наследство (2000).  В Санкт Петербург по време на мисията ми през 2009 бе успешно преодоляна заплахата за изграждането на 500-метровия небостъргач \"Охта\" на \"Газпром\" в историческия център, както и бе отхвърлено решението на местните власти за силно съкращаване на защитената зона на ценността. Бях председател на международна експертна група (2011-2013), която прецизира границите и компонентите на ценността, приети впоследствие от комитета. В московския Кремъл на консултативна мисия през 2014 отхвърлих намерението за \"възстановка\" на два манастира, разрушени през 1929-1930, за които липсва \"пълна и детайлна информация\" (стриктно изискване на конвенцията от 1972). Предложих на тяхното място да бъде създадена първата археологическа зона в Кремъл, която да експонира неговата богата историческа стратификация. Сега в Москва видях, че предложението е успешно осъществено. През 2014 в друга консултативна мисия подкрепих проекта на студиото \"Дилър, Скофидио и Ренфро\" (САЩ) за създаване на парка \"Зарядие\" в буферната зона на ценността. Днес паркът е факт, от него се разкрива пълната красота на кремълската панорама.  През 2013 и 2015 мисиите на ИКОМОС установиха, че уникалният културен пейзаж на Соловецкия архипелаг е застрашен от строителна инвазия. ИКОМОС препоръча мерки за подобряване на юридическата защита, градоустройството и управлението на ценността. Предложих да бъде отхвърлен неадекватният проект за музеен комплекс, който застрашаваше централния манастирски ансамбъл. След неколкократно връщане на неподходящи проекти (2013-2016) накрая Русия предложи превъзходна идея за дискретно пейзажно решение и адаптиране на съществуващи сгради за културни функции. В цялата тази практика има нещо, което ме радва. Обикновено моите доклади са остро критични, често те отхвърлят намерения на властите и предлагат нови решения. Въпреки това никога не съм бил възприеман като злонамерен, моите съвети – респективно препоръките на ИКОМОС, са били възприемани с уважение.  - Винаги съм бил респектиран от силния руски експертен капацитет в областта на културното наследство, представен от мрежа специалисти, изследователи, академични преподаватели, мислители и защитници. Премията \"Комеч\" е основана именно в тези среди. Възхитен съм от мощната гражданска енергия на \"градозащитниците\" в Русия: общностите на ВООПИК (Всерусийско общество за защита на паметниците на историята и културата), ИКОМОС - Русия, АРХНАДЗОР за наследството на Москва - през 2010 участвах в техен митинг в Москва при минус 30-градусов студ против проект за изменение на Закона за културното наследство, който впоследствие бе оттеглен. По повод на небостъргача \"Охта\" в Санкт Петербург се срещнах с негови убедени противници като големия руски кинорежисьор Александър Сокуров, директора на Ермитажа Михаил Пиотровский и много други. Важно е, че този кръг от съмишленици непрекъснато расте. Сега в Москва ме поканиха да изнеса лекция в тяхното \"Училище за наследството\" – много интересен културно-просветителски проект, отворен към най-широка аудитория. Когато гледах озарените лица на участниците в церемонията по връчването на премията, наистина ги чувствах като скъпи съмишленици. - При всяка моя мисия настоявам да се срещна с всички участници в системата за опазване: централни и местни власти, жители и ползватели на ценности, религиозни общности, експертни организации и граждански сдружения. В резултат тези срещи се превръщат наистина в образователен процес. В тях се стремя да осъществя връзка между гледната точка на политика и тази на експерта. Понякога чувствам, че тази връзка се къса. Разбира се, тук действа и принципът, че никой не е пророк в собствената си страна. Несправедливо е, но думите на външния експерт имат по-голяма тежест. Руски колеги ми казват: \"Вие сте много важен за нас, помагате ни за това, което ние защитаваме.\"  Впрочем този принцип важи и за България. Българският експертен потенциал е също много силен. Тук се чувствам всред много съмишленици, наскоро обединени в общността \"Форум културно наследство\". Но днес връзките между политиците и експертите в областта на опазването у нас са крайно нестабилни: за паметници се вземат непрозрачни политически решения, липсва експертен дебат, експертни мнения се игнорират. Възможно е руските власти да се вслушват в моите думи, но не и българските – тук съм местен експерт, следователно не съм пророк, нали? Дори неотдавна мастит представител на българските културни власти, засегнат, че не споделям неговата теза за \"крепости до зъбер и църкви до керемида\", обяви, че съм \"пълен невежа\" в областта на културното наследство, за него в Москва и Санкт Петербург изобщо не са чували. Но проблемът далече не е личен. Скъсаната връзка между експерти и политици ражда смайващо невежество на високи политически нива за същността на опазването. Наскоро чух по телевизията депутат, член на Парламентарната комисия за култура и медии, убедено да говори за \" \" (вместо консервация и реставрация) на паметниците и да предлага те \"да се съборят, да се изчистят и да се изградят наново\". От такова невежество следват неадекватни решения, калпави закони, погрешни стратегии, които в крайна сметка поразяват културните ценности. - Възстановяването на Царевец през 80-те бе чисто политически акт - \"да се вдъхне вяра във възхода и предстоящото величие на българската държава\". Другаде е в ход наивният стремеж към \"възстановяване на историческата справедливост\" (разрушеният през 30-е години Успенски събор в Ярославл е изграден почти два пъти по-голям от оригинала) или е проява на популизъм (почти изцяло измисленият дворец в Царицино край Москва). У нас днес причините са по-скоро икономически: желание за по-бързо усвояване на европейски фондове с прости за изграждане крепости от бетон \"до зъбер\" вместо професионална реставрация; илюзорни мечти за \"културно-исторически туризъм\" всред бутафорни копия; събаряне на паметници и тяхното преизграждане, изменени според интересите на собствениците, и пр. Каквито и да са причините, трябва да се разбере, че това е пагубно за културното наследство. Автентичността е негово ключово качество. Ако я нарушим, бъдещите поколения ще изгубят доверие в неговата истинност – кое е средновековен оригинал и кое е дело на \"най-големия архитект в България\" от 21-и век?  - Властите трябва да осъзнаят, че опазването е сложен и деликатен процес, който изисква висока експертност, съобразена с международно приети принципи. Дилетантството тук означава смърт за паметника. Затова, на първо място, трябва да бъде укрепен главният експертен орган на държавата в тази област – Националният институт за недвижимо културно наследство (НИНКН), който сега е в плачевно състояние. Властите трябва да осигурят ролята на експертите във всички фази на опазването: проучване, стратегическо планиране, проектиране, експертен дебат, консервационни дейности, социализация, управление. Това би дало шанс да се преодолее невежеството по отношение на опазването, да се \"отворят очите\" на политици и чиновници. ", "date": "2018.05.24", "title": "Проф.Тодор Кръстев: Скъсаната връзка с експертите ражда смайващо невежество на високите нива"}
{"url": "https://www.dnevnik.bg/photos/2018/05/24/3183345_fotogaleriia_kogato_tankovete_ugasiha_prajkata_prolet/", "text": "Колкото повече времето ни отдалечава от този ден, толкова по-ярко изпъква неговото огромно историческо значение, казва писателят Георги Марков за 21 август 1968 г. На този ден е посветена и фотографската изложба в софийския Музей за национално помирение, част от фестивала \"Фотофабрика\".", "date": "2018.05.24", "title": "Фотогалерия: Когато танковете угасиха Пражката пролет"}
{"url": "https://www.dnevnik.bg/sport/2018/05/24/3184412_levski_i_cherno_more_shte_opredelia_posledniia/", "text": "Левски\" посреща \"Черно море\" в директен двубой, който ще определи последният български участник в Лига Европа. Двата отбора се срещат днес от 20.30 часа на стадион \"Виваком арена Георги Аспарухов\". \"Левски\" ще играе бараж за място в евротурнирите за втори пореден сезон. Преди година сините отново завършиха трети в Първа лига и трябваше да мине през изключително драматичен мач и цели 22 дузпи срещу новака \"Верея\", за да се класират за Лига Европа. \"Черно море\" стигна до възможност да се бори за участие в евротурнирите, след като зае седмото място в крайното класиране. Тимът от Варна отстрани последователно  \"Септември\" (София)  и  \"Локомотив\" (Пловдив)  в плейофите и ще има шанс да играе в Европа за пръв път от 2015 г. Днес ще се изиграе и първият от двата плейофа за място в Първа лига. \"Дунав\" (Русе), който само преди година игра в европейските турнири, се изправя срещу \"Царско село\", който завърши на трета позиция във Втора лига. Двубоят е от 17.30 часа в пловдивски квартал \"Коматево\". Другият плейоф за място в елита противопоставя \"Витоша\" (Бистрица) и \"Локомотив\" (София), който спечели сребърните медали във втората дивизия. Мачът е в сряда от 20.00 часа на стадион \"Локомотив\" в Пловдив и с него ще бъде сложен край на сезона в българския футбол. В деня, в който се навършват 104 години от основаването му, \"Левски\" ще опита да спаси първия сезон под ръководството на Делио Роси. Сините останаха много далеч от \"Лудогорец\" и ЦСКА в първенството, а Купата на България донесе  поредния кошмар за феновете след загуба с дузпи от \"Славия\" . Роси има доста проблеми с контузени играч. Аут от сметките са вратарят Николай Кръстев, Милош Цветкович, Филипе Нашименто, Жерсон Кабрал и Ривалдиньо. Добрата новина за италианския треньор е завръщането на Серджиу Буш и Хали Тима, които доскоро лекуваха травми. В \"Черно море\" почти всички основни футболисти ще бъдат на разположение. Старши треньорът Илиан Илиев няма да може да разчита на Мариан Огнянов и Дани Кики, чието отсъствие беше известно отдавна.", "date": "2018.05.24", "title": "\"Левски\" и \"Черно море\" ще определят последния български участник в Европа"}
{"url": "https://www.dnevnik.bg/sport/2018/05/24/3184418_konstantin_papazov_shte_predloji_zabrana_na/", "text": "Треньорът на \"Левски Лукойл\" Константин Папазов призна, че клубът носи вина за прекратения мач от финалната серия в баскетболното първенство с \"Балкан\" (Ботевград).  Втората среща беше прекъсната 3.01 минути преди края , след като феновете на сините опитаха да нахлуят на терена. Папазов отказа да коментира феновете на \"Левски\", но се фокусира върху агитката от Ботевград. Обвиненията към \"Левски Лукойл\" бяха, че са позволили на феновете да седнат зад пейката на \"Балкан\". Остатъкът от двубоя ще бъде доигран днес привечер без публика в зала \"Универсиада\". \"Ние не сме нарушили правилата като клуб. Питайте феновете защо са решили да седнат там. С дежурния делегат отидох и ги помолих да се мръднат, но те отказаха категорично. На почивката пак опитах, за да няма ексцесии\", каза Папазов след мача. \"Винаги нашите фенове са много лоши, а другите са много добри. Защо не коментираме другите? Има ли указания при такава ситуация в рамките на един час да бъде напусната залата? Кой не напусна залата\", попита треньорът на столичния отбор. Папазов, който е и член на управителния съвет на баскетболната федерация, обясни, че ще внесе предложение за забрана на гостуващи агитки. \"Ще предложа на базата на това лошо събитие да няма гостуващи фенове на баскетболни мачове в България. Това се е случило в по-напреднали страни като Гърция и Турция. Категорично да се забрани и зад пейките да има фенове. Ако ние сме нарушили правилника, да понесем отговорност за лошата организация\", каза още Папазов. Според него проблемите са започнали заради хвърлена бутилка от масажиста на \"Балкан\" към публиката на сините. Треньорът на тима от Ботевград Небойша Видич пък изрази съмнения, че провокацията е била планирана. \"Защо тези фенове не бяха от другата страна като в първия мач? Целият ми костюм беше оплюван, имаше хвърлени бутилки, балони, пълни с брашно и вода, които предадохме на делегата. Това е организирано. Това не са фенове, които са дошли да гледат баскетбол\", каза Видич.", "date": "2018.05.24", "title": "Константин Папазов ще предложи забрана за гостуващи фенове в баскетболното първенство"}
{"url": "https://www.dnevnik.bg/bulgaria/2018/05/24/3184103_grajdansko_dvijenie_shte_raboti_za_reformi_v_kulturata/", "text": ". То мобилизира съмишленици от културния сектор, за които е ясно, че такива реформи са наложителни. Даваме старт на движението в социалните мрежи, така че ще се радваме на вашето одобрение, а онези, които споделят настоящето на своите стени, смятаме за участници, подкрепящи движението. За всички, които следят културните процеси, е ясно, че:  въпреки реалния принос на културните индустрии към БВП (според международни статистики през последните години – почти винаги около и над 4%; принос, запазен дори в годините на икономическа криза 2008-2012). С това е нарушено конституционно право на българските граждани да се ползват от националните и общочовешките културни ценности и да развиват своята култура (чл. 54 (1) от Конституцията на РБ). - Недостатъчното финансиране се отнася както за мизерния процент от бюджета, предназначен за култура (под 0.5%, въпреки многократно повторените предизборни обещания на ГЕРБ за 1%), така и за недостатъчните държавни и общински фондове за културни проекти и програми. То се проявява и в почти отсъстващите улеснения и облекчения за бизнеса, които биха могли да стимулират частния сектор да подкрепи проекти в областта на културата. - В хазартната сфера у нас се въртят повече от 3 млрд. лева годишно; съществуват успешни международни модели, които показват как малки отчисления от този оборот и от чудовищните приходи на хазартни босове и олигарси биха могли да решат много проблеми – не само в областта на културата, но и в спорта, образованието и пр.  разрушават се традиции, институции и културни мрежи, изграждани от десетилетия – читалища, театрални състави, оркестри, трупи, хорове, фестивали. В отчаяно старомодно състояние е политиката към музеи, библиотеки и галерии, докато иновативни културни събития с международен престиж биват саботирани и на практика унищожавани от незаинтересовани администратори. Българската книга и книгоиздаване не се ползват от онези данъчни облекчения, които са практика в почти всички страни на ЕС; няма и стратегически политики за превод и промоция на българска литература в чужбина. Критиката и критическата публичност деградират заради унизителното състояние на специализираните медии за литература и култура, които не срещат адекватна подкрепа от страна на държавните институции.  движимо и недвижимо. То е далеч от добро консервиране, съхраняване и дигитализация. Самото словосъчетание «културно наследство» все повече става синоним на корупционни схеми, на приватизирани национални ценности, на легализиране на нелегални колекции. Не се правят никакви опити за справяне с проблема за «дисонантното» културно наследство – онова, около което се спори и за което се разгарят конфликти.  които източват пари от ремонти или от терени, от «реставрации» и съмнителни археологически сензации. Всъщност не се наблюдава истинска културно-туристическа политика: страната е вече обсипана с бутафорни крепости, които почти никой не посещава и които след 10-20 години ще се превърнат в нови, абсурдни руини. Междувременно колекции мухлясват в депата, разпадат се картини и скулптури, гние текстил, фондовете на библиотеките не се обновяват, закриват се читалищни и училищни библиотеки, няма кой да записва и съхранява, да дигитализира и продава българското музикално наследство; дори българските филмови ленти от близкото минало постепенно стават негодни за употреба. (т.е. липсват политики, насочени към културната енергия, която идва отдолу - от независимата алтернативна сцена, от младежки групи, кръгове по интереси, творчески сдружения, студентски състави и международни културни мрежи, от самостоятелни организации и културни оператори, от идеи на самите граждани на квартално и общинско ниво). Националният фонд «Култура» разполага със смехотворни средства, държавата няма визия за стратегическо подпомагане на гражданските културни инициативи. Бюрокрацията в областта на културата не си дава сметка за тяхната ключова важност; за това, че те са самата същност на прословутата «децентрализация» и «включване». - Държавата и правителството успешно не забелязват болните проблеми, свързани с  . Патриотизмът е подменен от агресивен и повърхностен националпопулизъм. Лишен от истинска културна памет, той често поражда ксенофобия и антиевропейски настроения. Не съществуват културни политики към европейска солидарност, не съществува и стратегическа протекционистка държавна политика към традициите и наследството на националната ни култура. , докато общото ниво на публиките спада, а културната консумация съзнателно се комерсиализира - и то чрез държавни медии и политически инструменти. Година след година, десетилетие след десетилетие, това постепенно насажда чалга-манталитет, плоско и пасивно културно консуматорство, отказ от усилия, \"риалити\" манталитет. България се превръща в пустиня на вкуса. Откъснати от политиките за култура, образователните политики (сами по себе си недостатъчни и несъвършени) са насочени към елементарна и функционална грамотност. Те не преминават естествено в гъвкави политики за изграждане на по-високи културни компетентности, за създаване на безусловно необходима обща, човешка, художествена, морална и гражданска култура. Властва късогледство, липса на грижа за бъдещето въпреки очевидната (а и доказана от изследвания) връзка между общото културно-образователно ниво на една нация, от една страна, нейната гражданска демократична култура, от друга, и креативността и способността за иновации в бизнеса и икономиката, от трета. В документите на ЕС тази известна зависимост се нарича «културата като катализатор на творчеството и иновациите» и се изтъква нейният принос за интелигентния и устойчив растеж и социалното приобщаване.  Българската култура се представя по света и в Европа чрез епизодични и помпозни шоу трикове, които справедливо получиха етикетите «лувъри», «рози и сапунени мехури». Всъщност България се изолира културно от Европа и света, от процеси и тенденции в съвременното изкуство, а реалният български принос е невидим - интересни и приносни български културни събития не присъстват в глобалните културни календари, не се появяват на световни фестивали и биеналета. В заключение можем да заявим, че у нас просто отсъстват промислени културни политики. Те са подменени със своите политически и медийни двойници, зад които се крият корупционни схеми и лобистки интереси. Отсъства научно събирана информация, културна статистика, експертен потенциал, дългосрочни културни изследвания, върху които едно добро управление на културата би могло да стъпи. От години напразно чакаме да се появи стратегия за развитие на националната култура. Поради всичко това всъщност няма и истинско управление на културата, а само имитационни жестове и ялова бюрокрация. В тази връзка е необходима ревизия на цялата нормативна база – и на начина, по който закони и подзаконови актове обикновено са били писани досега; не за да служат на магистралните цели на българската култура, а с временни и компромисни намерения, за да обслужат едни или други частни интереси (което освен всичко друго прави текстовете им вътрешно противоречиви и объркани, пълни с взаимоизключващи се кръпки и поправки). : «Реформи в културата» се вдъхновява от идеята, че културата е първостепенно благо, съществен елемент от качеството на живот. Смятаме за свой дълг да не допуснем упадък на това качество, с което да защитим и конституционното право на българските граждани. Движението ще има две практически задачи: 1. В поредица от последователни публични форуми да направи критически мониторинг на направеното (а и на ненаправеното, на погрешно или имитативно направеното) в областта на секторните културни политики от правителството на ГЕРБ и от предходните правителства. Тези форуми ще формулират болни проблеми, провали, скандали и престъпления, ще създадат консенсус около наложителни реформи и очевидни приоритети. Очаквайте скоро съобщение за първото подобно събитие през юни в Пловдив. 2. Чрез дискусии между творци и експерти да разработи постепенно стратегическа визия за ролята на културата, връзката й с образованието, ценността й за българското общество, както и да очертае спешни мерки, стъпки към законодателни инициативи и национална стратегия. Ще бъдат разработени и предложени планове за реформи там, където проблемите са болни и видими за всички. Нека не чакаме някой друг да го направи вместо нас: ние знаем за какво става дума, какъв е залогът. Това е наша работа. Честит 24 май! , ", "date": "2018.05.24", "title": "Гражданско движение ще работи за реформи в културата"}
{"url": "https://www.dnevnik.bg/sport/2018/05/24/3184420_prezidentut_na_napoli_obiavi_s_tuit_uvolnenieto_na/", "text": "Президентът на \"Наполи\" Аурелио ди Лаурентис обяви по нетрадиционен начин треньорската рокада в клуба от Южна Италия. Ексценстричният бизнесмен и филмов продуцент съобщи с туит, че неаполитанците се разделят с досегашния си наставник Маурицио Сари. Това се случи в сряда вечерта след  поредица от информации в големите медии в Италия, че Карло Анчелоти вече се е споразумял с \"Наполи\"  и поема отбора. В официалния сайт на клуба обаче не излезе никаква информация за Сари. Едва около полунощ се появи същото съобщение като това на Ди Лаурентис, с което се изразява благодарност към Сари. \"Благодаря на Маурицио Сари за неговата скъпоценна отдаденост към \"Наполи\". Затова че дари феновете на клуба в Неапол и по света прекрасни емоции и създаде стил на игра, уважаван от всички. Браво, Маурицио\", написа Ди Лаурентис в \"Туитър\". Роденият в Неапол Маурицио Сари водеше \"Наполи\" почти три години – между 12 юни 2015 г. и 23 май 2018 г. Специалистът, който е на 59 години, беше много близо до това да сбъдне мечтата за първа титла от 1990 г. Четири кръга преди края на сезона  \"Наполи\" победи \"Ювентус\"  като гост и се доближи на точка от него, но след това загуби с 0:3 от \"Фиорентина\" и направи 2:2 с \"Торино\" вкъщи, което спря тима към титлата. Под ръководството на Сари \"Наполи\" завърши два пъти втори и веднъж трети в Серия А. Тимът постигна 97 победи в 147 шампионатни мача (66% успеваемост). Основното обвинение към треньора обаче беше, че не е успял да постигне и пробив в Европа, където най-добрият резултат е осминафинал в Шампионската лига. Треньорът имаше договор до 2020 г. с клуба, но според медиите в Италия е уволнен заради това, че е влязъл в контакт с \"Челси\". Английският клуб отдавна следи Сари и го иска за заместник на  Антонио Конте , който най-вероятно ще бъде уволнен. Минути след новината за освобождаването на Сари Ди Лаурентис публикува снимка с новия треньор Карло Анчелоти. Двамата стоят опряни гръб в гръб, държейки въобръжаеми пистолети. \"Добре дошъл, Карло\", написа филмовият продуцент под снимката, приветствайки новия треньор. Договорът на Анчелоти е за три години. Той обясни, че е предпочел офертата на \"Наполи\" пред предложенията на редица европейски клубове след среща с Ди Лаурентис. \"Това е голямо предизвикателство, защото \"Наполи\" е клуб, който отдавна мечтае да спечели титлата. Благодаря за доверието към мен, ще работя с отдаденост и енергия, за да постигнем общата ни цел\", каза Анчелоти. \"Наполи\" е деветият клуб в 23-годишната треньорска кариера на Анчелоти. В Италия той е водил \"Реджиана\", \"Парма\", \"Ювентус\" и \"Милан\". Треньорът има и богат опит в чужбина, където беше начело на \"Челси\", ПСЖ, \"Реал\" (Мадрид) и \"Байерн\" (Мюнхен). Анчелоти е спечелил 20 трофея като треньор, сред които една титла на Италия и два пъти Шампионската лига с \"Милан\". Специалистът е ставал шампион в четири страни.", "date": "2018.05.24", "title": "Президентът на \"Наполи\" обяви с туит уволнението на треньора Сари"}
{"url": "https://www.dnevnik.bg/sport/2018/05/24/3184423_andres_iniesta_shte_produlji_karierata_si_v_iaponiia/", "text": "Легендата на \"Барселона\"  Андрес Иниеста , който обяви, че напуска клуба след 22 години в него, ще продължи кариерата си в Япония. Халфът обяви, че новият му клуб е \"Висел\" (Кобе), след като публикува снимка със собственика Хироши Микитани. Смяташе се, че Иниеста ще заиграе в Китай в \"Чонгкин Дангдай Лифан\". Медиите в Испания дори обявиха, че халфът е сключил сделка за разпространение на своите вина в Китай и заради това ще играе там. В крайна сметка халфът разкри новия си тим, наричайки Микитани \"моя приятел\". \"Пътувам към моя нов дом с моя приятел\", написа Иниеста под снимката в \"Туитър\". Микитани също публикува снимка как двамата се качват в частния самолет на бизнесмена. Той не само е собственик на \"Висел\" (Кобе), но и изпълнителен директор на компанията \"Ракутен\". Именно японската компания стана основен спонсор на \"Барселона\" и от сезон 2017-2018 постави логото си върху екипите на каталунците. \"Висел\" (Кобе) е 6-о място от 18 отбора в японската Джей лига след 15 кръга. В тима играе бившият германски национал Лукас Подолски. През миналия уикенд  Иниеста изигра последния си мач за \"Барселона\" . Той прекара общо 22 години при каталунците, 16 в първия тим. Иниеста спечели общо 32 трофея с тима и е втори по мачове във вечната ранглиста с 674. Очаква се той да подпише с \"Висел\" (Кобе) и да бъде представен официално, след което да се завърне в Европа, за да започне подготовка с  националния тим на Испания  за световното първенство в Русия.", "date": "2018.05.24", "title": "Андрес Иниеста продължава кариерата си в Япония"}
{"url": "https://www.dnevnik.bg/tehnologii/2018/05/24/3183032_imenata_na_nad_11_mln_dushi_shte_letiat_do_slunceto/", "text": "Над 1.1 млн. души решиха имената им да станат част от историческата космическа мисия Parker Solar Probe. След близо два месеца апарат на НАСА ще излети в посока Слънцето, като за около 7 години трябва да премине 24 пъти през атмосферата на звездата и ще я доближи толкова близо, колкото никой друг космически кораб не е правил. За да популяризира мисията , НАСА обяви през март,  че на специален микрочип, който ще бъде поставен в апарата, ще бъдат въведени имената на всеки, който пожелае. В крайна сметка общо 1 137 202 души са решили да станат участници в мисията, макар и индиректно. Миналата година НАСА направи подобна инициатива и за една от мисиите си до Марс, като н ад 2 млн. души се включиха в нея. Мисията ще бъде изстреляна на 31 юли от космическия център на НАСА във Флорида. Космическият кораб е с размерите на малка кола. Най-близката му среща със Слънцето ще е на около 6.5 млн. км от повърхността на звездата. Целта на сондата е да изследва как енергията и топлината се движат през слънчевата корона, както и да проучи какво ускорява слънчевите енергийни частици. Подобна мисия е революционна, тъй като процесите на Слънцето засягат всички планети от Слънчевата система. За да бъдат извършени всички тези изследвания, сондата ще бъде защитена от излъчваната от Слънцето топлина с 11.5-сантиметров карбонов щит, който ще трябва да издържа на температури, които достигат почти 1371 градуса по Целзий. Очаква се от събраните данни прогнозите за големи изригвания на Слънцето и последвалите от това метеорологични изменения, които влияят на живота на Земята, както и на сателитите и астронавтите в Космоса, да са още по-точни. Две от най-фундаменталните мистерии, които учените смятат, че мисията ще разреши, са как атмосферата на звездата е много по-гореща от повърхността ѝ и какъв е механизмът на ускоряване на слънчевия вятър.", "date": "2018.05.24", "title": "Имената на над 1.1 млн. души ще летят до Слънцето"}
{"url": "https://www.dnevnik.bg/sport/2018/05/24/3184424_bostun_se_dobliji_na_edna_pobeda_ot_golemiia_final_v/", "text": "Баскетболистите на \"Бостън селтикс\" се доближиха на една победа от големия финал в НБА. \"Келтите\" надиграха \"Кливланд кавалиърс\" с 96:83 у дома и поведоха с 3:2 във финала на Източната конференция. Тимът на Брад Стивънс ограничи Леброн Джеймс до едва две точки в последната четвърт и записа десета победа от десет домакински мача в тазгодишните плейофи. \"Kливланд\" допусна пета загуба в осмото си гостуване в директните елиминации този сезон. \"Бостън\" ще има две възможности да сложи край на доминацията на отборите на Леброн Джеймс в Източната конференция. Първата ще е на 26 май от 3.30 ч. в Кливланд. Ако се стигне до финален седми двубой, двата отбора ще се завърнат в Бостън на 28 май. \"Келтите\" преследват първо участие във финалите от 2010 г. \"Кливланд\" опитва да стигне до големи сблъсък за четвърта поредна година. За целта \"кавалерите\" трябва да станат първият отбор в историята, обръщал плейофна серия срещу \"Бостън\" от 0:2. Новобранецът Джейсън Тейтъм беше най-резултатен за победата на \"Бостън\" с 24 точки. 20-годишното крило завърши с 47% успеваемост в стрелбата от игра, а към точковия си актив добави седем борби, четири асистенции, четири откраднати топки и два чадъра. Тейтъм записа деветия си мач с над 20 точки в тазгодишните плейофи. Ако го направи още веднъж, той ще изравни паметния рекорд на Карим Абдул Джабар за най-много плейофни двубои с 20 и повече точки от новобранец. \"Наслаждавам се на тези големи моменти, на големите мачове. Това са миговете, в които най-много се забавлявам. Плейофите карат играчите да покажат най-доброто, на което са способни\", каза Тейтъм. Ал Хорфорд добави 15 точки и 12 борби за успеха на \"Бостън\". Джейлън Браун завърши със 17 точки, а Маркъс Морис и Маркъс Смарт се включиха с по 13 точки от пейката. \"Бостън\" спечели първата четвърт с 32:19 и до края не изпусна мача от контрол. Във втората четвърт \"Кливланд\" успя да съкрати изоставането си до осем точки, но това беше максималното, което постигна в този двубой. През второто полувреме домакините поддържаха аванс около 15 точки, а в началото на последната четвърт разликата достигна 21 точки. \"Бостън\" записа трета много убедителна домакинска победа в серията след 108:83 в първата среща и 107:94 във втората. \"Чакаме с нетърпение възможността да се опитаме да стигнем до седми мач. От нас зависи дали ще се върнем тук за още един двубой\", каза Джеймс, който отново беше над всички в състава на \"Кливланд\". Лидерът на \"кавалерите\" вкара 26 точки при 50% успеваемост в стрелбата от игра и добави десет борби и пет асистенции. В последната четвърт обаче той се умори, а нито един от съотборниците му не успя да му окаже помощ в атака. Кевин Лав отбеляза 14 точки, а нито един от останалите не надхвърли осем. В трите гостувания в Бостън гардовата линия на \"Кливланд\" има средно по 7 точки на мач при 20% успеваемост в стрелбата. В мач №5 \"кавалерите\" бяха по-ефективни в стрелбата за две точки, но вкараха само девет от 34-те си опита от тройката и пропуснаха цели седем от 19-те си наказателни изстрела. Баскетболистите на \"Бостън\" отбелязаха четири тройки повече и бяха точни при 21 от 23-те си заставания на наказателната линия. Във финала в Западната конференция шампионът \"Голдън стейт уориърс\" и лидерът в редовния сезон \"Хюстън рокетс\" играят при резултат 2:2. Петият мач е в петък сутринта от 4.00 ч. българско време.", "date": "2018.05.24", "title": "\"Бостън\" се доближи на една победа от големия финал в НБА"}
{"url": "https://www.dnevnik.bg/bulgaria/2018/05/24/3184445_krasimir_vulchev_malko_narodi_mogat_da_kajat_che_ot/", "text": "В интервю за БНТ министърът на образованието Красимир Вълчев заяви, че малко народи са с привилегията да имат празник като 24 май и да кажат, че от тях е тръгнала азбуката. \"Именно благодарение на образованието ще пребъдем като общество\", отбеляза той. За бъдещето на образованието у нас Вълчев каза: \"Ще насърчаваме в по-голяма степен професиите и профилите, свързани с наука, техника, технологии, математика, там ще имаме голям дефицит. Важно е да осигурим кадри за секторите, които генерират висока добавена стойност, които изискват най-вече технически, инженерни кадри. Тази година преструктурирахме приема, увеличаваме средствата за тези специалности, допълнителни стипендии осигуряваме.\"", "date": "2018.05.24", "title": "Красимир Вълчев: Малко народи могат да кажат, че от тях е тръгнала азбуката"}
{"url": "https://www.dnevnik.bg/sport/2018/05/24/3184456_vashington_kepituls_sreshtu_vegas_goldun_naits_e/", "text": "Вашингтон кепитълс\" разби \"Тампа бей лайтнинг\" с 4:0 в решителния седми мач във финала на Източната конференция и стигна големия финал за купа \"Стенли\" за втори път в своята история. Столичани ще се изправят срещу \"Вегас голдън найтс\" в двубой между два отбора, които никога не са печелили титлата в Националната хокейна лига (НХЛ). Тимът от Лас Вегас стигна до битката за купа \"Стенли\" още в дебютния си сезон в НХЛ, след като надигра \"Уинипегс джетс\" с 4:1 победи във финала на Западната конференция. \"Вашингтон\" изоставаше с 2:3 срещу \"Тампа\", а домакинското предимство беше на страната на тима от Флорида. Столичани обаче направиха обрат в серията, след като в шестия и седмия мач отбелязаха седем попадения и не допуснаха нито едно. \"Вашингтон\" ще играе във финала за купа \"Стенли\" за пръв път от 1998 г., когато загуби от \"Детройт ред уингс\" с 0:4 във финалите. Александър Овечкин откри резултата само минута след началото на решителния седми мач с \"Тампа\". Андрей Бураковски отбеляза две попадения във втората третина, за да осигури комфортен аванс на гостите, а Никлас Бакстрьом оформи крайния резултат три минути и половина преди финалната сирена. Вратарят на \"Вашингтон\" Брейдън Холтби изигра поредния си страхотен мач и спаси всичките 29 удара на съперника. Той се намира в серия от 157:13 минути без допуснат гол. 28-годишният канадец е направил 60 спасявания, откакто за последно получи гол. \"Този състав наистина разбира какво означава да бъдеш отбор и как да печелиш. Може би в миналото сме имали по-надарени играчи или отбори, които са по-добри от нас на хартия. В този тим обаче всеки знае своята роля, всеки помага на другия, всеки се чувства комфортно с останалите. Никога не съм бил в такъв отбор, в който във всяка ситуация имаме доверие един на друг. Просто сме много силен колектив\", каза Холтби. \"Тампа бей лайтнинг\" беше отборът с най-добри показатели в редовния сезон - 54 победи от 82 мача, а в плейофите премина много убедително през \"Ню Джърси\" (4:1) и \"Бостън\" (4:1). \"Светкавиците\" обаче не успяха да стигне до втория си финал за купа \"Стенли\" в последните четири години, след като така и не намериха път към вратата в последните 159:27 минути на серията с \"Вашингтон\". \"Това, което направихме срещу \"Бостън\" - да играем здраво 5 на 5 и да не позволяваме на съперника да създаде нещо, сега се случи на нас\", заяви капитанът на \"Тампа\" Стивън Стамкос. Финалът за купа \"Стенли\" започва във вторник в 3.00 часа българско време. Първите два мача са в зала \"Т-Мобайл\" в Лас Вегас.", "date": "2018.05.24", "title": "\"Вашингтон кепитълс\" срещу \"Вегас голдън найтс\" е финалът за купа \"Стенли\""}
{"url": "https://www.dnevnik.bg/razvlechenie/2018/05/24/3184106_proletniiat_panair_na_knigata_shte_bude_otkrit_na_29/", "text": "Традиоционният пролетен Панаир на книгата тази година ще се проведе между 29 май и 3 юни на място, само на метри от традиционното - в парка пред Националния дворец на културата. В събитието ще вземат участие над 100 издателства, като читателите ще могат да се срещнат с редица автори - Ангелина Александрова, Бистра Величкова, Йордан Д. Радичков, Владислав Христов, Георги Константинов, Димана Йорданова, Иванка Могилска, Ивинела Самуилова, Иво Беров, Рене Карабаш, Росен Карамфилов. Панаирът ще се проведе в парка от към бул. \"Патриарх Евтимий\" край лятното кино, а  не в сградата на НДК заради българското европредседателство . Откриването ще бъде на 29 май от 11 часа, като до 2 юни работното време ще от 10 до 20.00 ч., а в неделя - до 19.00 часа. Ще има обособен кът за четене, където ще може да бъде видяна и изложбата \"Радост, тъга и надежда – 16 илюстрации за детски книги от български художници\", с куратор Антон Стайков. В нея са представени илюстрации от 16 български художници. На 30 май от 18.00 часа ще бъде представен романът \"Средният индекс на щастие\" на португалския писател Давид Машадо. На 31 от 17 часа \"Аудиокниги.бг\" ще представи новите си проекти, ще срещнат слушатителите си с автори и и актьори и ще разкажат за работата си по създаването на 150 аудиокниги. От 18 часа в същия ден младият писател Йордан Д. Радичков ще престави третия си сборник с разкази \"Двеста линейки на час\". Предвидена е и специална програма от събития за Международния ден на детето – 1 юни, с участието на организацията  Мини арт фест . От 12 часа на 2 май ще бъде представена книгата \"Чудото в 5 сутринта\" от треньора по продуктивност, маратонски бегач на дълги разстояния Джеф Сандърс. Книгата е наръчник по ранно ставане и овладяване на деня преди закуска. Три часа по-късно ще бъде показана книгата на кубинския писател Педро Хуан Гутиерес – \"Фабиан и хаосът\". Писателят стана известен с преведените в България \"Мръсна хаванска трилогия\", \"Кралят на Хавана\", \"Тропическо животно\". Книгата на аплиниста Атанас Скатов \"Над 8000 метра. Анапурна, Дхаулагири, Макалу\" ще бъде представена от 12 часа на 3 май. В нея той описва експепидициите си до трите осемхилядника.", "date": "2018.05.24", "title": "Пролетният панаир на книгата ще започне на 29 май и ще бъде на открито"}
{"url": "https://www.dnevnik.bg/bulgaria/2018/05/24/3184459_iordanka_fandukova_grad_v_koito_se_stroiat_uchilishta/", "text": "\"Столичната община проектира четири нови училища. Град, в който се строят училища, има бъдеще\", коментира в ефира на Би Ти Ви кметът на София Йорданка Фандъкова за празничния 24 май.  И тази година инвестициите в образованието са приоритет за Столичната община. Това лято предстои цялостна модернизация на 17 училища и детски градини, обяви тя. \"На днешната дата трябва да говорим за силата на словото, за силата на думите, за смисъла на думите. Чрез думите ние можем да добием всяко знание. Не просто чрез смартфоните, а чрез думите. Но трябва и да ценим смисъла на думите, защото днес все повече говорим и все по-малко неща казваме. И това всъщност е урокът за възрастните, защото ние предаваме тези уроци на децата си\", каза Фандъкова. По думите й технологиите трябва задължително да станат част от образователния процес, защото децата не могат без тях.", "date": "2018.05.24", "title": "Йорданка Фандъкова: Град, в който се строят училища, има бъдеще"}
{"url": "https://www.dnevnik.bg/kultura/2018/05/24/3184426_dimitris_papaioanu_velikiiat_ukrotitel_e_samiiat_chovek/", "text": "- Не мога да се доверя на собствената си преценка. Нека приятелите и колегите ми оценят какъв човек съм. Със сигурност обаче знам, че няма нищо конкретно, което да ме мотивира и движи напред, освен самия живот. Винаги съм бил, или постепенно се превърнах, в един от онези хора, които не знаят как да живеят, ако не творят. Като дете постоянно рисувах, правех всякакви неща. Все още се изненадвам приятно, че има толкова голям интерес към работата ми. - Нямаше първоначална идея, а по-скоро чувство, което се породи у мен, когато чух по новините за изчезнало младо момче, студент в университета. Течеше операцията по издирването му. Разследването откри, че неговите приятели са го тормозили. Накрая тялото му беше намерено на брега на реката, но не стана ясно дали е убийство или самоубийство. Това предизвика лична реакция у мен към хората, към самия живот – това беше отправната точка за създаването на \"Великият укротител\".  Това е спектакъл за състраданието, за това как хората копнеят и почитат, разрушават и убиват. Най-вече това е наподобяващо сън пътуване към самия себе си, вглеждане навътре. \"Великият укротител\" е времето. \"Великият укротител\" е човекът, който се опитва да помири всички енергии, бушуващи вътре в него – мъжката и женската, съзидателната и разрушителната, жаждата да обичаш и способността да нараняваш... Никос Казандзакис, един от най-известните гръцки писатели и философи, посвещава есе на великия художник Ел Греко. В края на есето той пише: живей живота си така, че да оставиш на смъртта да ти вземе само торба с кости, нищо повече. Опитай се да бъдеш възможно най-плодотворен, най-щедър с живота. И пред смъртта да заявиш, че на живота си дал всичко възможно. \"Великият укротител\" е размишление върху тези проблеми, но все пак е и шоу. - Да, аз съм учил за класически художник, а не за визуален артист. Очите и ръцете ми са обучени по старомодния начин. В моите постановки се вижда, че не обръщам гръб на стандартните митове в човешката култура и еволюция. Когато видя едно тяло да се движи по определен начин, аз разпознавам или извиквам от енциклопедията на спомените например картина с Христос или \"Венера\" на Ботичели. Благословен съм още от дете да бъда влюбен в историята на изкуството. Макар и да съм малко старомоден. - Не, не чак толкова. Експериментирал съм с възможно най-малките и най-големите мащаби. Харесват ми големите сцени, но не чак толкова. Много повече ми харесва самата възможност да експериментирам с мащаба. Предпочитам \"средната категория\" - като \"Великият укротител\", или по-малки мащаби, като в спектакъла Primal Matter. Големите продукции са добре дошли в моето минало, но не и в моето бъдеще. - Аз съм последният човек, който може да се чувства огорчен от липсата на подкрепа в съвременна Гърция. Всъщност аз съм изключително голям късметлия. Изключение от правилото. Получих възможности, които много от моите колеги нямат за цял живот. Атина, Гърция ми помогнаха да творя по многобройни начин. Аз бях артист с активна дейност в ъндърграунда, бях добре посрещнат на официалната сцена в Драматичния театър в Атина, а след това се откри възможност да режисирам официалните церемонии на олимпийски игри. След тези успехи получих и възможности за финансиране от частни продуценти. Винаги е трудно, защото самата работа е трудна. За всички.  Фактът, че \"Великият укротител\" е първата ми международна копродукция, е чест, нова платформа за изява. Това обаче не означава, че разполагах с повече ресурси, отколкото преди в Гърция. Не означава, че се добави повече финансова стойност към инвестицията, тя просто беше разпределена от различни части на света. И така, вместо проблем на един гръцки продуцент, това се превърна в проблем на много продуценти по света.  - В много голяма степен. Вижте, за едно хомосексуално момче е лесно да възприеме древногръцката история и цивилизация през чувствеността на статуите. Ако правите театър без думи и говорите за генерални проблеми, които всички споделяме, то трябва да се върнете назад към архетипите. Ако сте грък, тогава сте голям късметлия, защото повечето архетипи са изразени и представени в собствената ви култура. Имам предвид, че днешните гърци са щастливци да наследят цялото това богатство от други хора, древни, много по-велики и също наречени гърци. Изобщо не казвам, че сме единствените на света. Нека не става объркване. Нашата култура, образование и традиция са богато наситени с всички тези образи, митове, философски проблеми и исторически факти, на които западният свят позовава. Ако се замислите, гръцката скулптура е най-голямата революция в изкуството за изобразяване на човешкото тяло.  Особено в областта на съвременните изпълнителски изкуства и танца човешкото тяло по естествен начин напомня на статуя. Всичко напомня на статуя – от рекламите на Келвин Клайн до картините от Ренесанса – всичко е референция към тези първи претворявания на човешкото тяло и неговите състояния. Това не е съзнателен процес. Статуите просто са там с огромното си влияние.  - Да, като демонстрация на божеството. Също както цветето. Тялото на атлета, тялото в пълен разцвет на силите е също манифестация на самото човечество, на вечността.  - Много исках, но трябваше преди всичко да завърша целия спектакъл. Процесът беше много труден, нямаше как същевременно и да участвам като изпълнител. Бях заложил моменти в спектакъла, в които да бъда на сцената, но се наложи да се оттегля. И сега много ревнувам.  - Стъпих доброволно в огромен капан, но беше невъзможно да откажа. Исках да опитам какво е да работиш с танцьори от такъв калибър, с хора, на които се възхищаваш от години. Най-голямото предизвикателство не беше хореографията, не беше творческият процес, нито сътрудничеството с тези невероятни артисти, а продукцията, цялостната структура, около която създаваш една нова творба. Много често в нашия бранш премиерата на един спектакъл не показва неговата завършеност и цялост, а по-скоро обещанието за тях. Много често след това се надгражда. Този път беше много трудно, защото това не беше моя собствена продукция. Имаме още неща за вършене. Най-голямото предизвикателство беше да приема това. Трябва да призная, че не съм свикнал. През по-голямата част от моя живот аз работя, за да бъда сигурен, че на премиерата ще изляза пред публиката напълно готов. И да надграждам, но с едно ниво нагоре. Емоциите в моите творби са много крехки, затова се опитвам да ги съхраня и защитя колкото се може по-ясно. Колкото до Вутерпал - да бъдеш поканен да рисуваш в ателие на Пикасо e смущаващо само по себе си. Нямам амбицията да бъда признат за велик, колкото е Пина. Напълно се задоволявам с интереса, който работата ми буди по света. Амбицията ми е да създавам добри спектакли, а не да се пазя от капани. Така че всичко е наред. - В момента има по-голям проблем от този, който съществуваше преди 15 или 20 години. Докато израствах, борейки се да създам и развия собствен език, ги имаше онези митове, които щяха да променят театъра завинаги. Имаше ги Боб Уилсън, Пина Бауш, Уилям Форсайт, преди това Тадеуш Кантор, Саша Валц, Кастелучи. Имаше автори от челните редици, които чупеха старото и показваха страхотни резултати, реконструирайки, а не унищожавайки това преди тях. Като да събориш стените, за да построиш още по-вдъхновяваща нова сграда върху основите на старата.  Не виждам това сега. Когато започнах, имаше възход, сега e обратното. Нещата се връщат назад. Има нова консервативна вълна в изпълнителските изкуства. Когато след премиерата във Вутерпал се появеше негативно ревю, аргументът винаги беше, че няма достатъчно танц. 40 години по-рано Пина Бауш получаваше същите обвинения в продължение на десетилетие. Как е възможно човек, който има познания по история, да напише отново нещо такова – в днешния контекст, в днешно време. Това показва консервативни настроения. Чувството е много странно. - Технологията е инструмент. Всеки инструмент може да се използва по всякакъв начин, за да твориш. Законите на съзиданието не се диктуват от инструментите. Мистериите на композицията, алхимията на изкуството са вечни. Всяко средство е добре дошло, защото целта е една и съща – как режисираш, как композираш, какво правиш. Окуражавам всякакви хай-тек, лоу-тек, изобщо всякак тек похвати. Въпросът е какво послание отправяш, независимо дали на сцената има живи хора или холограми. - Нямам търпение да съживя \"Великият укротител\" и да видя как ще реагира публиката. Това е най-интересното за мен. Надявам се, че на зрителите ще им хареса. Никога не съм бил в България, но имам много български приятели в Атина.", "date": "2018.05.24", "title": "Димитрис Папайоану: Великият укротител е самият човек"}
{"url": "https://www.dnevnik.bg/zelen/2018/05/24/3184466_spad_v_zamursiavaneto_na_vuzduha_s_tejki_metali/", "text": "Замърсяването с тежки метали от големи промишлени инсталации на територията на Европа е намаляло бързо за последните шест години – с 39% в периода от 2010 до 2016 г. Това е едно от заключенията в нов доклад на  Европейската агенция по околна среда  за емисиите на тежки метали от големите индустриални инсталации в Европа. Изследването използва нови данни от Европейския регистър за изпускането и преноса на замърсители (E-PRTR). Едва 18 инсталации от общо 978 са отговорни за над половината от замърсяването с тежки метали в Европа за 2016 г. Натискът върху околната среда се оценява с помощта на агрегирания екотоксичен подход. Значително по-малко на брой от големите промишлени инсталации са докладвали тези вещества в сравнение с предишни години. Комбинираното производство и преработка на метали са причина за 59% от замърсяването през 2016 г. Тежките метали обичайно присъстват в горивните газове, отделяни от процесите на нагряване и топене, свързани с тези дейности. Топлоелектрическите централи са отговорни за още 20% от замърсяването през 2016 г. Други замърсяващи дейности са подземни минни операции, рафинерии за нефт и газ, съоръжения за производство на стъкло и химически производствени съоръжения. Проучването, публикувано днес, се фокусира върху докладваните емисии във въздуха и водата на тежки метали: арсен (As), кадмий (Cd), хром (Cr), мед (Cu), олово (Pb), живак (Hg) и цинк (Zn). Тежките метали се освобождават от редица промишлени и други източници. Те могат да навредят на растенията, животните и хората в резултат на дългосрочно излагане или често излагане на високи концентрации във въздуха, водата или почвата. Индикаторът за ЕИП Емисиите на тежки метали предоставят допълнителни данни за емисиите във въздуха от индустриалните съоръжения на Европа. Най-голям екологичен отпечатък имат големи металообработващи обекти, електроцентрали или клъстери на съоръжения с относително малки индивидуални емисии. Сред тях са: – AcelorMittal Полша, близо до Катовице, Полша (преработка на метална руда); – Atlantic Copper, S.L.U. в Испания (производство на цветни метали); – група от инсталации в Лунен, близо до Дортмунд, Германия (четири електроцентрали и съоръжение за производство и преработка на метали); – Norddeutsche Affinerie AG в Хамбург, Германия (производство на цветни метали); – група от инсталации около Глогоу, Полша (множество заводи за производство и обработка на метали, както и подземни мини); – Агиос Димитриос близо до Птолемаида, Гърция. Общо 2585 инсталации докладват за изхвърляне на тежки метали във водни обекти в цяла Европа през 2016 г. Свързаното с това замърсяване е намаляло с 34% от 2010 г. насам, докато броят на инсталации, докладващи за отделяне на вредни вещества във водите, се е увеличил с 5%. Следните дейности отделят тежки метали директно във водата: - минните дейности, които представляват 19% отзамърсяването на околната среда през 2016 г. Мината Бор в Сърбия беше най-големият източник; - интензивната аквакултура (14% от налягането), например в Шотландия и крайбрежието на Норвегия. Както медта, така и цинкът се използват за обработка на мрежи и клетки; – секторът на енергийните доставки (6% от замърсяването), включително проучването на нефт и газ в Северно море, както и отделни електроцентрали. След многогодишни усилия и инвестиции в инфраструктурата за пречистване на градските отпадъчни води в Европа, много индустрии сега разчитат на градските пречиствателни станции за пречистване на отпадъчни води. Рекултивацията на тежки метали в градските отпадъчни води обаче не е основната цел на тези централи. В резултат на това пречиствателните станции за отпадъчни води са отговорни за почти половината от замърсяването през 2016 г. ", "date": "2018.05.24", "title": "Спад в замърсяването на въздуха с тежки метали отчитат в Европа за последните 6 години"}
{"url": "https://www.dnevnik.bg/photos/2018/05/24/3184490_fotogaleriia_chestit_24_mai/", "text": "Пред Националната библиотека в София започна тържествената церемония по случай Деня на българската просвета и култура и на славянската писменост. В началото на официалната церемония духовници отслужиха тържествен водосвет, съобщи БНР.", "date": "2018.05.24", "title": "Фотогалерия: Честит 24 май!"}
{"url": "https://www.dnevnik.bg/zelen/2018/05/24/3184203_kudroglavite_pelikani_v_persina_ochakvat_svoite_malki/", "text": "За трета поредна година къдроглавите пеликани, които гнездят върху дървена платформа в блатото Песчина в природен парк \"Персина\", очакват своите малки. Към момента гнездящите двойки пеликани са общо девет. Това са установили по време на редовните си наблюдения експерти на Българско дружество за защита на птиците (БДЗП) и ДПП \"Персина\" – гр. Белене. Тази колония на къдроглави пеликани е най-късно гнездящата в Европа. Новосформираната колония птици мътят, което за специалистите е добър знак за успех и през този размножителен сезон. Вече са се появили и първите розови пеликани, които могат да направят опит за гнездене. През 2016 г. за пръв път от 60 години насам бе сформирана нова гнездова колония на защитения къдроглав пеликан в България, като дотогава единственото място, където птиците се разможаваха успешно у нас беше езерото Сребърна. През зимния сезон бе извършен основен ремонт на платформите за гнездене на пеликаните на остров Персин. Построена е и нова наколна дървена платформа на мястото на стара и разрушена такава. Във възстановителната работа се включиха служителите на парка и доброволци от БДЗП. Поддържането на платформите за пеликани е част от планираните дейности на Дирекция на Природен парк \"Персина\". Дейността по възстановяването на вида се изпълнява от Дирекцията на парка, съвместно с Българско дружество за защита на птиците. Състоянието на пеликановата колонията в Поддържан резерват \"Персински блата\" се следи ежеседмично.", "date": "2018.05.24", "title": "Къдроглавите пеликани в Персина очакват своите малки"}
{"url": "https://www.dnevnik.bg/sviat/2018/05/24/3184492_raketa_na_ruskata_armiia_e_svalila_malaiziiskiia/", "text": "Зенитният комплекс \"Бук\", с който през лятото на 2014г. над Източна Украйна бе свален малайзийски пътнически самолет, е пристигнал в Донбас от 53-jа зенитна ракетна бригада на руската армия, разположена край Курск. Това е заключението на обединената разследваща група, разпространено в четвъртък. Следователите са убедени, че установката е потеглила от Курск на 23 юни 2014г., спряла е в Милерово в Ростовска област, след което е влязла на украинска територия. Освен това следствието обяви, че е съкратило от стотина на около 30 лицата, проверявани за непосредствена връзка със стрелбата, при която загинаха всичките 298 пътници и екипаж на малайзийския боинг. \"Всички машини в конвоя, съпровождал ракетната система, са принадлежали на руските въоръжени сили\", заяви днес Вилберт Паулисен, ръководител на националната криминална полиция на Холандия. Той допълни, че следствието е във финалната фаза и колегите му са напреднали значително в изучаването на всички обстоятелства около трагедията. За това, че установката принадлежи на точно тази руска бойна частq съобщи през 2016 г. разследващата група BellingCat, която използва публично достъпни източници и снимки от социалните мрежи. Нейният екип посочи и номера 332 на зенитния комплекс. Русия не признава нито едно от досегашните заключения, включително защото не е допусната до разследването. Когато Съветът за национална сигурност на Холандия, разследващ причините на гибелта на холандски граждани в катастрофата, посочи употребата на ракетен комплекс руско производство, от външното министерство в Москва казаха, че това е опит за предубедено заключение. Концернът \"Алмаз-Антей\", производител на комплексите \"Бук\", също опитва да опровергае версията за пряко участие на руската армия. През 2015 г. държавната компания проведе експерименти, при които взривяваше челната част на самолети боинг, за да докаже, че пораженията върху отломките от полет МН17 са различни. И днес министерството на отбраната на Русия заяви, че няма нищо общо със свалянето на пътническия самолет и че руски зенитен ракетен комплекс никога не е пресичал руско-украинската граница. \"Не обвиняваме руснаците за случилото се и не сме против тях. Смятаме, че виновни за смъртта на нашите близки са руската държава и нейните лидери\", се казва в  открито писмо на роднини на загиналите  на 17 юли 2014 ., публикувано днес от \"Новая газета\". В него те казват, че \"всички доказателства сочат в тази посока\" и че се надяват един ден холандският съд да посочи поименно виновниците. \"Но не можем да отречем, че над предстоящото световно първенство по футбол в Русия е надвиснала сянка. Болезнено осъзнаваме мрачната ирония на това, че руските лидери, които ще твърдят, че посрещат света с отворени обятия, са същите, които в крайна сметка са виновни за това, че разтърсиха нашия собствен свят. И това са лидерите, които системно се опитват да скрият истината и да избегнат отговорност за онзи смъртоносен ден през юли 2014 г.\" Като посочват, че са били изкушени да реагират с омраза, подписалите се казват, че правят ясна разлика между руския народ и лично отговорните за трагедията. Но те също така споделят, че са отвратени от лавината от лъжи, която се излива по случая от руските държавни и частни медии, сътрудничещи с държавата в една злобна и отвратителна кампания. \"Знаем, че всички държави, включително нашите, се случва да прикриват истината и понякога да разпространяват лъжи. Но наистина ли руснаците искат да живеят в страна, в която истината вече не съществува? Вероятно някои от вас, които четете тези редове, вече се съмнявате, че ние изобщо съществуваме и смятат, че този текст е манипулация?\"", "date": "2018.05.24", "title": "Ракета на руската армия е свалила малайзийския самолет, смята следствието"}
{"url": "https://www.dnevnik.bg/bulgaria/2018/05/24/3184494_borisov_i_zaev_shte_se_pokloniat_zaedno_na_groba_na/", "text": "За първи път на гроба на свети Кирил Философ в Рим министър-председателите на България и на Македония се поклониха заедно в базиликата \"Сан Клементе\", предаде пресслужбата на кабинета. Посещението им е част от традиционното честване на Деня на българската просвета и култура и на славянската писменост и в Рим. Тази година българската делегация е ръководена от премиера Бойко Борисов и включва представители на вероизповеданията у нас, на академичната общност и дейци на културата. \"Да празнуваме заедно, вместо да се караме\", с тези думи се обърна премиерът Борисов към македонския си колега Зоран Заев при пристигането в базиликата.  Отслужен беше молебен на гроба на Св. Кирил от Западно и Средноевропейски митрополит на Българската православна църква Антоний. \"В Деня на писмеността всички, които идват тук, всички, които живеят зад граница, но сърцата им са без граница\", заяви след службата българският духовник. Молебен беше отслужен и от македонските свещеници, които присъстваха на службата. \"Сан Клементе\" е християнска базилика в Рим, където на 14 февруари 869 г. е погребан Св. Кирил Философ. От базиликата е останала криптата, в която се намира гробът на Св.Кирил. Той е обкръжен от мемориални украшения, подарени от различни славянски народи. През 1929 г. е поставена мозайка с портрет на Св. Кирил и с надписи на български и италиански език, подарък от Българската православна църква. Всяка година официална държавна делегация от България посещава италианската столица за традиционните тържества по случай 24 май. Вечният град е свързан с историята на славянската писменост и култура и тук се намират исторически места, свързани със светите братя и българската история. Двете делегации участват и в официалния прием, даван в българското посолство в Италия по случай празника на духовността. До края на деня предстои и поднасяне на цветя на паметника на Иван Вазов и отслужване на молебен за здраве и успехи на българския народ в храма \"Свети Павел ала Регола\", където е живял апостол Павел. Това е и църквата, предоставена от Римокатолическата църква за нуждите на българската църковна общност в Рим. Утре, преди министър-председателят Бойко Борисов да отпътува обратно за България, сутринта ще се срещне с папа Франциск и това ще бъде втората среща за Борисов с главата на Римокатолическата църква.", "date": "2018.05.24", "title": "Борисов и Заев се поклониха заедно на гроба на Св. Кирил в Рим (обновена)"}
{"url": "https://www.dnevnik.bg/sport/2018/05/24/3184433_noviiat_trenyor_na_arsenal_unai_emeri_e_vmaniachen_v/", "text": "След 22 години с Арсен Венгер \"Арсенал\" избра новия път, по който ще поеме, след като  назначи Унай Емери . Баският специалист ще трябва да наследи поста от Венгер, но и да промени коренно ситуацията на \"Емиратс\" след двата поредни сезона с класиране извън Топ 4. Назначението на 46-годишния Емери се приема със смесени чувства. От една страна, баскът е единственият топ треньор в европейския футбол, който е свободен през това лято, но, от друга, няма впечатляващи резултати срещу водещите отбори в света. Разбира се, Емери ще има време да се докаже в \"Арсенал\" и Висшата лига, а първата му и най-важна задача ще бъде завръщане в Шампионската лига. \"Искам \"Арсенал\" да бъде сред елита на Европа и това минава през завръщане в Шампионската лига. Успех през този сезон ще бъде да борим за всички титли\", каза баскът. Той помоли да не бъде сравняван с Арсен Венгер, но уточни, че със сигурност сянката на французина ще бъде над него като най-успешния мениджър в историята на \"артилеристите\". \"Благодаря на Арсен Венгер за неговото прекрасно наследство. Той е пример за всеки един треньор в света. Всички ние се учехме от него толкова дълго време\", добави Емери. Философията – високоскоростен футбол и здрава преса Емери идва в \"Арсенал\" като треньор с изградена визитка и успехи зад гърба си. Като човек, който не трябва да се учи в клуба от Северен Лондон, а да пренесе знанията и успехите си обратно на \"Емиратс\". Именно думата треньор е ключова в назначението на баска, тъй като по този начин Емери беше представен. Самият испанец се представя точно така, като още по времето си в \"Севиля\" обясни, че работи добре със спортен директор, който му позволява да се фокусира изцяло върху тренирането на първия отбор и подготовката за мачовете. За разлика от структурата във Висшата лига Емери няма да бъде мениджър, каквито са повечето в Англия, а ще бъде просто старши треньор. Над него ще бъдат изпълнителният директор Айвън Газидис, директорът по футболните въпроси Раул Саниехи и главният скаут Свен Мислинтат. Смята се, че именно те тримата ще имат последна дума по траснферите. Всичко това загатва, че Емери идва без особени претенции по отношение на селекционния процес и привличането на футболисти. \"Аз съм треньор, който изисква много от играчите. Смятам, че само със здрава работа могат да се постигат резултати\", каза Емери на първата си пресконференция в Лондон. Емери залага на много тичане от отборите си, пресиране по целия терен и активна игра при защитата, която започва още от нападателите. Обратното изисква и от защитата, след като крайните бранители в отборите му традиционно са много активни в атака. Баският специалист е считан за вманиачен по детайлите, нещо което разкриват и бившите му футболисти. Хоакин, с когото беше във \"Валенсия\", казва за Емери, че залага много на видеоанализите. \"Даваше ни да гледаме много видео – преди тренировка и след тренировка. Понякога екипът му подготвяше дискове, които да гледаме вкъщи, за да се готвим сами за някои мачове, какво да правим срещу противниците, които ни очакват\", казва халфът. Запознатите с работата на Емери го описват като педантичен, но и много енергичен. \"Една тренировка може да бъде спряна пет, шест или седем пъти, докато не се получи упражнението или детайла, който се работи. Той влага много енергия в мачовете и тренировките. Наистина се наслаждава да разучава противниковия отбор, докато намери слабото му място. Мисля, че е най-добрият тактик, с когото съм работил\", казва още Хоакин. Въпреки трите поредни триумфа със \"Севиля\" в Лига Европа, които са най-големият успех на Емери в кариерата му, той има и някои не толкова впечатляващи постижения. С ПСЖ треньорът спечели седем трофея за две години, но в първия си сезон изпусна титлата, а в Европа не постигна нищо значимо. Над Емери тегне и провалът на осминафиналите в Шампионската лига през сезон 2016-2017, когато ПСЖ беше отстранен от \"Барселона\", въпреки че водеше с 4:0 след първия мач. В реванша на \"Камп ноу\" обаче французите загубиха с 1:6. Според водещите анализатори показателен за работата на Емери е първият мач, в който ПСЖ буквално изнесе лекция на каталунците. Успехът с 4:0 можеше да бъде и по-категоричен, а във Франция са убедени, че това е един от малкото мачове, в които звездите на ПСЖ са изпълнили всички указания на треньора си. В реванша ПСЖ излезе с притеснение да не загуби, което и впоследствие се случи. В Париж още са убедени, че разговор между играчите в тунела преди излизането на \"Камп ноу\", иницииран от капитана Тиаго Силва, е повлиял негативно. Еволюция или революция Този наглед вечен въпрос стои пред Емери. Той е изправен пред сложната ситуация да бъде първият след Арсен Венгер и ще се сблъска със същите проблеми, каквито имаше Дейвид Мойс, заменяйки сър Алекс Фъргюсън в \"Манчестър юнайтед\". Дотук отборите на Емери вкарват по 2.02 гола средно на мач, а получават средно по 1.12 попадения във вратата си, което говори за здрава защита. В \"Арсенал\" обаче положението не е такова, след като през изминалия сезон \"артилеристите\" допуснаха 51 гола във Висшата лига. Това беше първият случай от сезон 1983-1984, в който \"Арсенал\" получава повече от 50 гола, а това показва големи пропуски в отбрана. След назначението на Емери директорът на \"Арсенал\" Айвън Газидис каза нещо ключово, сравнявайки испанеца с предшественика му: \"Той е треньор, който тренира звездите, а не просто им повтаря колко са добри.\" В Англия това беше прието за аналогия с Венгер, който винаги е бил по-мек със звездите си. Емери държи повече на дисциплината и поддържането на дистанция с играчите, което се счита и за един от факторите, които доведоха до отказа на ПСЖ да продължи договора му. В търсене на първа победа срещу Гуардиола и Моуриньо \"Много съм щастлив за Унай, още един топ мениджър идва във Висшата лига. Той несъмнено е такъв, защото резултатите му говорят сами по себе си\", каза мениджърът на \"Манчестър сити\" Пеп Гуардиола. Испанецът познава отлично баският специалист, след като двамата са се изправяли един срещу друг в Ла Лига. И въпреки големите си успехи Емери не може да се похвали с добър процент на успеваемост срещу най-силните отбори в Испания. В 70 мача срещу голямата тройка \"Барселона\", \"Реал\" (Мадрид) и \"Атлетико\" (Мадрид) Емери има едва 10 победи.  В Англия той ще се изправи срещу познати имена, след като преди това има мачове с Гуардиола, Жозе Моуриньо, Юрген Клоп, Маурисио Почетино, Рафаел Бенитес и  Мануел Пелегрини, който преди дни пое \"Уест хем\" . Срещу Гуардиола той се е изправял 10 пъти, като няма нито една победа, записал е четири равенства и шест поражения. Срещу Жозе Моуриньо има едно равенство и четири загуби, като отново няма победа. Най-много пъти Емери се е изправял срещу Пелегрини, срещу когото има три победи в 12 мача. В шест от тези срещи баскът е губил. Срещу Почетино постижението му е четири победи, две загуби и едно равенство. Емери обаче има победи срещу Бенитес и Клоп, които е срещал само по веднъж. Срещу Клоп успехът му беше във финала на Лига Европа през 2016 г. \"Висшата лига е много трудно първенство за всеки, който току-що идва. Аз обаче вярвам, че той ще постигне успехи. Той е работил в топ отбори, свърши много хубави неща в ПСЖ. Винаги е приятно да играеш срещу неговите отбори\", каза още Гуардиола.", "date": "2018.05.24", "title": "Новият треньор на \"Арсенал\" е тактик, държащ на детайлите и видеоанализите"}
{"url": "https://www.dnevnik.bg/bulgaria/2018/05/24/3184508_prof_anastas_gerdjikov_neka_se_pogrijim_bulgariia_da/", "text": "Ректорът на Софийския университет \"Св. Климент Охридски\" проф. Анастас Герджиков започна словото си за 24 май с разказ как тази сутрин политици от всички цветове заобиколили академичния съвет и се наредили пред учените на шествието, но аплодисментите били за академичната общност. \"Достойни наследници ли сме на будителите? Ако 24 май е Великден на духа, правим ли достатъчно България са остане държавата на духовността\", каза проф. Герджиков пред представители на академичната общност, депутати и гости в аулата на университета. \"Нужно е духовно възраждане! Не изкуственият интелект застрашава човечеството, а изчезването на човешкото\", допълни още ректорът. Той обяви как всички се стремят към материалното, а партиите го обещават в платформите си. \"Ние не четем, не общуваме с едни други, не си помагаме. Няма една партия, която да е превърнала в своя кауза духовното израстване\", каза още проф. Герджиков. В заключение той пожела да възродим духовността и човечността. \"Нека заедно се погрижим България да има духовно бъдеще\", допълни ректорът.", "date": "2018.05.24", "title": "Проф. Анастас Герджиков: Нека се погрижим България да има духовно бъдеще"}
{"url": "https://www.dnevnik.bg/photos/snimka_na_denia/2018/05/24/3184513_snimka_na_denia_levski_otbeliaza_104_godini_ot/", "text": "С поднасяне на венци и цвета футболният \"Левски\" отбеляза 104 години от основаването на клуба. Играчите и треньорите традиционно посетиха Могилката пред 22-ра гимназия в София. На снимката: Капитаните на сините Роман Прохазка и Божидар Митрев поднасят венец.", "date": "2018.05.24", "title": "Снимка на деня: \"Левски\" отбеляза 104 години от основаването на футболния клуб"}
{"url": "https://www.dnevnik.bg/kultura/2018/05/24/3183951_muzeiat_na_pomirenieto_v_sofiia_v_koito_sa/", "text": "Бивш учебен корпус за стрелба, мястото, на което са разстреляни 55 души, сред които са ген. Владимир Заимов и поетът Никола Вапцаров, социалистически мемориален комплекс, а днес Музей на националното помирение. Съдбата на построената през 1932 г. малка жълта сграда в Южния парк, която е на метри от столичния булевард \"България\", е илюстрация на историята на страната от 30-те години на ХХ век до днес и показва отношението на всяка нова власт към предишната. В началото използвана за разстрели на антифашисти, след това използвана от социалистическата власт, за да героизира жертвите. Макар и паметник на културата, пред 90-те тя за малко да бъде съборена заради желанието на общинска фирма на строи. Днес в по-голямата част от тази малка и опразнена сграда е настанена администрацията на музея, който е филиал на Музея за история на София. През повечето време в Музея на националното помирение няма посетители, като сигурно малко хора знаят за съществуването му.  В нея има 3 тунела за стрелба с дължина 100 метра. Два от тях днес се използват със същата цел от общинската фирма \"Егида\". Средният е изложбена зала, в дъното на която стърчи метална релса. За нея са били връзвани екзекутираните с разстрел в периода 1942-1944 г., обвинени в антифашизъм.  Може би много хора нямаше да разберат за музея, ако този тунел не бе приел  фотографската изложба \" 21 август 1968: краят на Пражката пролет\" на чешкия фотограф Дана Киндрова . Тя представя колекция от снимки от нощта, в която танкове на съветската армия нахлуват в Чехословакия заедно с армиите на 5 държави от Варшавския договор. В Нощта на музеите изложбата привлякла 55 посетители за 2 часа, което не се е случвало никога досега в Музея за национално помирение. Една сграда, различна власт В началото на 30-те години мястото се е използвало за обучение по стрелба на военните и полицейските части на Софийския гарнизон. След 1938 г. там се учат войниците от запаса и гражданските организации със специални функции. Арестът е бил използван за провинили се военни. Днес килиите са стаи на администрацията. В годините на Втората световна война 1942-1945 г. в килиите са затворени 55 души, обвинени в конспирация, антифашизъм, членство в Българската работническа партия, като след това са разстреляни в тунела, който днес се използва като изложбена зала. Един от тях е поетът Никола Вапцаров. Сградата остава гарнизон до 1962 г., когато е превърната в мемориален комплекс \"Гарнизонно стрелбище\", посветен на разстреляните от съпротивата през 1941 и 1942 г. Посещенията на българи и чужденци са организирани, като експозицията е подчинена на идеалогическите цели на комунистическата власт - да покаже жертвите, паднали в борба за идеала.  Мемориалът е затворен след промените през 1989 г. и повече от 10 години не се поддържа. Разрухата не постига много за разлика от крадците, които открадват каквото им харесва - скулптурата на Любомир Далчев \"Протест\". Оригиналното бронзово произведение е било част от експозицията до 1989 г., но е изчезнало в годините след това, когато сградата пустее. Така пред вратите днес е поставено копие на \"Протест\". Скулптурата изразява скръбта на майките, чиито синове стават жертви на политически конфликти. Работещите в музея я наричат \"Плачещите майки\". Символиката В края на 90-те години общинската фирма \"Егида\" има намерение в сградата да изгради свой учебен корпус, но не получава разрешение от Националния институт за недвижимо културно наследство. След ремонт сградата е отворена отново през 2004 г. като Музей на националното помирение. В нея няма много експонати, като се търсят символиката и \"усещането\", което дава историята на мястото. В преддверието на тунела за стрелба върху стъклена плоча е изписано \"Тежи ми, Родино, кошмарно жестоко тежи димяща кръв и аз ще те питам - всичко това за теб ли бе нужно, кажи?\" - част от стихотворението на Вапцаров \"Родина\". До вратата е поставен камък - символ на непреходност, с плоча с думите на художника Илия Бешков \"До сърцето се стига единствено чрез собственото сърце\". Над камъка има изображение на гълъб, нарисуван в кръг. Според служителите в музея той символизира любов, разбирателство и мир.", "date": "2018.05.24", "title": "Музеят на помирението в София, където са екзекутирани 55 души"}
{"url": "https://www.dnevnik.bg/tehnologii/2018/05/24/3183965_soni_obmislia_da_zapochne_proizvodstvo_na_avtomobili/", "text": "Японският технологичен гигант \"Сони\" обмисля да започне производство на движещи се устройства. Това обяви изпълнителният директор на компанията Кеничиро Йошида, който пое поста през април и си постави амбициозни цели в различни сектори. Той уточни, че все още не може да съобщи нищо конкретно, но вече имал някакви идеи. Сред тях е започването на производство на автомобили, които най-вероятно ще бъдат електрически. \"Това е нещо, което едва ли ще има видим резултат, докато аз съм начело на компанията, но искам да започнем работа, за да може възможно най-бързо да се осъществи\", обясни Йошида плана си за производство на автомобили. Той каза още, че компанията вече участва в подобни проекти, като осигурява мощности за устройства, които помагат за придвижването на хора. Целта пред \"Сони\" обаче е да започне сама да произвежда неща, които могат да се движат. Йошида уточни, че всичко може да започне с изработването на голф количка. Вчер а \"Сони\" обяви, че ĸyпyвa бpитaнcĸaтa пpoдyцeнтcĸa и звyĸoзaпиcнa ĸoмпaния ЕМІ Grоuр.  По този начин технологичният гигант ще се превърне в най-големия издател на музика в света, като се очаква да има пазарен дял от 26%. \"Сони\" вече ще разполага с над 2.1 млн. песни в каталога си, като повечето от тях са на някои от най-актуалните изпълнители в момента.", "date": "2018.05.24", "title": "\"Сони\" обмисля да започне производство на автомобили"}
{"url": "https://www.dnevnik.bg/sport/2018/05/24/3184522_krasimir_ivanov_levski_tursi_sporten_direktor_no_nasko/", "text": "Бъдещето на \"Левски\" е осигурено и клубът има лиценз за следващия сезон. Това каза изпълнителният директор на сините  Красимир Иванов  при поднасянето на венци и цвета на Могилката, послучай 104-ата годишнина на клуба. Иванов си пожела \"Левски\" да продължи пътя на възходящо развитие. \"Резултатът от финала за Купата на България поохлади малко нашето настроение, но като цяло мисля, че \"Левски\" се развива в правилна посока\", каза той. Поднасянето на венци беше часове преди  решителния мач от плейофите за участие в Лига Еврoпа . Сините приемат \"Черно море\" на \"Георги Аспарухов\", а победителят ще стане последният български представител в евротурнирите. Иванов обясни, че \"Левски\" мисли за назначаването на нов спортен директор. За последните две години на поста се смениха трима души – Станислав Ангелов, Даниел Боримиров и Асен Букарев. \"Обсъжда се назначаването на спортен директор. Не е Кирил Вангелов (настоящ главен скаут – бел. ред.) фаворитът за този пост. Не смятам, че това нещо ще стане с конкурс. Не сме обсъждали името на Наско Сираков\", добави Иванов.", "date": "2018.05.24", "title": "Красимир Иванов: \"Левски\" се развива в правилната посока"}
{"url": "https://www.dnevnik.bg/analizi/2018/05/24/3184636_po_putia_na_bukvite/", "text": "Наченем ли да пишем, сякаш два гласа заговорват в нас: единият диктува, нарежда и увещава, докато другият слуша, колебае се, ала в крайна сметка той е този, който прави избор и надделява. Единият е настойчив и властен, другият – отстъпчив, но решаващ. Позната ситуация, задаваща срещата ни с езика. С този език, на който сме свикнали да формулираме мислите си, на който не само говорим, но и пишем, откакто като първолаци ръката ни е привикнала да изрисува чертици и ченгелчета, преди да посегне сега към клавиатурата пак в търсене на същите тези кирилски букви, за да закрачат те по бялата страница. Дотолкова сме езиково вглъбени, че почти не си даваме сметка колко невероятна е тази сфера на буквите, откъдето през времето имаме досег с вечността. Нехайно я загърбваме, забравяйки как зад граматическите правила се крие цяла една  , граничеща със Словото. Казва ни го още Йоан Екзарх: \" \" (\"Похвално слово за Иоан Богослов\", превод Дора Иванова-Мирчева, София, \"Славика\", 1993). Тъкмо туй \"синовство\" между звук и духовен смисъл, между израз и плът, между буквите и Словото, си остава умонепонятно днес, настоява същият Йоан Екзарх, \"тъй както съдният ден е непознаваем и неведоми са пътищата Божие\". В началото бе Словото. Ала как, станало плът, то търси да се отчлени и о-смисли, да получи материална обвивка, препращаща към словото в звук, позволяващо на всеки човешки род, прераснал в народ, да намери своите си думи, да изрази себе си? Спомнете си как Черноризец Храбър се диви на толкоз съвършеното устроение на речта, привеждащо ни към разум и спасение: \" \" (\"За буквите\", превод Донка Петканова). Оттук и прочутият пример защо с римски или гръцки букви не може да се изпише нито \"широта\", нито \"живот\". Всъщност става дума за правото на разноезичие. Оттук и втората важна вметка на Черноризеца: защо славянските букви, създадени специално, за да въплътят звуково Словото, се нагласяват и продължават да се нагласяват. Защото \"по-лесно е да се нагласи отпосле, отколкото да се създаде за първи път\". Поради което още през Първото българско царство св. Климент Охридски или негови ученици налагат по-достъпната кирилица, дошла да замести глаголицата, сътворена от св. Кирил. Ала принципът на спасителното устроение на речта се съхранява. Инак глаголическият превод на Евангелието, дело на Солунските братя, щеше да се цитира днес като някаква особена културна екзотика, подобно на готския превод на епископ Вулфила, сторен пет века по-рано и потънал в обяснима забрава под смазващата мощ на латинския език. Ключ към това   откриваме най-вече в \"Сказание за буквите\" на Константин Костенечки (превод Анна-Мария Тотоманова, София, \"Славика\", 1993) –уникален граматически трактат от края на XIV в., сиреч от времето на Евтимиевата реформа, разпространил се чрез множество преписи чак до XVII в. В това свое \"Сказание\" Константин от Костенец, преводач и книжовник, духовно осмисля граматиката и буквите. И ни казва неща, които не само че сме забравили, а сякаш никога не сме знаели. Той подрежда и анализира буквите като духовните тухли на съвкупното книжовно дело. Струва ми се, че в ден като 24 май има смисъл да извървим този  . В размисъл над първоначалата на азбуката и писмеността ни. И тъй, замислете се: защо \" я?\" Излиза, че щом писмеността е свята, особено пагубни стават правописните ни грешки. Те покваряват, докато избягването или отстраняването им изцелява. Константин Костенечки дори си служи с една невероятна метафора –  . Поради което всяка сторена – волно или неволно – буквена грешка е като строшено стъпало по нея. Едно по едно – и си отива цялата стълба. Затуй строшената стълба на книжовността е дори по-голямо бедствие, отколкото да ти преломят нозете – сиреч от недъгавостта в личен план. Нали \" \". Силни думи срещу малограмотните и недобросъвестни писачи, отварящи люта рана в снагата на писмеността ни. С днешна дата комай е по-добре гузно да замълчим, предвид на онова, което се случва с езика ни. Ала вижте какво осмисляне на нашата книжовност е имало още през XIV в.:  . Нали така думите се променят, смислите се заличават, истините се изопачават. Една сбъркана буква може да измени до неузнаваемост думата и превратно да преобърне смисъла. Какво да кажем тогава днес? Някога правилото е било ясно: \" \". (Константин Костенечки, \"Сказание за буквите\"). Днес тъкмо този усет сякаш изчезва. Неграмотността се рои, знанието не е норма, отговорността по учението на децата се крепи единствено върху самоотвержените усилия на шепа учители ентусиасти, пред чийто духовен подвиг можем само да сведем глави. И още едно важно питане: не сме ли се доста поотдалечили от пътя, водещ към стълбата на книжното съвършенство, чиито стъпала ни изглеждат все по-изпотрошени? Ако съдим по днешната езикова немара, изглежда, че е така. Като лъч светлина ни идва утешението на книжовника Константин от Костенец, че комай така е било отколе, но и че винаги са се намирали неуморни. Защото \" \". Твърдение, което той обосновава със следния аргумент: \" \". Затова да не изпускаме от поглед пътя на буквите. \"Дневник\" препечатва материала от  портал \"Култура\"", "date": "2018.05.24", "title": "По пътя на буквите"}
{"url": "https://www.dnevnik.bg/sport/2018/05/24/3184639_djumulen_stopi_napolovina_avans_na_saimun_ieits_v/", "text": "Шампионът в Обиколката на Италия Том Дюмулен завърза още повече интригата в тазгодишното Джиро само три етапа преди края. Холаднският колоездач на \"Сънуеб\" започна деня с пасив от 58 секунди зад Саймън Йейтс, но стопи половината от тях в 18-ия етап. Дюмулен спечели 1.15 минути на Йейтс в часовника във вторник , а сега стопи преднината на британеца от \"Мичълтън Скот\" до само 28 секунди. \"Изчаквах удобния момент. Исках да видя какво може да стане 2 км преди финала, но Саймън отговори на моята атака. След това Фрум атакува и аз реших да тръгна с него, но видях че Йейтс вече не може да ни следва, което беше добре. Днешният резултат е добър, но следващите два етапа са още по-трудни\", каза Дюмулен след финала. Отсечката с дължина от 196 километра между Абятеграсо и Пратоневозо беше спечелена от Максимилиан Шахман. Едва за пръв път в тазгодишното Джиро откъснала се група успя да стигне до финала преди основната, при това с голям аванс – над 10 минути. Шахман беше един от 11-те колоездачи, които се откъснаха. Той доказа, че е най-силен на финалното изкачване и успя да завърши с преднина от 10 секунди пред ветерана Рубен Пласа и 16 пред Матия Катанео. Победата на Шахман е пета за \"Куикстеп\" в тазгодишното Джиро след  четирите на Елиа Вивиани в спринтовете . Много по-интересно беше в основната група, където действията започнаха едва на последното изкачване. Първо \"Лото Йъмбо\" и \"Мовистар\" наложиха много здраво темпо, което започна да елиминира един по един помощниците на  Саймън Йейтс . Далечна атака направи дясната ръка на Крис Фрум Ваут Пулс, а към него бързо се присъединиха претендентите за бялата фланелка Ричард Карапас (\"Мовистар\") и Мигел Анхел Лопес (\"Астана\"). Дюмулен беше първият от големите имена, който атакува 2 км преди финала. Атаката на холандеца обаче не беше толкова мощна и всички останаха с него. Ситуацията се успокои и съотборникът на Йейтс Микел Ниеве започна да води групата. Британецът обаче не изглеждаше толкова свеж и сякаш Фрум забеляза това. Лидерът на \"Скай\" потегли мощно и увлече със себе си Доменико Поцовиво и Дюмулен. Тримата настигнаха Ваут Пулс, който чакаше лидера си и започна да му помага в остатъка от височината. Дори лекото объркване на пътя от Пулс не успя да спре устрема на Фрум и Дюмулен, които пристигнаха на финала на 11.03 минути след Шахман. Йейтс не можеше да следва дори Патрик Конрад,Карапас и Пейо Билбао и завърши на 11.31, воден от Ниеве, който го застигна в края. \"Все още няма място за паника. Просто не бях готов да отговоря на тази атака, не се чувствах добре, това се случи. Все още има два етапа до края на Джирото\", каза и носителят на розовото трико. Поцовиво запазва третото място в класирането, като изостава с 2.43 от Йейтс. Фрум е четвърти на 3.22 минути, а най-много от групата загуби Тибо Пино, който е на 4.22 минути. Мигел Анхел Лопес се изкачи с едно място и вече е шести, след като изпревари Роън Денис. Останалите в топ 10 са Пейо Билбао, Карапас и Патрик Конрад, който прескочи Джордж Бенет. В петък предстои първият от двата алпийски етапа – 181 км между Венария Реале до Бардонекия. Етапът включва четири категория и завършва на изкачването Жаферо от първа категория – 7.25 км със среден наклон 9.1% и максимален от 14%. Етапът обаче може да стане много интересен още от средата, когато ще се преодолява най-високата точка в тазгодишното Джиро (Чима Копи) – височината Коле деле Финестре. Тя е на 2178 метра, като изкачването е 18 км дълго, но втората му половина е по пътя без асфалт.", "date": "2018.05.24", "title": "Дюмулен стопи наполовина аванс на Саймън Йейтс в Джирото"}
{"url": "https://www.dnevnik.bg/sport/2018/05/24/3184644_dunav_ostava_v_purva_liga_sled_dramatichna_pobeda_nad/", "text": "Дунав\" (Русе) запази мястото си в Първа лига, след като спечели плейофа срещу \"Царско село\" с 2:1. Двубоят, който се игра на базата на \"Ботев\" (Пловдив) в Коматево, се оказа много драматичен, но елитният отбор показа, че е по-класен и не допусна изненада. Русенци, които в редовния сезон завършиха 12-и, а след това бяха трети в групата си от втората осмица на класирането, стигнаха до бараж след загуба от \"Етър\". Головете за \"Дунав\" вкараха Бирсент Карагарен и Махамаду Н’Диайе, а за \"Царско село\" точен беше Георги Минчев осем минути преди края. \"Царско село\", който завърши трети във Втора лига не успя да сбъдне мечтата си и да влезе в елита. \"Момчетата бяха много изморени, изиграхме пет мача за две седмици, но чест прави на футболистите, че стиснаха зъби и се пребориха. Играхме срещу добър отбор като \"Царско село\", те имат потенциал и им желая успех през следващата година\", каза Малин Орачев. Според треньора на \"Дунав\" тимът му заслужено остава в Първа лига. \"Понякога след толкова много пропуски е сигнал, че няма да спечелиш мача. Мина ми какво ли не през главата, но се радвам, че най-накрая стигнахме до победата. Беше трудно, но е важен крайният резултат\". Преди почивката \"Дунав\" беше по-добрият отбор, като пропусна няколко добри шанса да поведе рано в двубоя. В 37-ата минута русенци дори получиха дузпа, но пропуснаха и нея. Тейнур Марем повали Махамаду Н’Диайе в наказателното поле и съдията Николай Йорданов посочи бялата точка. Опитният Исмаил Иса застана зад топката, но изстрелът му в долния десен ъгъл беше спасен от Филип Димитров. В самия край на първата част с пропуск се отчете и централният защитник Мартин Ковачев. След почивката \"Царско село\" показа подем в играта си и имаше предимство в първите няколко минути. Гостите от София обаче не използваха тази си възможност и в 60-ата минута допуснаха гол. При хубава атака отляво Васил Шопов изведе Бирсент Карагарен отляво, той напредна, финтира един защитник и с премерен удар в долния десен ъгъл, прати топката в мрежата на Димитров – 1:0. За капак и условията за игра бяха много трудни, след като през втората част не спираше да вали пороен дъжд. Двамата треньори направиха редица смени, но и те не промениха с нещо играта. При \"Царско село\" дори имаше негативен ефект, след като резервата Китан Василев сгреши и \"Дунав\" организира бърза контраатака в 76-ата минута. Бранимир Костадинов пусна хитро за Карагарен в наказателното поле, той копна топката, а Н’Диайе я вкара без проблеми. Тимът от София върна интригата в 82-ата минута с гол от фаул на Георги Минчев, но нямаше сили за повече. В петък предстои вторият плейоф, в който се срещат \"Витоша\" (Бистрица) и \"Локомотив\" (София).", "date": "2018.05.24", "title": "\"Дунав\" остава в Първа лига след драматична победа над \"Царско село\""}
{"url": "https://www.dnevnik.bg/bulgaria/2018/05/24/3184647_jitelite_na_gurmen_poiskaha_subariane_na_nezakonnite/", "text": "Три години след масовия бой между българи и роми в Гърмен местни жители  отново излязоха на мирен протест , съобщи БНТ. Годишнината от размириците беше отбелязана с митинг-шествие от центъра на Гърмен до квартал \"Заграде\" в селото. На площада пред общината в Гърмен хората отново напомниха за своите искания - събаряне на незаконните къщи в ромския квартал \"Кремиковци\". \"Събираме се, за да припомним на институциите, че не сме забравили това, което е станало, че не сме забравили това, което са обещали. Има заповеди на ДНСК за събаряне на тия незаконни постройки, говоря за местността Падарката – циганското гето, от които се изпълниха няколко\", заяви Иван Кременлиев, лидер на сдружение \"Бъдеще на община Гърмен\". Преди три години от строителния контрол събориха само десетина от общо 124 незаконни постройки. Според жителите на общината сега са се появили и нови къщи. Жителите на община Гърмен настояват и за местен референдум за разрешаването на нови строежи в ромския квартал. Редица административни изисквания обаче спират общественото допитване.", "date": "2018.05.24", "title": "Жителите на Гърмен поискаха събаряне на незаконните ромски постройки"}
{"url": "https://www.dnevnik.bg/bulgaria/2018/05/24/3184650_prokuraturata_povdigna_obvinenie_na_shofyora_na_tir/", "text": "Софийската районна прокуратура повдигна обвинение на шофьора на тира,  който вчера избута от магистрала \"Тракия\" автобус на градския транспорт  по линия 7, от Лозен към София, съобщи Би Ти Ви. При катастрофата пострадаха 12 души. Досега разследването е установило, че виновен за катастрофата е шофьорът на камиона Гьокхан Кахриман, уточниха от прокуратурата. Турският гражданин е нарушил правилата за движение по пътищата и така по непредпазливост е застрашил живота на 12 души, пише в обвинението. Шофьорът е задържан още снощи за 72 часа и до края на седмицата от прокуратурата ще поискат задържането му под стража.", "date": "2018.05.24", "title": "Прокуратурата повдигна обвинение на шофьора на тир, блъснал автобус на \"Тракия\""}
{"url": "https://www.dnevnik.bg/sport/2018/05/24/3184649_grigor_dimitrov_se_subra_v_edin_potok_s_djokovich_na/", "text": "Григор Димитров ще се изправи срещу сърбина Виктор Троицки в първия кръг на \"Ролан Гарос\". Българският тенисист попадна в третата четвърт на схемата, като се събра в един поток с още един представител на Сърбия - носителя на 12 титли от Големия шлем Новак Джокович. Среща между двамата е възможна в осминафиналите на надпреварата. Димитров, който е поставен под номер 4 при осмото си поредно участие в \"Ролан Гарос\", никога досега не е преминавал третия кръг. При половината от участията си - през 2011, 2014, 2015 и 2016 г., напусна турнира още след първия си мач. Миналата година той стигна до третия кръг, където беше спрян в три сета от Пабло Кареньо Буста. Шампионът от финалите на АТП има три победи и две загуби срещи Троицки, с когото по традиция правят доста оспорвани мачове. Преди две години двамата отново бяха един срещу друг в първия кръг на \"Ролан Гарос\". Тогава българинът водеше с 2:1 сета и 4:2 в третия, но допусна драматичен обрат и загуби с 6:2, 3:6, 7:5, 5:7, 3:6. Последната среща между двамата беше в четвъртфиналите на турнира в София през 2017 г. Димитров се наложи с 6:3, 6:3 по пътя към титлата в българската столица. През 2016 г. те се срещнаха още два пъти, като си размениха по един трисетов обрат - 5:7, 7:6 (2), 6:2 за Димитров в осминафиналите в Бризбейн и 2:6, 6:1, 7:6 (1) за Троицки във финала в Сидни, когато българинът пропусна точка за спечелването на титлата. Първата среща помежду им беше през 2012 г. в първия кръг на турнира в зала в Базел. Димитров, който тогава опитваше да пробие при мъжете, надигра поставения под номер 8 Троицки с 6:2, 6:2. Сърбинът има три титли в кариерата си и е достигал до 12-ото място в света. В момента той е 89-и в ранглистата. 32-годишният тенисист ще участва за десети път в \"Ролан Гарос\". Най-добрите му представяния бяха през 2011, 2013 и 2016 г., когато достигна до четвъртия кръг в Париж. Победителят от мача шестия двубой между Димитров и Троицки ще срещне във втория кръг чилиеца Николас Хари или американеца Джаред Доналдсън. Потенциален съперник на един от четиримата в третия кръг е поставеният под номер 30 Фернандо Вердаско. Испанският ветеран ще играе с японеца Йошихито Нишиока в първия кръг. Джокович ще започне турнира с мач срещу квалификант. Във втория кръг шампионът от 2011 г. може да срещне ветерана Давид Ферер, който също стартира срещу тенисист от квалификациите. В третия кръг потенциален съперник на сърбина е друг испанец - поставения под номер 13 Роберто Баутиста Агут. Другите поставени в тази трета четвърт на основната схема са белгиецът Давид Гофен (№8), испанецът Пабло Кареньо Буста (№10), австралиецът Ник Кириос (№21) и французинът Гаел Монфис (№32). Световният номер 1 Рафаел Надал, който преследва 11-а титла в Париж, ще започне защитата на трофея срещу украинеца Александър Долгополов. Първият поставен, който може да застане на пътя на испанеца, е французинът Ришар Гаске в третия кръг. Другите поставени в първата четвърт на схемата са финалистът от US Open Кевин Андерсън (№6), Диего Шварцман (№11), Джак Сок (№14), Филип Колшрайбер (№22), Денис Шаповалов (№24) и Фелисиано Лопес (№28). Александър Зверев и Доминик Тийм, които са определяни от специалисти и букмейкъри като най-големите претенденти за трона на Надал, се събраха в най-долната четвърт на схемата. Зверев стартира срещу бившия номер 1 при юношите Рикардас Беранкис, а Тийм ще играе с квалификант. Германецът и австриецът мога да се срещнат в четвъртфиналите. В техния поток обаче попаднаха още няколко сериозни имена, сред които шампионът от 2015 г. Стан Вавринка и Кей Нишикори. Във втората четвърт на схемата водач е финалистът от Australian Open Марин Чилич. Хърватинът ще играе с австралиеца Джеймс Дъкуърт в първия кръг. Другият най-високо поставен играч в този поток е Хуан Мартин дел Потро, който започва турнира срещу французина Никола Маю.", "date": "2018.05.24", "title": "Григор Димитров се събра в един поток с Джокович на \"Ролан Гарос\""}
{"url": "https://www.dnevnik.bg/sport/2018/05/24/3184658_pilotite_na_red_bul_dominiraha_v_svobodnite_trenirovki/", "text": "Пилотите на \"Ред бул\" Даниел Рикардо и Макс Верстапен дадоха най-добри времена в двете свободни тренировки преди Гран при на Монако, шести кръг за сезона във Формула 1. По традиция свободните тренировки преди уличното състезание се провеждат в четвъртък, защото петък е ден за пазар в Княжеството. Рикардо и Верстапен бяха много по-бързи от конкурентите си в двете сесии по 90 минути. В сутрешната тренировка най-близо до тях беше Люис Хамилтън, докато във втората сесия, когато скоростите вече бяха по-високи, Себастиан Фетел. Рикардо завъртя общо 68 обиколки в двете тренировки, а най-добрият му резултат беше 1.11.841 с новите гуми хиперсофт. Австралиецът изрази задоволството от баланса на своя болид и от свършената работа. Той обясни, че \"Ред бул\" е много силен при всякакви условия на градското трасе. \"Със сигурност в събота ситуацията ще се промени и ще бъде много по-завързано. Засега сме доволни от постиженията си в дълга серия от обиколки. Не мислим да се отпускаме\", каза Рикардо след тренировката. Съотборникът му Верстапен направи 60 обиколки в двете сесии. В първата младият холандец изостана със 154 хилядни зад Рикардо, докато в следобедната тренировка беше на 194 хилядни зад съотборника си. Фетел беше много зад двата болида на \"Ред бул\", изоставайки с повече от половин секунда. От \"Ферари\" се оплакаха от проблеми с баланса и работата им с гумите не беше добра. Кими Райконен също не беше на ниво, след като изостана със седем десети от секундата.", "date": "2018.05.24", "title": "Пилотите на \"Ред бул\" доминираха в свободните тренировки преди Гран при на Монако"}
{"url": "https://www.dnevnik.bg/sport/2018/05/24/3184664_serena_uiliams_se_zavrushta_v_golemiia_shlem_s_mach/", "text": "Серена Уилямс ще се изправи срещу Кристина Плишкова в първия си мач в турнирите от Големия шлем, откакто стана майка. 36-годишната американка и 26-годишната чехкиня ще се срещнат в първия кръг на \"Ролан Гарос\", а това ще е първи двубой помежду им. Уилямс се завръща в турнира след двегодишно отсъствие. Последният й мач в Париж беше финалът през 2016 г., когато загуби от Гарбине Мугуруса. Американката е трикратна шампионка в \"Ролан Гарос\", а сега й предстои 16-о участие в надпреварата. Мачът с Плишкова ще е първи за Уилямс в турнирите от Големия шлем от Аustralian Open 2017. Тогава тя вдигна титлата в Мелбърн, докато беше бременна в третия месец. Американката има 23 титли от Големия шлем и е само на една от абсолютния рекорд на Маргарет Корт. Плишкова, която заема 70-ото място в световната ранглиста, ще участва в \"Ролан Гарос\" за трети пореден и общо четвърти път. Чехкинята никога не е преодолявала първия кръг и все още очаква първата си победа на червените кортове в Париж. Победителката от първия двубой между Уилямс и Плишкова ще играе във втория кръг с австралийката Ашли Барти или рускинята Наталия Вихлянцева. В този поток попадна и шампионката от 2012 и 2014 г. Мария Шарапова. Рускинята ще играе с квалификантка в първия кръг, а във втория може да срещне Катерина Бондаренко или Дона Векич. Първата поставена, която може да застане на пътя й, е Каролина Плишкова в третия кръг. Водачка в тази трета четвърт на схемата е Мугуруса. 24-годишната испанка ще играе с шампионката от 2009 г. Светлана Кузнецова в един от най-интригуващите двубои от първия кръг. Световната номер 1 Симона Халеп, която загуби финалите в Париж през 2014 и 2017 г., стартира турнира срещу американката Алисън Риск. Миналогодишната шампионка Йелена Остапенко започва защитата на титлата с двубой срещу украинката Катерина Козлова.", "date": "2018.05.24", "title": "Серена Уилямс се завръща в Големия шлем с мач срещу 70-ата в света"}
{"url": "https://www.dnevnik.bg/sport/2018/05/24/3184666_levski_se_dobra_do_evropa_sled_razgrom_nad_cherno_more/", "text": "Левски\" е последният български участник в европейските клубни турнири. Сините постигнаха убедителна победа с 4:1 срещу \"Черно море\" в директен двубой за място квалификациите на Лига Европа. Габриел Обертан, Серджиу Буш, Васил Панайотов и Иван Горанов донесоха успеха на \"Левски\", който във втора пореден сезон трябваше да измине най-дългия път към евротурнирите. Тимът на Делио Роси имаше много голямо превъзходство срещу \"Черно море\", създаде доста голови положения пред вратата на съперника и завърши сезона по позитивен начин навръх 104-годишнината от основаването на клуба. Преди година \"Левски\" отново завършиха трети в Първа лига и отидоха на бараж. Тогава сините оцеляха след изключително драматичен мач и цели 22 дузпи срещу новака \"Верея\", за да се класират за Лига Европа.  Този път \"Левси\" се справи много по-убедително на стадион \"Георги Аспарухов\". Обертан и Буш дадоха спокойствие на домакините с попадения през първото полувреме, в което \"Черно море\" беше категорично надигран и не успя да създаде нито едно чисто голово положение пред Божидар Митрев. Гостите от Варна влязоха плахо в мача. Играчите на \"Левски\" отправиха няколко безобидни удара в началото. В 23-ата минута сините стигнаха до попадение. След атака на сините по левия фланг отбраната на \"Черно море\" не успя да изчисти добре топката. Тя попадна в Гомес, който проби към дъгата на наказателното поле и пусна извеждащ пас за Обертан. Французинът пое добре топката с десния крак, а с левия я изпрати под гредата. В 39-ата минута \"Левски\" удвои преднината си. Хали Тиам отне топката и пусна чудесен далечен пас през центъра за Буш. Румънецът се обърна към вратата, напредна и изведе вляво Горанов. Левият бек достави перфектно центриране във вратарското поле, а Буш се хвърли на шпагат и засече топката на метър от голлинията. Само минута по-късно Паулиньо пропусна страхотна възможност за трети гол. В началото на второто полувреме \"Черно море\" опита да промени ситуацията на терена и заигра по-добре. Десет минути след почивката гостите от Варна се върнаха в мача. Ндонгала се пребори с Горанов на левия фланг, след което проби в наказателното поле. Топката му беше избита, но попадна в останалия непокрит Фенуш, който спокойно я насочи в долния десен ъгъл на Митрев. Последваха силните минути за \"Черно море\". В 63-ата минута Митрев едва не беше изненадан при опит за центриране на Георги Илиев, а десет по-късно вратарят на \"Левски\" трябваше да спасява изстрел на Фенуш. В ответната атака надеждите на гостите от Варна бяха прекършени след страхотен гол на Панайотов. Горанов центрира отляво, Буш върна топката назад за Панайотов и полузащитникът я изпрати в горния десен ъгъл с изстрел от дъгата на наказателното поле. Седем минути преди края на редовното време \"Левски\" окончателно сложи точка на спора. Горанов направи поредния си пробив отляво. Последва центриране, при което Илиас Хасани спря топката с ръка. Главният съдия Георги Кабаков отсъди дузпа, а Горанов не сгреши от бялата точка.", "date": "2018.05.24", "title": "\"Левски\" хвана последния влак за Европа след разгром над \"Черно море\""}
{"url": "https://www.dnevnik.bg/photos/2018/05/24/3184401_fotogaleriia_svetovnite_snimki_na_denia_-_24_mai_2018_g/", "text": "Войник по време на церемонията по посрещането на германския канцлер Ангела Меркел пред голямата зала на народа в Пекин, Китай.", "date": "2018.05.24", "title": "Фотогалерия: Световните снимки на деня - 24 май 2018 г."}
{"url": "https://www.dnevnik.bg/razvlechenie/2018/05/24/3184642_neodachnici_vze_dva_askeer_za_nai-dobra_postanovka_i/", "text": "\"Аскеер\" 2018 за режисура, както и за най-добро представление фондация \"Академия Аксеер\" отсъди на  и неговата постановка \"NеоДачници\" по \"Дачници\" от Максим Горки, Народен театър \"Иван Вазов\". то. Актьорът Васил Михайлов получи награда \"Аскеер\" за цялостен принос в театралното изкуство. Церемонията се проведе в Деня на славянската писменост и култура в театъра. Наградите се връчват за 28-ми път. Фондация \"Академия Аскеер\" връчва националните награди за постижения в театралното изкуство през изтеклия сезон. За съвременна българска драматургия журито избра сред номинираните постановката \"  от  в Народен театър \"Иван Вазов\", постановка Бойка Велкова. Фондацията даде наградата за главна женска роля на за ролята на А в \"Три високи жени\" от Едуард Олби, постановка Стефан Спасов, Народен театър \"Иван Вазов\". С вълнението и трогателната си реч актрисата успя да развълнува и просълзи публиката.  взе статуетката за водеща мъжка роля за изпълнението на Бай Славе в \"Чамкория\" по романа на Милен Русков, постановка Явор Гърдев, Театър 199 \"Валентин Стойчев\". получи Аскеер за поддържаща мъжка роля за ролята на Дани Тейлър в \"Зимата на нашето недоволство\" по романа на Джон Стайнбек, постановка Бина Харалампиева, Малък градски театър \"Зад канала\".  спечели наградата за поддържаща женска роля за ролята на Бърди в \"Лисичета\" от Лилиан Хелман, постановка Бина Харалампиева, Народен театър \"Иван Вазов\". взе статуетката за изгряваща звезда за ролите на Труфалдино и Панталоне в \"Кралят eлен\" по Карло Гоци, постановка Анастасия Събева, Театър \"Азарян\", Национален дворец на културата. Наградата му връчи голямата актриса Татяна Лолова. спечели за костюмография в \"Калигула\" от Албер Камю, постановка Диана Добрева, и за \"Три високи жени\" от Едуард Олби, постановка Стефан Спасов, Народен театър \"Иван Вазов\". Фондацията отличи  за театралната музика във \"Франкенщайн\" от Ник Диър, постановка Стайко Мурджев, Театър \"София\"  беше отличена за сценографията на \"Франкенщайн\" от Ник Диър, постановка Стайко Мурджев, Театър \"София\". \"Лисичета\" от Лилиан Хелман на Бина Харалампиева в Народния театър, \"Зимата на нашето недоволство\" на същата режисьорка в \"Зад канала\" и \"NeoДачници\" на Иван Пантелеев, отново в Народния, бяха представленията с най-много заявки за статуетки \"Аскеер\". Номинациите са подбрани след 100 разгледани кандидатури. Съставът на журито, което определи носителите на престижната театрална награда, е Ангелина Славова, Асен Шопов, проф. д-р Атанас Атанасов, проф. д.н. Виолета Дечева, Жорета Николова, Илка Зафирова, Милен Миланов, Невена Калудова, Розалия Радичкова, Свежен Младенов и Станка Калчева. В гласуването не участват членове на журито, които са разглеждани за номинации и номинирани. Тази година това са Станка Калчева, която бе предложена за номиниране в категория Водеща женска роля и Жорета Николова, която бе предложена за номиниране в категория Поддържаща женска роля.", "date": "2018.05.24", "title": "\"NеоДачници\" взе два \"Аскеер\" – за най-добра постановка и за режисура"}
