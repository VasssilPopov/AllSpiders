{"url": "http://www.dnevnik.bg/bulgaria/2017/05/26/2977647_dnevnik_tursi_pomoshtnik-redaktor/", "text": "Когато в Европа има атентати, управленските скандали в България следват един през друг, а профилът на американския президент в \"Туитър\" не заспива и за час, никоя редакция не е достатъчно голяма, за да получат читателите й всички важни и интересни текстове, които очакват. Годината започна динамично за новините и обещава да увеличава темпото.Затова \"Дневник\" търси за екипа си помощник-редактор, който е в състояние да прецени и провери идващата от различни източници информация, след което да я поднесе бързо и грамотно.Търсим човек, който има поне базови познания за политиката, здравеопазването и социалната сфера в България. Но е в крак и с основните събития по света и главните действащи лица в тях. Очакваме да познава добре информационните сайтове и агенции и да е в състояние да отсява новините в телевизионните интервюта на политиците. Както и да пише с умение и удоволствие.В замяна предлагаме колегиална атмосфера, възможности за придобиване на нови умения и много професионални предизвикателства.Да можете да създадете или редактирате текст до ясно и кратко съдържание.Да имате поне една година опит в печатна или електронна медиа.Да можете да предадете новина в 140 знака.Да се интересувате от новите жанрове и формати в медиите.Английският е задължителен, а всеки друг език, който владеете, е плюс.\"Дневник\" ще се свърже само с кандидатите, одобрени след предварителния подбор. ", "date": "2017.05.26", "title": "\"Дневник\" търси помощник-редактор"}
{"url": "http://www.dnevnik.bg/skorost/2017/05/26/2977894_iskate_li_tova_kupe_pita_bmv/", "text": "БМВ използва тазгодишното издание на конкурса за елегантност във Вила Есте (Concorso d’Eleganza Villa d’Este), за да покаже концептуалният модел Серия 8 концепт. Плановете са колата да стане сериен модел догодина, но преди това се сондира мнението на публиката, каквато е и ролята на прототипа.Заканите са БМВ Серия 8 да е луксозен спортен автомобил, който олицетворява както безкомпромисната динамика, така и модерния лукс. Никакви технически данни за колата няма, но така или иначе това е по-скоро едно упражнение по стил.В салона впечатлява комбинацията от кожа Merino в кафяво и бяло и акцентите от карбон. Селекторът на трансмисията, както и iDrive контролерът, са от стъкло Swarovski.", "date": "2017.05.26", "title": "Искате ли това купе, пита БМВ"}
{"url": "http://www.dnevnik.bg/bulgaria/2017/05/26/2977844_koi_iska_da_vleze_v_prokurorskata_kolegiia_na/", "text": "Тази събота е първото общо събрание на прокурорите в страната, на което ще бъдат изслушани 12-те кандидати за новия състав на Висшия съдебен съвет (ВСС). Те ще се състезават за четирите места в прокурорската колегия, която се допълва от един представител на следователите, главния прокурор, който е член по право, и петима, които ще бъдат избрани от парламента.  - Евгени Диков, който бе избран от колегите си следователи, след като бе единствен кандидат за поста.Единият от кандидатите, за чиято номинация се разбра най-рано, е Той е обвинител във Военната апелативна прокуратура и е председател на Асоциацията на прокурорите в България. Магистратският му опит включва такъв на следовател и прокурор на различно ниво във военната прокуратура. Съавтор е на \"Помагало за работа на етичните комисии\", издадено през 2015 г. от ВСС. Завършил е право в Нов български университет.Предложен е от над 70 свои колеги. Подкрепен от Международната асоциация на прокурорите, Съюза на юристите в България и шест организации от Гражданския съвет към ВСС.В концепцията му е заложено достигане на европейските стандарти за независимост, прозрачност и отчетност на съдебната власт. \"Прави впечатление, обаче, изразеното становище на Иванов как системата следва да уреди проблемите на ниско ниво и едва след това да се захване с проблемите по устройството на съдебната власт. Тази теза традиционно се поддържа от противниците на реформата в Конституцията\", посочва в свой анализ Институтът за пазарна икономика (ИПИ).\"Ние не сме против реформата, но това, което най-много пречи на прокурорите за ефективен работен процес, е нормативната уредба - изключително остаряла и закостеняла, и това, че ежедневно сме подложени на агресивния натиск на \"силните на деня\", казва Евгени Иванов в интервю за \"24 часа\" в края на юни 2015 г.Друг претендент за едно от четирите места е , тя е втори мандат шеф на районната прокуратура в Пловдив. Завършва право в Софийския университет и магистратура по \"Международни отношения и право на ЕС\", както и магистратура по финанси, застраховане и счетоводство във Великотърновския университет. Зам.-председател е на Асоциацията на прокурорите в България.Стажът ѝ е само в прокуратурата. Участвала е в работните групи на ВСС по натовареността и в групата, изготвила Комуникационната стратегия на съдебната власт. Представлявала е институцията в Съвета по реформи към Министерството на правосъдието във връзка с последните изменения на Конституцията и Закона за съдебната власт.В концепцията си\"Това е повече от смело изявление, което, ако бъде отстоявано при евентуален избор на кандидата Гергана Мутафова, може да бъде невиждано явление за средите на прокуратурата\", посочва в своя анализ ИПИ.Тя говори още за \"изключително високата степен на корупция и неефективност на съдебната система\" и \"властова корупция\". В концепцията ѝ не се прикрива недостатъчността на реформите, които не бива да се изчерпват със спорадични промени в законите и Конституцията. Тя коментира и, че българската съдебна власт е с един от най-високите бюджети при ниска ефективност с висок брой магистрати на глава от населението.\"Отново в нейната концепция е направено предложение по една от противоречивите стъпки в Наказателния процес – възможността съдът да върне делото на прокуратурата при пороци на обвинителния акт. Мутафова предлага този проблем да бъде решен като при оправдателна присъда въз основа на недобре изготвен обвинителен акт санкция да понася прокурорът, изготвил акта\", цитират идеите на Мутафова от ИПИ.Сред кандидатите с повече стаж в системата е. Родена на 21 юни 1953, завършва право в Софийския университет, а в момента е прокурор от Върховната административна прокуратура. Тя влиза в системата на държавното обвинение през 1989 г., където е и целият ѝ магистратски стаж, който минава през районна, окръжна и върховна прокуратура.Преди това е била икономист, общински съветник и секретар към две кметства. Предложена от 24 колеги.Името ѝ влиза в общественото пространство покрай делото на първите депутати, осъдени за конфликт на интереси при приемането на закони. Тогава тя се изказва в защита на Димитър Аврамов от ГЕРБ. По думите ѝ е нямало доказателства, че той е \"в някаква икономически или политическа зависимост с търговски дружества\".В анализа си за концепцията на Найденова, ИПИ посочва, че тя само маркира, че трябва да бъдат изпълнени препоръките на ЕК към България в ежегодния доклад. Прокурор Мери Найденова предлага да се създаде специален фонд за поощрение на магистратите с материални награди., който е друг кандидат за член на ВСС, идва от Апелативна специализирана прокуратура. Завършил право в Софийския университет. През 2006 г. се прочу с това, че тогавашният главен прокурор Борис Велчев поиска оставката му, защото \"изтърва\" хотел, при разследване за пране на пари срещу съпругата на Самоковеца - Ангелина Димитрова. Марков бе отстранен от делото, а самият той първоначално заяви, че си подава оставката, но после размисли. Главният прокурор пък разпореди проверка на цялата му работа и се извини на всички прокурори в страната, чиито имидж се накърнява \"заради отделни случаи като този\". Тогава Велчев коментира, че \"отделни прокурори продължават да живеят с едно друго разбиране, че някой трябва да им подскаже как да решат делото\".Това бе от първите дела, с които България трябваше да се отчете пред ЕС по казуси за отнемане на незаконно придобито имущество..Започва работата си като младши прокурор. За кратко е и адвокат. От 2011 г. е в Апелативната спецпрокуратура. Предложен от 31 колеги, сред които и ръководителят на специализираната прокуратура Иван Гешев. Подкрепен от неправителствената организация Риск Монитор.В концепцията му е заложена подкрепа на препоръките по мониторинговия доклад на ЕК, но без конкретни тези.е обвинител в Апелативна прокуратура в Бургас. Завършва право в Бургаския свободен университет. Бил е следовател за една година, а от 2001 г. е прокурор. Предложен е от 36 колеги. Има и международен опит като национален експерт в Евроджъст в Хага.\"Кандидатът Георги Кузманов, апелативен прокурор от Бургас, е убеден в \"запазване независимостта и функциите на прокуратурата в конституционно определените ѝ граници\". Трудно тази позиция може да бъде мерило за добро управление от страна на ВСС. Ако съдиите имат нужда да не се бъркат в кариерното им развитие и това да бъде средство за натиск при решаване на делата, тъй като съдът следва да бъде независим, то прокуратурата сама по себе си е автономна – може да се самоуправлява при условие, че изпълнява държавната наказателна политика успешно. Но ако последното не е факт, това означава, че се налага пряка политическа намеса при реформирането ѝ\", посочва в анализа си на концепцията му ИПИ.Името на Кузманов влиза в медиите, след като двама бургаски прокурори го обвиняват заради неправомерно прекратено дело срещу местен чиновник. Красимира Каталиева и Райко Стоянов искат да се огласи всичко от проверката на шефа им, разпоредена от главния прокурор Борис Велчев.\"Аз бях наблюдаващ прокурор. Зад гърба ми Кузманов е прекратил делото с мотив, че му е изтекла давността, което не бе вярно\", твърди тогава Стоянов. На по-горна инстанция решението на Кузманов било отменено. Самият той призна тогава за намесата си, но заяви, че не това е причината за конфликта, а личен мотив на двамата му колеги, защото им правел забележки.Друг кандидат, който е завършил право в Софийския университет, еВ началото на юридическия си стаж е юрисконсулт към Ихтиманската община, бил е и адвокат, след това става прокурор, а от 2009 г. е командирован в Софийската окръжна прокуратура. От май 2014 г. до днес е неин зам.-шеф. Предложен от 42 колеги.\"Министърът на правосъдието да не се меси в кадровите или дисциплинарни въпроси на ВСС\", се казва в концепцията му.От началото на 2013 г. е във Върховната касационна прокуратура. Сега обаче тя иска да смени местоработата си като се кандидатира за член на прокурорската колегия на ВСС.Била е зам.- правосъден министър в първия кабинет на Бойко Борисов - от август 2009 г. до края на 2011 г., с ресор европейското сътрудничество.За кратко в началото на кариерата си е била юрисконсулт, после е само в прокуратурата. Завършила е право в Софийския университет, както и международната магистърска програма на СУ и университета в Нанси. Предложена от 27 колеги.\"Като цяло общото убеждение е за дълго застояване на прокурорите на едно място в йерархията или като районен, или като окръжен прокурор. Въпреки това не е отчетена възможността за растеж на място – макар и да не бъдеш повишен в йерархията, заплатата ти да расте. По-скоро се срещат плакатни афиширания от типа: \"адекватно оценяване и заплащане на магистратския труд\", посочва Машева в концепцията си, цитирана от ИПИ.Друг кандидат е , завършила право в Софийския университет. Била е оператор и счетоводител в ДСК, митнически инспектор, адвокат и после влиза в системата на прокуратурата, където остава до днес. В момента в зам.- шеф на Софийската апелативна прокуратура. Предложена от 67 колеги.В концепцията ѝ има идеи за по-строги правила при кариерното израстване на магистратите. Тя се обявява против прокурори, съдии и следователи от най-ниските нива да прескачат механично в по-високите.\"Спазване и прилагане на принципите, залегнали в Кодексите за етично поведение на магистратите и съдебните служители, е също важно условие за издигане на авторитета на съдебната власт. В това отношение личният пример на всеки един магистрат, чрез \"хигиена\" на контактите, е да брани достойнството на червената тога\", настоява чрез концепцията си Стоянова.Никой не търси отговорност на медиите, когато без доказателства съобщават за тромаво правораздаване и корупция, което уронва престижа на съдебната власт, казва в концепцията си другият кандидат Той е завършил право в академията на МВР, като от 1986 г. до 1992 г. работи в Районната дирекция на вътрешните работи в Перник, след това в продължение на четири години е следовател. После влиза в системата на прокуратурата, където е до днес. Предложен от 26 колеги.От 2013 г. ръководи Окръжната прокуратура в Перник за втори път. В концепцията му има подкрепа на препоръките по мониторинговия доклад на ЕК, но без конкретни тези.Името му стана популярно покрай случая с отвличането и убийството на Мирослава Николова в Перник. Тогава  да е присъствал по време на злополучното претърсване на апартамента на Стойчо Стоев, заподозрян за престъплението, който се самоуби пред служители на ГДБОП в апартамента си . Повече четете .Покрай множеството си пътешествия съм развила колекционерска страст да снимам пътни знаци, разказва следващият кандидат -  пред в. \"\".Тя завършва право в Софийския университет и започва работа в прокуратурата, като е сменила няколко града - Пловдив, Ивайловград, Карлово, след което отново се връща в Пловдив. Работила е и като юрисконсулт и адвокат. Издигната от 7 колеги. В концепцията си заявява подкрепа за препоръките по мониторинговия доклад на ЕК, но също без конкретни тези.Прокурорът от окръжната прокуратура в Разград  е завършил право в Софийския университет. Преди това е бил шлосер за една година, след което започва работа последователно в Районната и Окръжна прокуратура. Предложен от 25 колеги.заради чийто сигнал бива проверяван от по-горната прокуратурата, която не установява нарушения заради негово бездействие след сигнал.Бил е ръководител на окръжната прокуратура в Разград два мандата. Докато я оглавява, той съобщава  на прокурор Станислав Стоянов, че е уволнен. Причината за нестандартното уведомяване била, че подчиненият му обвинител е бил в продължителен болничен.Огнян Дамянов е другият кандидат наред с Мутафова, който настоява по-малко членове на съвета да се избират от парламента - седем. Четирима да са в съдийската колегия, с трима - в прокурорската.Той смята още, че са погрешни обществените нагласи, че прокурорската колегия е силно зависима от главния прокурор. За него е спорно адвокати да се избират за членове на ВСС, защото имат съвсем друга дейност. Според Дамянов само по изключение в съвета трябва да влизат и преподаватели по право.Разследваме далавери за милиони\", заяви през април 12-ият кандидат за ВСС , когато ДАНС и прокуратурата влязоха в пътната агенция по сигнал на ОЛАФ за нарушения.Той е прокурор във Върховната касационна прокуратура, завършил право в Софийския университет и след като за кратко е бил съдия останалият му стаж преминава в прокуратурата. Предложен от 21 колеги.\"Не бих казал, че съм от хората, които охотно общуват с медиите\", се посочва в концепцията му. Той допълва, че не подценява работата им, дори напротив, затова ще иска нови правила за комуникационната политика на съвета.В анализа си ИПИ посочва, че в концепцията му се наблюдават гръмки изявление катоМандатът на ВСС изтича през октомври тази година. След промените в Закона за съдебната власт от миналото лято изборът от квотата на магистратите - и за съдиите, и за прокурорите, и за следователите - се извършва пряко, на принципа един глас - един магистрат. Освен това се въведе възможност за дистанционно гласуване.", "date": "2017.05.26", "title": "Кой иска да влезе в прокурорската колегия на съдебния съвет"}
{"url": "http://www.dnevnik.bg/biznes/2017/05/26/2977777_infrastrukturata_niama_da_garantira_na_evropa_che_shte/", "text": "През последните две десетилетия Европейският съюз се бори със забавянето на ръста на производителността, което задържа повишаването на заплатите и икономическия растеж.Политиците все повече споменават инфраструктурата като възможно решение с надеждата, че изграждането на нови пътища и по-добри мостове може да помогне на компаниите да подобрят ефективността си и така да бъде рестартиран икономическият растеж.Макар че инфраструктурата наистина може да осигури така необходимия стимул на европейските икономики, тя не е причината, поради която ЕС изостана от САЩ. За Европа строителният бум няма да е достатъчен за запълване на пропастта; необходими са повече инвестиции в научноизследователска и развойна дейност и осигуряването на възможности за процъфтяване на повече .В исторически план държавните инвестиции са били ключов фактор за . Икономическият историк Александър Фийлд доказа, че инфраструктурата, построена в съответствие с Новия курс на президента Франклин Делано Рузвелт е помогнала Съединените щати да станат много по-ефективни в края на 30-те и началото на 40-те години на 20-и век. В Европа възстановяването след Втората световна война също е сочено за една от причините за икономическия бум от 50-те години на миналия век.Разширяването на пропастта в производителността между САЩ и ЕС от средата на 90-те години на 20-и век обаче има малко общо с инфраструктурата. Между 1995 и 2015 г. разликата между  на работниците от двете страни на Атлантика е нараснала от 23 на 33%.Пропастта в държавните инвестиции обаче всъщност е намаляла: през 1997 г. американското правителство е инвестирало приблизително 3.8% от брутния вътрешен продукт (БВП) в нови капиталови проекти. До 2015 г. този дял е намалял до 3.4%. В ЕС държавните инвестиции са останали на равнище от 2.9%.Въпреки всичко е възможно инфраструктурните разходи в Европейския съюз да са били по-ефективни от направените в Съединените щати. Има обаче индикации, които сочат точно обратното. Неотдавнашно проучване на Рикардо Кресченци, професор по икономическа география в London School of Economics, установи, че между 1995 и 2009 г. не е имало ясна връзка междуи икономическия растеж в ЕС.Една от причините е, че политиците имат склонност да прахосват държавни средства за безполезни проекти, а не за такива, които биха увеличили производителността. Често се поставя акцент върху големи планове като високоскоростната железопътна линия, свързваща Лондон с Манчестър и Лийдс, при която според британската Сметна палата има риск от ограничена възвръщаемост.Други изследвания показаха, че политиците трябва да наблягат повече на по-малки проекти, които се характеризират с по-добро съотношение цена-стойност; те обаче често биват пренебрегвани.  също може да бъде стимул за икономическия растеж в изоставащите региони. Европа би могла да направи повече от този вид инвестиции.Ако Европа обаче сериозно цели да заличи пропастта със Съединените щати, то тогава е необходимо да бъде отдаден приоритет на две други области.Първата са инвестициите в : Неотдавнашно проучване на Европейската централна банка показа, че докато общите инвестиции в тази сфера в еврозоната нарастват още отпреди кризата, те обаче остават по-малки от капиталовложенията в този сектор в САЩ. Разликата между броя на високотехнологичните продукти остава значителна.Втората област е свързана с режимите на несъстоятелност.  никога не са били дело само на правителствата. По тази причина е от първостепенно значение повечето иновативни компании да бъдат оставени да процъфтяват.Проблемът в ЕС е, че прекалено много производствени фактори, като работниците и машините, са в ръцете на неефективни компании. Това понижава средното равнище на производителността и затруднява разширяването на по-добрите фирми. Едно възможно решение е повече компании бъдат доведени до фалит. Това налага европейските банки да карат онези, които взимат кредити от тях, да спазват условията, както и да бъдат подобрени режимите за несъстоятелност с цел да има повече контролирани преструктурирания.Ще са необходими години, ако не и десетилетия, Европа да навакса изоставането си от САЩ. Необходимо е обаче стратегическите решения да бъдат взети сега. Макар че инстинктът подсказва да се строи повече, е напълно възможно отговорите на проблемите на Европа с производителността да се крият другаде. / БТА", "date": "2017.05.26", "title": "Инфраструктурата няма да гарантира на Европа, че ще догони производителността на САЩ"}
{"url": "http://www.dnevnik.bg/detski_dnevnik/2017/05/26/2977639_dnes_e_maturata_po_jelanie/", "text": "Днес ще се проведе матура, на която зрелостниците ще могат да се явяват по желание. Ще има изпити по английски, немски, френски, испански, италиански и руски език, съобщиха от просветното ведомство.Матурата по немски, френски, испански, италиански и руски език е разделена на три модула, като първите два са по 60 минути, а третият – 120 минути. При изпита по английски език модулите също са три, но при него само първият модул продължава 60 минути, а вторият и третият са по 90 минути.Изпитът за зрелостниците започва в 8.00 часа. До изпитните зали няма да се допускат зрелостници с мобилни телефони.", "date": "2017.05.26", "title": "Днес е матурата по желание"}
{"url": "http://www.dnevnik.bg/sport/2017/05/26/2977637_kralev_iska_tenis_klubovete_da_rabotiat_po-aktivno_s/", "text": "Спортният министър Красен Кралев призова клубовете по тенис да бъдат по-активни в работата с деца и хора с увреждания и да се възползват от програмите на Българската федерация по тенис, за които държавата отпуска средства.В четвъртък той присъства на откриването на програмата \"Тенисът - спорт за всички\", която се реализира за трета поредна година. През 2017 г. в нея са включени 38 клуба, като очакванията са в обучението да се включат около 1100 деца.\"Искаме по-голяма активност от клубовете. За тази програма пари има. Просто клубовете, които се занимават с развитие на тениса, не са 30, а много повече. Нека да обръщаме внимание на децата, тази програма дава възможност точно за това\", каза Кралев.През миналата година програмата е обхванала 35 клуба и 1000 деца, а при първото издание през 2015 г. - 30 клуба с 840 деца. \"Виждате, че всяка година има увеличение, но ми се иска повече клубовете да бъдат активни и да обръщат внимание на дечицата.\"\"Тенисът може да се практикува до преклонна възраст и не е важно толкова да станат професионалисти, колкото да развият двигателна култура и любов към спорта\", допълни той.Спортният министър отчита програмата като много успешна, защото по думите му близо 30% от децата между 8 и 12 години, които за пръв път са усетили магията на тениса, продължават се да се занимават с този спорт. \"Основната задача ще ние бъде през следващите четири години да включим колкото се може повече деца. С течение на годините си мисля, че програмата може да нарасне двойно и тройно като обем. Това ние е целта\", обясни Кралев. \"Също много важно е работата с хората с увреждания. За пръв път федерацията по тенис получава финансиране за тази програма, съоръженията са достъпни за хората с увреждания. Тези клубове, които отварят вратите си за тях, ще получат допълнително финансиране от държавата\", каза още той. ", "date": "2017.05.26", "title": "Кралев иска тенис клубовете да работят по-активно с децата и хората с увреждания"}
{"url": "http://www.dnevnik.bg/bulgaria/2017/05/26/2977992_dvama_granichni_policai_sa_arestuvani_za_trafik_na/", "text": "При акция на МВР и ДАНС, под наблюдението на Специализираната прокуратура, е разбита група за трафик на хора. Сред задържаните има и двама гранични полицаи, който работят на \"Летище София\", откъдето е минавал трафикът. Полицейската операция се е провела късно снощи на централния бул. \"Александър Стамболийски\".Първоначално главният секретар на МВР Младен Маринов заяви пред БНТ, че е арестуван един граничен полицай. Той уточни, че е задържан и организаторът на групата, който е чужденец. Младенов не изключи да има и още арестувани служители на МВР.\"Такъв канал за трафик на хора през летището няма как мине без помощта на гранични полицаи\", каза още Маринов.По-късно през деня вътрешният министър Валентин Радев обяви в парламента, че арестуваните гранични полицаи са вече двама.\"Двама са каналджиите и двама са тези, които е трябвало да бъдат прехвърлени. При обиските е намерена голяма сума пари, обиски се правят и в момента\", заяви Радев.По думите му всички, които са замесени в групата за трафик на хора ще бъдат намерени, а ако не са в страната, ще бъдат издирени.Главният прокурор Сотир Цацаров допълни, че са задържани общо шест души. Двама са гранични полицаи, други двама са организаторите на канала, които пребивавали в България от 10 или повече години. Останалите двама са се възползвали от този канал.\"Става дума за трафик на чужденци, които пристигат от различни дестинации. Например, последният който е задържан, е от Кипър. Пристига на \"Летище София\" с нередовни документи и е пропуснат, въпреки нередовните документи от съответните гранични полицаи. Таксата за преминаване на чужденец е в размер на 5 000 евро на човек. Таксата, която един граничен полицай е следвало да получи и е получил, е 4 000 лева\", обясни Цацаров.Престъпната група е действала от няколко месеца. Това е първата акция за разбиване на канал за трафик на мигранти през летището, където било най-трудно за службите да установят трафик на чужденци. Все още се извършват проверки на различни адреси, уточниха от полицията.Какво каза Цацаров за задържания кмет на Асеновград и за стенограмата на КТБ четете  и .Очаква се по-късно днес от МВР да дадат пресконференция, на която да дадат повече подробности за акцията.", "date": "2017.05.26", "title": "Двама гранични полицаи са арестувани за трафик на хора през \"Летище София\" (обновена)"}
{"url": "http://www.dnevnik.bg/bulgaria/2017/05/26/2978003_luja_e_che_e_imalo_ideia_za_zatvariane_na_vsichki/", "text": "Лидерът на ДОСТ Лютви Местан заяви пред Нова телевизия, че е дал писменото си съгласие да бъде разсекретена стенограмата от заседанието на Съвета по национална сигурност за КТБ. В нея той участва като председател на ДПС и става поредния политик, който застава зад идеята да бъде изнесена информация от разговорите при тогавашния президент Росен Плевнелиев.По думите му най-добре е стенограмата да стане достояние на всеки. Той добави, че по време на срещата са обсъждани много варианти как и дали може да се спаси КТБ от фалит и отрече да е имало предложение за затваряне на банките в страната.\"Аз не съм чул някой от ГЕРБ или Българската народна банка да е предложил да се затворят всички банки. Лъжа е, че е имало идея за затваряне на всички банки\", заяви Местан.Такава информация разпространи вчера бившият лидер на БСП Сергей Станишев чрез профила си във \"Фейсбук\". Той написа, че, но от левицата отказали, тъй като с такова решение икономическата и фискалната стабилност на държавата щели да бъдат подложени под огромен риск.През уикенда президентът на 29 юни 2014 г. Решението му беше подкрепено и от премиера Бойко Борисов. Радев обаче уточни, че има няколко проблема, които могат да попречат за разсекретяването на стенограмата.Местан допълни, че Борисов е допуснал \"тежък гаф\" ссъвета по етническите и интеграционните въпроси. По думите му това било гавра с малцинствата в България.", "date": "2017.05.26", "title": "Лъжа е, че е имало идея за затваряне на всички банки след случая с КТБ, заяви Местан"}
{"url": "http://www.dnevnik.bg/na_put/2017/05/26/2977339_faktorut_melaniia_dovede_do_bum_na_turisti_v_sloveniia/", "text": "Ф\"Факторът \" увеличи броя на туристите в Словения, показват данни на правителството, цитирани от агенция \"Ройтерс\".Броят на посетителите на страната е с 8% по-висок през март 2017 г., отколкото през същия месец миналата година. Посетителите от САЩ са скочили с 30.6%, вероятно благодарение на информацията, че  е родена в тази държава.Самите словенци също пътуват повече – техният брой се е увеличил с 22.5%, като от националния статитистически институт приписват промяната на подобрената икономика.Севница – малкото градче, в което е , се подготви за туристическия бум с куп продукти. За вино \"Първа дама\", което струва 27.90 евро бутилката, торти и сладкиши с нейното име, както и туристически обиколки, посветени на живота ѝ, разказва в. \"Гардиън\".От винарната производител твърдят, че напитката \"не е силна\", а е по-скоро \"нежна като Мелания\". Местен ресторант пък предлага \"Меню Мелания\" от три ястия, разказва Би Би Си. (която по-късно сменя името си с германски звучащото Кнаус) е живяла в градчето до юношеството си, когато се е преместила в столицата Любляна. На 18 години тя подписва договор с агенция за модели в Милано и се отдава изцяло на професията си, след като учи само една година в Люблянския университет.Местните жители разказват, че е продавал автомобилни части, а майка ѝ е работила във фабрика на марка детски дрехи, много популярна в Югославия преди разпадането ѝ през 90-те години на миналия век.", "date": "2017.05.26", "title": "\"Факторът Мелания\" доведе до бум на туристи в Словения"}
{"url": "http://www.dnevnik.bg/bulgaria/2017/05/26/2978009_zdravniiat_ministur_postavi_ultimatum_na_direktorite/", "text": "\"Не идвам на поста с идеята на да уволнявам. Ще работя с всички директори на болници, но за всеки ще сложа финансова рамка. Който влезе в нея, значи е добър ръководител, с останалите ще се разделим\", това каза днес министърът на здравеопазването проф. д-р Николай Петров по БНТ. Той допълни, че ще е безкомпромисен към всички директори, сключили неизгодни за болниците договори.Сериозни нарушение вече били открити в болницата в Ловеч, като за тях щяла да бъде сезирана и прокуратурата. Николай Петров обяви също, че започва проверка на онкологичните болници в страната, тъй като, според министъра \"има известно залитане в тази посока\". Здравният министър обяви, че е изненадан от , но отказа да коментира казуса, преди съдът да се произнесе.Николай Петров има амбицията да сложи край и на реекспорта на лекарства. Български експерти предстои да отидат в Испания, за да проучат как страната се е справила с този проблем. По повод търговията с медицински изделия и твърде високите цени на някой от тях, министърът обяви, че решението е повече публичност и прозрачност, като се осигури информация за техните цени в Европа. Така пациентите могат да направят информиран избор, аргументира се Николай Петров.Той уточни за въвеждането на електронна здравна карта и електронно досие не е направено нещо сериозно за десет години, но неговият екип има амбицията да успее да ги внедри. \"Поне две години ще са нужни и то ако се работи стегнато, бързо, избере се изпълнител и започнат да се наливат данните\", обобщи проф. Николай Петров.Здравният министър обясни, че се проучва опита в здравеопазването на европейските страни, като идеята е да се черпи опит от всякъде. \"Което може да се въведе бързо и ще работи - няма да се колебаем\", допълни той. Според проф. Петров целта не е да се печели или да се пести, а да се даде качество, като излишни разходи се отрежат от едно място, а парите се насочат към друго.В отговор на въпрос здравният министър обяви, че е поискал да дойдат експерти от Световната здравна организация, като консултанти за проблема с урана във водата, за да имат хората по-голямо доверие на данните, които ще бъдат обявени.Проф. Николай Петров обяви още, че ще работи за въвеждане на професия болногледач. За целта ще бъдат подготвени нужните законови промени и те ще бъдат внесени в парламента.", "date": "2017.05.26", "title": "Здравният министър постави ултиматум на директорите на болници"}
{"url": "http://www.dnevnik.bg/sport/2017/05/26/2977923_purvite_stupki_kum_budeshteto_na_bulgarskiia_shah_shte/", "text": "Първите стъпки към бъдещето на българския шах ще бъдат направени в началото на юни, обясни спортният министър Красен Кралев. Той заяви, че все още изчаква изтичането на поставения срок, в който Българската федерация по шах (БФШ) може да плати около 500 хил. лева и да изчисти отношенията си с държавата.\"Причината български деца и български спортисти да не участват в международни състезания е дейността на федерацията. Загубиха делото в КАС, така че дебатът е приключен\", каза Кралев след въпрос на \"Дневник\".Преди дни Европейският шахматен съюз (ЕШС) обяви, че  срещу изключването й от европейския шах.Малко преди връщането си на власт Кралев обяви, че БФШ има срок до 5 юни да плати близо 500 хил. лева на държавата, защото в противен случай ще изгуби лиценза си. Федерацията е задължена да възстанови средства, за които беше посочено, че са нецелесъобразно изразходвани за организирането на турнири в България по време на управлението на Силвио Данаилов.\"Дайте да изчакаме да изтече срокът. Има още две седмици. Като им изтече лицензът, ще видим кой ще подаде документи да кандидатства. Тогава ще вземем решение\", добави Кралев.Малко преди Кралев повторно да бъде обявен за министър, фондация \"Веселин Топалов\", в чието ръководство е и Данаилов, . Организацията обяви, че в основата му са подозрения за \"нанесени щети на държавата от страна на Кралев в размер на 13 млн. лева във връзка със \"сагата\" ЦСКА\". Спортният министър , за да не бъде върнат на поста и да може БФШ да се спаси, защото той няма да прави компромиси.", "date": "2017.05.26", "title": "Първите стъпки към бъдещето на българския шах ще бъдат направени в началото на юни"}
{"url": "http://www.dnevnik.bg/politika/2017/05/26/2978015_bsp_razkritikuva_glavchev_che_kriel_borisov_ot/", "text": "Зам.-председателят на парламентарната група на \"БСП за България\" Антон Кутев разкритикува ръководството на 44-ото Народно събрание, че помага на премиера Бойко Борисов да пропуска парламентарния контрол. Поводът е питане на Кутев към министър-председателя за кадровата политика на кабинета, което председателят на парламента Димитър Главчев (ГЕРБ) връщал няколко пъти, тъй като нямало да стигнат 5 минути за отговор.Според социалиста Главчев се опитвал да прикрие немощта на Борисов. В отговор председателят на парламента обори тази теза на БСП.Социалистите, които бяха в опозиция и в мандата на 43-ия парламент, постоянно критикуваха ГЕРБ, че крие премиера от парламентарен контрол. Борисов не е бил питан от депутатите от лятото на м.г.Преди парламентарния контрол депутатите ", "date": "2017.05.26", "title": "БСП разкритикува Главчев, че криел Борисов от парламентарен контрол"}
{"url": "http://www.dnevnik.bg/pr_sfera/2017/05/26/2977689_biznes_za_miliardi_shte_pokaje_nai-novoto_na_letishte/", "text": "Да, на изложението TRUCK EXPO 2017, организирано от Асоциацията на автомобилните производители, ще бъдат представени на едно място пълната гама от най-високо технологични, енергийно ефективни и екологични продукти. Към тях ще видите съответните услуги за транспортни решения в различните сфери на индустрията и превоза на пътници. Българските потребители ще могат да се докоснат и да тестват превозни средства с последните модели двигатели Евро 6, използващи конвенционални и алтернативни горива. Без да правя реклама на конкретни производители, само ще загатна, че всички модели, спечелили престижни световни награди в областта на комерсиалните превозни средства, ще бъдат представени на летище Лесново.Освен самите превозни средства, ще бъдат представени и най-модерните системи за свързаност, контрол и оптимизация на автомобилите, които вече са неразделна част от услугите на водещите световни производители. В трите дни на изложението ще бъде организиран тест-драйв за професионалисти, на който всеки ще може да се убеди във възможностите на машините и най-новите улеснения за шофьорите.В сектор транспорт, българските фирми отдавна са конкурентни на пазара в цяла Европа. Инвестициите в сектора са далеч над средните нива на вложения на бизнеса в страната. За последните 10 години бяха създадени стотици търговски и изложбени центрове, сервизи и складове. Оборотите за този период далеч надхвърлят 30 млрд. лв. и поставят този бизнес сред най-значителните сегменти на българската икономика. Автомобилният парк на фирмите за международен транспорт постоянно се обновява и е в крак с най-модерните и актуални модели. Само компаниите, които членуват в нашата асоциация, са инвестирали повече от 700 млн. лева.Категорично да. Българите са част от най-модерното и екологично мислещо население на планетата. В Европейският съюз приетата практика е, че \"замърсителят плаща\". Не виждам друга логична алтернатива за данъчно облагане в транспортния сектор и в България. Сега критерии за определяне размера на годишния данък на автомобила са мощността на двигателя и годината на производство. Нормално е базата да бъде еко-компонента, диференцирана пропорционално, като най-ниска да е тази за стандартите EURO 6 и EURO 5, и съответно да нараства за по-ниските стандарти до EURO 1. В крайна сметка всички ние и нашите деца искаме да живеем в една по-чиста страна.Поддръжката и ремонтът на модерните и високо-технологични превозни средства е изключително отговорна задача, която е необходимо да бъде регламентирана. Въвеждането на регистрационен режим на сервизите ще даде възможност за контрол и е последваща гаранция на потребителя за качеството на извършената работа, както и определя отговорността на съответния сервиз. Няма защо да се заблуждаваме, качеството на извършения ремонт е един от факторите за безопасността на движението по пътищата, както и за опазването на околната среда.Като начало старите машини замърсяват въздуха в големите градове. Само у нас при покупка на употребяван автомобил се плащат по-малко данъци, такси и застраховки, отколкото за нов. Помислете си колко милиона се губят годишно от липсата на ДДС при вноса на стари возила и от нерегламентираната сервизна дейност, за която стана дума. Можем да променим тези резултати, да живеем в по-зелена среда и да използваме тези резерви за попълване на хазната.", "date": "2017.05.26", "title": "Бизнес за милиарди ще покаже най-новото на летище Лесново до София"}
{"url": "http://www.dnevnik.bg/sport/2017/05/26/2978025_lebron_djeims_vleze_v_istoriiata_s_macha_v_koito/", "text": "\"Кливланд кавалиърс\" довърши започнатото и се класира за финала в НБА. Шампионите спечелиха разгромна победа със 135:102 срещу \"Бостън селтикс\", с което приключиха серията с 4:1 победи.Звездата Леброн Джеймс завърши срещата с 35 точки. Той събра 5995 точки и стана най-резултатният баскетболист в плейофите в историята на НБА.Джеймс изпревари легендата Майкъл Джордан, който има 5987 точки. Четирикратният шампион в НБА записа рекорда с тройка в третата част. Той обаче е с по-нисък коефициент от Джордан, като постижението му дойде след 212 мача спрямо 179 двубоя за бившия баскетболист на \"Чикаго булс\".\"Кливланд\" изигра много силно мача, като поведе от началото. \"Бостън\" успя единствено да изравни за 3:3, а до края шампионите имаха пълно превъзходство и нито за момент не изпуснаха преднината си.На-голямата разлика беше 39 точки в четвъртата част.Към резултата си Джеймс добави осем борби и осем асистенции. Кайри Ървинг завърши с 24 точки, а Кевин Лав се отличи с 15 точки и 11 борби за \"Кливланд\". Ейвъри Брадли беше най-резултатен за \"Бостън\" с 24 точки, а резервата Джералд Грийн вкара 14.Финалът в НБА ще е повторение на миналогодишния. Шампионите ще защитават титлата си срещу \"Голдън стейт уориърс\".Серията започва на 1 юни, като \"Уориърс\" ще бъде домакин в първите две срещи като победител от редовния сезон.", "date": "2017.05.26", "title": "Леброн Джеймс влезе в историята с мача, в който \"Кливланд\" стигна финала в НБА"}
{"url": "http://www.dnevnik.bg/bulgaria/2017/05/26/2978043_magistrala_struma_triabva_da_e_zavurshena_do_kraia_na/", "text": "Общата цел е изграждането на автомагистрала \"Струма\" да приключи до декември 2023 година, каза днес в рамките на парламентарния контрол министърът на регионалното развитие и благоустройството Николай Нанков. Той допълни, че ако това стане факт, България няма да връща средства, отпуснати по европейски програми.Министър Нанков посочи, че най-сложните участъци са от Благоевград до Крупник (лот 3.1), където попада тунел Железница, и от Крупник до Кресна (лот 3.2). Министърът обяви, че след компрометирането на предишната поръчка за лот 3.1 заради изчезнали документи, ще бъде обявена нова.Николай Нанков обясни, че изграждането на отсечката от Благоевград до Крупник изостава с осем месеца и това е причината участъкът да се раздели на три части, като амбицията е срокът за завършване да се намали с 400 дни до 1000 дни.За лот 3.2 от Крупник до Кресна все още не е одобрена тръжна процедура, като за него няма и одобрение за финансиране по програмата \"Съвместна помощ за подкрепа на проекти в европейските региони\" (JASPERS). При това положение при най-оптимистичния сценарий избор на изпълнител може да има в средата на следващата година.Общата дължина на магистрала \"Струма\" е 150 километра, като до момента са изградени малко над 86 километра.", "date": "2017.05.26", "title": "Магистрала \"Струма\" трябва да е завършена до края на 2023 година, каза министър Нанков"}
{"url": "http://www.dnevnik.bg/v_pamet/2017/05/26/2978044_pochina_kralicata_na_kashmira_laura_biadjoti/", "text": "Италианският дизайнер Лаура Биаджоти е починала тази нощ на 73-годишна възраст. Тя е издъхнала в болница в Рим, след като изпадна в мозъчна смърт след тежък инфаркт.Биаджоти е известна като \"кралицата на кашмира\". Започва кариерата си през 60-те години на миналия век. Тя наследява усета си към мода от майка си Делия Биаджоти, която също е дизайнер. През 1972 г. излиза и първата собствена колекция на италианката.Лаура Биаджоти живее за кратко в Пекин. В китайската столица тя успява да направи свое ревю през 1988 г., с което става първият западен моден дизайнер, който прави подобно нещо в азиатската страна.Тя успя да наложи като модна тенденция носенето на една и съща дреха в различни съчетания през целия ден, отбелязват международните агенции. Биаджоти залага на удобния стил с широки ефирни рокли.През 1982 г. нейната дизайнерска компания започва да лансира и своя линия парфюми.", "date": "2017.05.26", "title": "Почина \"кралицата на кашмира\" Лаура Биаджоти"}
{"url": "http://www.dnevnik.bg/politika/2017/05/26/2978076_temenujka_petkova_obiavi_che_zapochva_razrabotvaneto/", "text": "Министерството на енергетиката започва да подготвя енергийна стратегия на България до 2030 г. с хоризонт до 2050 г. Това съобщи министърът на енергетиката Теменужка Петкова по време на парламентарния контрол.Ведомството е поискало от парламентарно представените партии до 12 юни да излъчат експерти, които да се включат в работната група за стратегията. \"В тази стратегия ще намери място и проектът за АЕЦ \"Белене\", каза Петкова в отговор на депутатски въпрос. Поясни, че ще разчита на анализ за необходимостта от АЕЦ \"Белене\", който експертите от Българската академия на науките (БАН) следва да предоставят на министерството до септември.По отношение на проекта за АЕЦ \"Белене\" Теменужка Петкова потвърди намеренията на правителството за намиране на инвеститор. \"Ако няма такъв, ще се търси друго решение, вероятно свързано със 7-ми блок на АЕЦ \"Козлодуй\", каза тя. Министърът изтъкна, че в площадката на \"Белене\" са вложени 3 милиарда лева на българските данъкоплатци и \"това, което трябва да направим, е да намерим начин как подобна грешка да не се допуска отново\".На упреците на опозицията, че има хаос по отношение на проекта за втората атомна електроцентрала, Петкова отговори така: \"Хаос имаше тогава. Сега плащаме хаоса.\" \"Ние няма да позволим парите на българските данъкоплатци този път да бъдат неразумно разходени\", добави тя.", "date": "2017.05.26", "title": "Теменужка Петкова обяви, че започва разработването на енергийна стратегия до 2030 г."}
{"url": "http://www.dnevnik.bg/skorost/2017/05/26/2978027_izgrajdaneto_na_magistralata_ruse_-_veliko_turnovo/", "text": "Изграждането на нов автомагистрален или скоростен път между Русе и Велико Търново в най-добрия вариант може да започне в края на следващата година, каза днес в рамките на парламентарния контрол министърът на регионалното развитие и благоустройството Николай Нанков. В отговор на въпрос от трима депутати той уточни, че това може да е факт при осигурено финансиране.Министър Нанков подчерта, че предпочитанията са средствата да дойдат от повишените приходи след въвеждането на електронни винетки за леките автомобили и тол-такси за товарните. Към момента обаче има десет неуспешни опита да се избере изпълнител на проекта, като и .Николай Нанков посочи още, че е трудно да се ангажира със срокове, защото всички процедури са обжалваеми.", "date": "2017.05.26", "title": "Изграждането на магистралата Русе - Велико Търново може да започне най-рано в края на 2018 година"}
{"url": "http://www.dnevnik.bg/bulgaria/2017/05/26/2978082_angelkova_si_postavi_za_cel_da_oblekchi_vizoviia_rejim/", "text": "Министърът на туризма Николина Ангелкова разкри, че работи усилено за облекчаване на визовия режим на руските туристи. По време на днешния парламентарен контрол тя уточни, че заедно с Министерството на външните работи ще се опитат да облекчат още повече руснаците при планирането им на екскурзия в България.Ангелкова уточни, че на деца до 16 г., които идват в страната ни с цел туризъм, ще се издават безплатни визи. Руснаците, които са били през последната календарна година в България, ще могат да се сдобият с виза при облекчена процедура. Това ще важи и за хората, които притежават имот на българска територия.Министърът на туризма добави, че през 2016 г. са отчетени над 580 хиляди руски туристи в страната, което е ръст с над 20% спрямо предходната година. През изминалия зимен сезон пък постелите България руснаци са с 11% повече.Ангелкова каза още, че обсъжда с руски представители организирането на съвместни културно-исторически маршрути, както и такива за религиозен туризъм. Освен това се предвиждало да има и детски лагери за руски деца по българското Черноморие.", "date": "2017.05.26", "title": "Ангелкова си постави за цел да облекчи визовия режим за руските туристи"}
{"url": "http://www.dnevnik.bg/video/2017/05/26/2978078_video_za_dva_dni_britanci_subraha_41_mln_liri_v/", "text": "Манчестър бавно се връща към ежедневието си сред купища цветя в памет на жертвите и полиция, патрулираща по улиците.\"В града се носи чувство на единство, споделя пред \"Ройтерс\" Аби Симс. Всички опитват да са силни заедно.\"4.1 млн. лири са били събрани за семействата на жертвите и за пострадалите само за 48 часа, съобщиха от Британския червен кръст и общинския съвет.Парите ще отидат за лечение на ранените и за да спестят поне в краткосрочен план финансовите трудности на семействата, преживели загуба, пише в. \"Манчестър ивнинг нюз\".Будка на организацията \"Ислям срещу екстремизма\" е в центъра на Манчестър, като служителите в нея се надяват да покажат, че насилието няма място в религията, а е акт на страхливци и заблудени хора.Те са там всяка седмица от осем месеца.", "date": "2017.05.26", "title": "Видео: За два дни британци събраха 4.1 млн. лири в помощ на пострадалите в Манчестър"}
{"url": "http://www.dnevnik.bg/sviat/2017/05/26/2978050_prokuraturata_v_slovakiia_poiska_zabrana_na/", "text": "Прокуратурата в Словакия започна процедура за забрана на крайнодясна партия, която спечели първите си места в парламента миналата година. Според обвинението тя обаче представлява заплаха за демократичната система на страната, пише агенция \"Ройтерс\". - наша Словакия\" има 14 депутати в парламента и открито се възхищава на Йозеф Тисо, президента на словашката държава от 1939 до 1945 г., който разреши десетки хиляди словашки евреи да бъдат изпратени в нацистките лагери на смъртта. Тя спечели 8% от вота на изборите през март 2016 г., а сега подкрепата за нея е 10%.Главният прокурор е подал молба във Върховния съд партията да бъде разпусната с мотива, че тя цели да .Сравнително малко мигранти са  и анализаторите приписват успеха на \"Народна партия\" на обществения гняв от корупционните скандали в традиционните политически сили.Лидерът ѝ  преди ръководеше друга крайнодясна партия - \"Словашко братство\", която бе разпусната от Върховния съд през 2006 г. за нарушения на конституцията.Срещу двама от депутатите на \"Народна партия – наша Словакия\" има заведени дела за реч на омразата срещу роми, евреи и исляма. Ако бъдат признати за виновни, ги очакват до шест години затвор. Ако Върховният съд разпусне и тази партия, депутатите ѝ ще могат да останат в парламента като независими.", "date": "2017.05.26", "title": "Прокуратурата в Словакия поиска забрана на неонацистка партия"}
{"url": "http://www.dnevnik.bg/bulgaria/2017/05/26/2978073_suhoputnite_sili_sa_nai-vajni_v_edna_armiia_samoletite/", "text": "Самолетът не е най-важното в една армия, а сухопътните сили, това каза пред журналисти днес премиерът Бойко Борисов. Изявлението му беше по повод , че смяната на позиции и приоритети от страна на правителството не работи в интерес на сигурността.Днес Борисов изрази позиция, че средства за модернизация трябват и за трите рода войски, като \"самолетите трябва да са последни\". Премиерът посочи, че вместо да се правят изказвания, които създават напрежение, е добре да има едно събиране, на което да се каже с какви средства разполага държавата за нова военна техника до 2023 година.\"Нали ще има Консултативен съвет по национална сигурност и ще ги изговорим тези неща. Трябват милиарди за военните, откъде да ги вземем. Трябва да кажем, че се спира това, това и това или трябва да се даде тук, тук и тук и всички да понесат отговорност за това\", добави Борисов.Любопитна подробност е, че важната роля на сухопътните войски се подчертава малко повече от два месеца след като командващия на този вид войска . Решението за осигуряване на финансиране за покупката на самолети пък дойде, докато на поста беше бившият шеф на военновъздушните сили генерал Константин Попов.В края на миналата година правителството обяви, че ще отпусне допълнително 160 млн. лева от държавния бюджет, като по 80 млн. лева от общата сума ще са за Военновъздушните сили и за Военноморските сили. Тези средства трябва да бъдат използвани за покупка на ново въоръжение. С изявлението си от днес обаче Борисов дава заявка, че предстои преразглеждане на приоритетите за харчове в областта на отбраната.Борисов направи коментара си при прегледа на новата сграда, известна като военното НДК, в която трябва да се преместят наказателните отделения на Софийския районен съд и районната прокуратура. Какво каза премиерът за сградата, съдебната система и партиите кърлежи четете .", "date": "2017.05.26", "title": "Сухопътните сили са най-важни в една армия, самолетите са последни, обяви Борисов"}
{"url": "http://www.dnevnik.bg/politika/2017/05/26/2978041_bsp_obvini_gerb_che_pravi_kompromisi_v_imeto_na/", "text": "БСП обвини ГЕРБ, че непрекъснато прави компромиси в името на властта, но не решава нито един от проблемите на прехода, макар че от години има голяма власт в ръцете си. Тези действия на управляващите можело да са фатални за част от 1.5 млн. българи, които живеели под линията на бедността. Тази позиция се разбра от декларация на парламентарната група на \"БСП за България\", изчетена от нейния зам.-председател Антон Кутев от парламентарната трибуна днес.Според социалистите, за да състави правителство, ГЕРБ е направила компромис с предизборното си обещание за увеличение на минималните пенсии. \"Дойдохте с обещание за 300 лв. минимална пенсия, а компромисите, за които говорим, ви докараха го увеличение с 20 лв. За сметка на това токът, водата, газът и цените на всички стоки ще се увеличат. Тоест пенсионерите ще могат да си купят по-малко с пенсиите си. А това при пенсии от 200 лв. си е геноцид\", заяви Кутев.БСП обвини ГЕРБ, че с увеличаване на международния дълг на страната прави цивилизационен избор вместо бъдещите поколения. В същото време нямало нито добро образование, нито здравеопазване, нито решение за демографската криза, нито съдебна реформа, нито разрешаване на поне един от проблемите на прехода.Друг компромис според БСП бил кадровата кадровата политика на ГЕРБ. \"На какво ниво на компромис трябва да си, за да направиш 25-годишен зам.-министър на външните работи. Румяна Желева не ви ли стига, за да разберете, че външната политика е сложно нещо? Що за цинизъм е необходим, за да направиш Валери Симеонов председател на съвета за сътрудничество по етническите и интеграционните въпроси? Това е компромис, който дори не е гнусен. Това е компромис, който е опасен за държава в сложна обстановка. Точно когато се нуждаем от умерена политика по отношение на Турция, с това назначение вие стремглаво се отдалечавате от всякаква етническа толерантност. Не знам за вас, ГЕРБ, но ние не бихме подкрепили този компромис\", заяви Кутев. По думите му в компромисите, които биха направили, била разликата между двете партии.Кутев обяви, че и избирането на Антон Тодоров за депутат от ГЕРБ е компромис и се мотивира с цитати от негова книга, в която Бойко Борисов бил наречен \"глашатай\", а ГЕРБ - \"шайка\".", "date": "2017.05.26", "title": "БСП обвини ГЕРБ, че прави компромиси в името на властта, които ще са фатални за бедните"}
{"url": "http://www.dnevnik.bg/politika/2017/05/26/2978086_patriotite_iskat_pet_godini_zatvor_i_5000_lv_globa_za/", "text": "Затвор от една до пет години и санкция от 5000 лв. глоба за хората, които проповядват радикален ислям, предлагат депутатите от коалиция \"Обединени патриоти\". Днес те обявиха поправки в Наказателния кодекс, с които да се наказва използването на верски убеждения за политически цели, в т.ч. и пропагандирането на \"Ислямска държава\".Подобни поправки бяха приети от 43-ия парламент, но .\"Обединените патриоти\" предлагат още криминализирането на склоняването и подбуждането за носене на облекло, покриващо частично или изцяло лицето. В законопроекта се предлага затвор от една до четири години и глоба до 10 000 лв. за такова деяние, както и обществено порицание. Санкциите растат спрямо броя на склонените лица.Предишният парламент забрани носенето на бурки у нас.", "date": "2017.05.26", "title": "Патриотите искат пет години затвор и 5000 лв. глоба за агитация за \"Ислямска държава\""}
{"url": "http://www.dnevnik.bg/sviat/2017/05/26/2978089_zetiat_na_trump_e_vuv_fokusa_na_ruskoto_razsledvane/", "text": "Джаред Къшнър, зет на президента на САЩ Доналд Тръмп и негов висш съветник, е фокусът на разследването на ФБР за намеса на Русия в президентските избори в САЩ, съобщиха телевизия Ен Би Си и вестник \"Вашингтон пост\". е разследван заради срещите му през декември с руския посланик и банкер от Москва, твърди \"Вашингтон пост\".Къшнър е единственият настоящ служител в Белия дом, смятан за ключов обект на разследването, макар ФБР да се интересува още от бившия съветник по националната сигурност на Тръмп  и бившия ръководител на кампанията му.ФБР, няколко конгресни комисии и специален прокурор, определен от министерството на правосъдието, проучват  в изборите и за възможни връзки между кампанията на Тръмп и, опитвали се да повлияят на изборните резултати.Интересът към  не означава, че той е заподозрян в престъпление или че ще бъде обвинен, са заявили служители за Ен Би Си. Една от адвокатките му заяви, че той ще сътрудничи на следствието. \"Г-н Къшнър и преди е изразявал съгласие да сподели с Конгреса онова, което знае за тези срещи, както и всякаква друга поискана информация\", каза адвокатката. ФБР и Белият дом засега не са коментирали съобщенията.Въпросните срещи са се случили, след като  през ноември. Контактите между хора от преходния екип и чужди правителства могат да бъдат и рутинни, но по онова време те не са били обявени публично. В началото на декември Къшнър се е срещнал с руския посланик , а след това негов заместник се е видял с посланика.На първата среща е присъствал и Флин. По-къснопо телефона с посланик, за да обсъди санкциите срещу Русия – нещо, за което той  по време на изслушванията си и пред вицепрезидента Майк Пенс, и това стана причина да подаде оставката си.През декември Къшнър се е срещал и с  Сергей Горков. Тя бе обект на санкции след анексацията на Крим.В. \"Ню Йорк таймс\" писа, че Къшнър не е споменал тези срещи в документите, нужни, за да получи достъп до секретна информация. Адвокатът му настоява, че това е по погрешка и че ФБР е било уведомено за нея. Според Белия дом срещите са били в рамките на нормалното и не са имали последствия.", "date": "2017.05.26", "title": "Зетят на Тръмп е във фокуса на \"руското разследване\", пише \"Вашингтон пост\""}
{"url": "http://www.dnevnik.bg/bulgaria/2017/05/26/2978048_borisov_suzdadohme_podzemni_parkomesta_za_magistratite/", "text": "Премиерът Бойко Борисов присъства днес на преглед на все още незавършената сграда, където трябва да се преместят наказателните отделения на Софийския районен съд (СРС) и Софийската районна прокуратура. Министър-председателят описа пред журналисти свършеното до момента в известната като военното НДК постройка.\"С доста усилия и воля сме създали една сграда, която се обзавежда в момента по всички изисквания на съдебната власт. Като се започне с довеждане на арестантите, през специални помещения, без да имат достъп до какъвто и да е външен свят. С отделни входове за съдии, отделни за прокурори. Гардеробни за тогите на адвокатите. Десетки зали, оборудвани и обзаведени по най-съвременен начин с плазми с мултимедии. Нагоре са кабинетите на съдиите и прокурорите. Съдебната система в лицето на двете власти - съдии и прокурори, сами си направиха поръчките така, че всичко да им върши работа и да им харесва.Дори и входовете са такива, че\",обясни Борисов.По думите му правителството е превърнало един абсолютно компрометиран обект в сграда от най-модерен вид, за което са \"заровени десетки милиони\". Той изрази надежда до септември сградата да е въведена в експлоатация. Допълни, че е поел ангажимент към съдебната система, сградата до радиото, където сега се помещават наказателните отделения на Софийския районен съд и която по думите му е в окаяно състояние, за една година да се приведе в такова състояние\".Временният председател на Софийския районен съд Стефан Милев също изрази надежда, че разглеждането на наказателните дела от есенния сезон ще започне в новата сграда. Това зависи от издаването на акт 16, изграждането на обхода, за което общината направи постъпки, и от цялостната организация, която ще се създаде по време на лятната ваканция, обясни той. Милев коментира и протичането, за което се разбра през зимата, докато още сградата се строеше.\"Строителната дейност е такава, че скритите дефекти се появяват с годините, затова и гаранционните срокове са по-дълги\", заяви той.\"Какво е станало\", попита от своя страна Борисов.И Милев му обясни, че зимата е имало проблем с \"инсталацията, която се повреди заради минусовите температури. Декември е имало инцидент - установи се, че стойността на щетите е около 200 хил. лв. На практика сега се търси покриването и възстановяването им, за да може да се използват\". Допълни, че положителното в случая е, че обектът не е бил въведен в експлоатация и е имало повече време да се покрият щетите.На журналистически въпрос дали са нужни още пари за тази сграда, Борисов отговори отрицателно и каза, че до момента са даде 20 млн. лв. Допълни го Милев, който обясни, че всички обществени поръчки са готови, предстои финално разплащане, за което са осигурени средства.Борисов продължи да описва свършеното в сградата с това, че \"долу са читалните, където могат адвокатите под 100 % видеонаблюдение да се запознаят с дела, без да бъдат компроментирани. Всички възможности сме им създали. Като направим после и районния съд, нали така се казва\", обърна се Борисов пред временния председател на СРС.Милев му отговори, че по негова информация планът е, след като се освободи сградата до радиото, тя да се вземе от Административния съд- София град. \"Това е ваша работа, на който искате го дайте\", отговори му Борисов. \"Нашият ангажимент с финансовия министър е да дадем средства за сградата до радиото, да я приведем в този вид\", обясни той.\"\",намеси се и правосъдният министър Цецка Цачева. \"В момента, в който се въведе в експлоатация сградата, определени са лицата, които ще я охраняват. Те трябва да преминат курс на обучение - строителят, изпълнителят на инсталациите и системите по охрана да се запознаят с тях\". Изрази надежда сградата да се пази и от магистратите, и хората, които влизат в нея, защото е \"нещо уникално, не само за България, уверявам ви\", завърши тя.Представител на телевизия \"Канал 3\" припомни на, и попита премиера \"дали знае че Лозан Панов е участвал в предизборни митинги заедно с \"Да, България\" и \"Нова република\" и дали тези партии е визирал като кърлежи\".\"Толкова хубави неща правим в днешния ден. Моят призив е и към съдиите, и прокурорите - обществото очаква от тях бързи съдебни процеси и справедливост\", отговори Борисов. Допълни, че всички политици не трябва да се месят в работата им. Премиерът определи магистратите като най-интелигентните хора. \"Тръгнем ли само всеки ден да говорим по тези теми, нищо добро не очаква съдебната система. Затова аз не говоря по темата\", заяви още той.След журналистическо подсещане, че все пак говори, защото е споменал партии кърлежи, Борисов каза - \"ами като са кърлежи какво да кажа, не искам да ги има. Какво да кажа повече.\" Допълни обаче, че не е визирал никого, а за председателя на Върховния касационен съд Лозан Панов каза, че той е бил поканен днес на прегледа на сградата, но не е дошъл. Те обаче са си казали всичко в срещата от миналата седмица, продължила повече от два часа.\"Ето отново вие връщате темата, аз говоря за бърз, справедлив процес, максимално добри условия на работа, вие ме връщате да говоря за Лозан Панов\", обърна се той към журналистите. \"Нека народът да вижда каква грижа се полага, за да могат не само съдиите, прокурорите и адвокатите, а и тези, които са сгафили, нарушили закона по европейски начин да бъдат съдени. В сгради, условия, които да защитават и техните права и тяхното самочувствие.\", завърши той.Какво каза премиера за критиките на президента Румен Радев, че смяната на позиции и приоритети от страна на правителството не работи в интерес на сигурността, четете .", "date": "2017.05.26", "title": "Борисов: Създадохме подземни паркоместа за магистратите да няма възможност да им се влияе"}
{"url": "http://www.dnevnik.bg/kultura/2017/05/26/2963948_otkus_ot_ostariah_predi_da_porasna_-_jivotut_na_djeki/", "text": "\"Остарях преди да порасна\" – животът на Джеки Чан, разказан от самия него и записан от журналистката Джу Мо\"Аз съм обикновен човек, който има смелостта да прави необикновени неща\", казва филмовата легенда с почитатели по целия свят Джеки Чан.\"Остарях, преди да порасна\" е неговият личен разказ за живота на едно момче, израснало в бедност, но непреклонно следващо мечтата си. Започнал като анонимен каскадьор по снимачните площадки на Хонконг и станал световна звезда благодарение на упорития си труд и смелостта, която често е можела да му струва живота, Джеки Чан непрестанно надскача собствените си граници. Стремежът му към усъвършенстване, скромността и личната му харизма са станали негова отличителна марка, превръщайки го в любимец на млади и стари.В книгата си големият актьор откровено разказва за успехите и за провалите си, за драматичните моменти в живота си, за многобройните травми, за рано сполетялата го слава и допуснатите грешки.\"Остарях преди да порасна\" е сбор от необикновени разкази, затрогващи с откровеността си, с грижата към детайла, с привързаността към човека, с почтеност и много, много труд. Уж обикновен, а толкова различен в подхода си към другите и в опитите си да направи света едно наистина по-добро място, че често това го кара да изглежда наивен и лесна мишена за измами и манипулации. Но той дори не се спира да погледне лицата на онези, които са го излъгали. Не се интересува от разплата. Не му пречи да започне от нулата, както го е правил много пъти. Защото това е Джеки Чан.Маниакален чистофайник, духовит флиртаджия, работохолик-перфекционист, предан син, мъдър баща, сърцат благотворител. Но това, което най-силно отличава Джеки Чан, е силната му привързаност и лоялност към хората, с които работи. Няма никакво значение кой какво върши. Респектът му към труда на другия е почти религиозен. А лоялността му към хората, допуснал в сърцето си, е несравнима. Джеки Чан никога не се храни сам, никога не пазарува само за себе си, никога не ляга да спи, ако около него има още някой буден...Не позволява да се отпечата българското издание на книгата, преди да се добави списък с имената на всички каскадьори, с които е работил.Днес Джеки Чан има всичко, което може да си пожелае един човек на изкуството: слава, богатство, звезда на Алеята на славата в Холивуд, Оскар за цялостно творчество... От страниците на тази книга обаче става ясно, че Джеки Чан си остава едно пораснало момче, влюбено в професията си, което гледа на света и на себе си с чувство за хумор и винаги е готово за следващото голямо приключение.", "date": "2017.05.26", "title": "Откъс от \"Остарях, преди да порасна\" - животът на Джеки Чан"}
{"url": "http://www.dnevnik.bg/bulgaria/2017/05/26/2978119_cacarov_poiska_stenogramata_za_ktb_da_ne_se_krie_ot/", "text": "\"Мисля, че няма какво да се крие от българските граждани.\" С тези думи главният прокурор Сотир Цацаров поиска стенограмата от заседанието на съвета за национална сигурност за КТБ да бъде разсекретена.Той посочи, че няма правомощия да се произнася по този въпрос, тъй като не е член на консултативния съвет, който заседава в края на юни 2014 г. при тогавашния президент Росен Плевнелиев.\"Не мога да дам мнение, с което да ангажирам длъжността или институцията, която представлявам\", заяви Цацаров.През уикенда президентът Румен Радев обяви, че е готов да разсекрети стенограмата от заседанието на съвета за национална сигурност от 29 юни 2014 г. Решението му беше подкрепено и от премиера Бойко Борисов и бившите лидери на БСП и ДПС Сергей Станишев и Лютви Местан.Какво каза Цацаров за задържания кмет на Асеновград и за спецакцията със задържани шестима заради трафик на чужденци четете  и .", "date": "2017.05.26", "title": "Цацаров поиска стенограмата за КТБ да не се крие от българските граждани"}
{"url": "http://www.dnevnik.bg/bulgaria/2017/05/26/2978102_kmetut_na_asenovgrad_e_obvinen_zaradi_fiktivna/", "text": "Кметът на Асеновград д-р Емил Караиванов, който е от БСП, е обвинен в длъжностно присвояване заради симулирана обществена поръчка. Това заяви главният прокурор Сотир Цацаров, който присъства на преглед на сградата, известна като военното НДК, в която трябва да се преместят наказателните отделения на Софийския районен съд и районната прокуратура.До момента обвинен в искане и в получаване на подкуп е главният архитект на общината. Обвинени в помагачество към длъжностно присвояване са няколко собственици на фирми, допълни още Цацаров. Обвинения към кмета и строители има и за нарушения, свързани с разрешаване и съответно осъществяване на строителство, което е в условията на конкретни архитектурни ограничения.\"От особено значение е длъжностното присвояване, защото се касае за една много специфична сметоизвозваща дейност, а именно почистване на шахти в града, за което е симулирана обществена поръчка, разбира се, тя има победител, но дейност не е извършвана въпреки осъщественото плащане\", коментира още главният прокурор.Допълни, че разследването е на окръжната прокуратура в Пловдив с предмет на разработката корупция в община Асеновград.Цацаров каза още, че подкупът, за който е обвинен главният архитект на града, е в размер на 8 хил. лв.Вчера стана известно, че . Точно седмица след като беше обвинен Какво каза премиерът Бойко Борисов по време на прегледа на сградата на бул. \"Ген. М. Д. Скобелев\" четете  и . А какво каза Цацаров за вчерашната спецакция по залавяне на лица, свързани с трафик на хора и стенограмата за КТБ четете  и .", "date": "2017.05.26", "title": "Кметът на Асеновград е обвинен заради фиктивна обществена поръчка"}
{"url": "http://www.dnevnik.bg/sport/2017/05/26/2978128_mourinyo_iska_morata_da_bude_vkljuchen_v_eventualniia/", "text": "Мениджърът на \"Манчестър юнайтед\" Жозе Моуриньо иска да привлече Алваро Мората в състава си. Специалния е пожелал нападателят да бъде включен в евентуалния трансфер на Давид де Хеа в \"Реал\" (Мадрид), пише \"Марка\".Клубът от \"Сантяго Бернебеу\" опитва да вземе вратаря от миналата година. Англичаните са му поставили цена от 75 млн. евро.Ръководството на \"Юнайтед\" обмисля и възможността \"Реал\" да даде Мората и да плати още 25 млн. евро.Мората е искан още от шампиона във Висшата лига \"Челси\" и от \"Милан\". Според \"Гадзета дело спорт\" той се е разбрал за личните си условия с \"росонерите\" и може да стане най-скъпоплатеният футболист в състава с годишна заплата от 7.5 милиона евро. Все още обаче липсва споразумение между клубовете.Моуриньо и екипът му вече работят по селекцията. Голямата цел е Антоан Гризман от \"Атлетико\" (Мадрид). Очаква се да се разбере бъдещето на Уейн Рууни, който каза, че \"горе-долу има яснота\" как ще продължи кариерата му.", "date": "2017.05.26", "title": "Моуриньо иска Мората да бъде включен в евентуалния трансфер на Де Хеа в \"Реал\""}
{"url": "http://www.dnevnik.bg/sport/2017/05/26/2978141_junosheski_nacional_po_futbol_e_zaginal_v_katastrofa/", "text": "Юношеският национал по футбол и играч на \"Берое Мартин Ковачев е загинал в катастрофа, съобщиха от клуба му.\"Ръководството, всички съотборници и служители на \"Берое\" изказват своите съболезнования към семейството, близките и приятелите на Марто. Почивай в мир, приятелю! Ти завинаги ще останеш в нашите сърца\", написаха от \"Берое\" в сайта си.Ковачев беше част от отбора на \"Берое\" до 19 години и тренираше с мъжкия отбор. От три години той беше част и от националния отбор във възрастовата група.Българският футболен съюз изрази съболезнования към семейството и близките на юношеския национал.", "date": "2017.05.26", "title": "Юношески национал по футбол е загинал в катастрофа"}
{"url": "http://www.dnevnik.bg/biznes/2017/05/26/2978132_bulgarite_klikat_nai-mnogo_vurhu_reklamni_baneri_v/", "text": "Потребителите, които купуват стоки онлайн, вече не пазаруват предимно през уикенда. Това показва ново проучване, което обхваща най-големите търговски марки на над 40 световни пазара в Европа, Латинска Америка, Азия, Африка и Близкия изток. Анализът е на технологичната компания RTB House. Той показва и че онлайн рекламите на потребителски стоки не са най-ефективни през почивните дни, както се е смятало досега.Анализът на българския пазар показва, че онлайн банер рекламите достигат максималната си ефективност в петък, когато се наблюдава 60% ръст в конверсиите и 45% в кликовете в сравнение със събота. Най-голямата активност пък е между 10 и 12 през деня (26% от всички конверсии). Конверсиите измерват коефициента на посетителите в даден уебсайт, които правят нещо повече от бегъл преглед на съдържанието или посещение на сайта.\"Преди 10 години компютрите и интернет не бяха основен канал за пазаруване, поради което хората прекарваха предимно свободното си време в тези дейности. Днес пренасищането от информация през няколко устройства по време на работната седмица позволява на потребителите да пазаруват отвсякъде и по всяко време\", коментира мениджърът за България и Румъния на RTB House Каталин Емилиан.Проведеното изследване показва, че броят кликове и конверсии е особено висок във вторник, когато се наблюдават с 37% повече кликове и 43% повече конверсии на световните пазари. Това окончателно прави събота най-лошия ден за електронната търговия – тогава покупките, които идват от онлайн реклама, падат до едва 11% от общия брой за цялата седмица.Изследването е базирано върху данни, събрани от над 1000 банер кампании, ползващи real time bidding технологии - автоматични търгове на рекламни позиции, които се осъществяват в реално време. Междувременно от комисията за защита на потребителите напомниха, че онлайн търговците понякога са изобретателни и могат да създават доста обемно ноу-хау за различен тип нарушения.\"Липсата на достатъчно информация и координати за връзка е най-ясният белег, че има нещо съмнително. Когато се правят някакви резерви, като например, че не можете да се откажете от покупката, когато прекалено ниски ви се струват цените за нещо, това винаги трябва да бъде една сигнална лампа.\" Така председателят на комисията Димитър Маргаритов очертава картината на част от предпоставките за проблемни онлайн сделки, цитиран от пресцентъра си.Съпоставката на оферти за една и съща или за подобна стока могат да ориентират потребителя. По думите на председателя коректният търговец обикновено предоставя цялата информация както за себе си, така и за стоката, за допълнителните разходи, които може да се наложи да бъдат извършени по нейната доставка или при упражняване правото на отказ при връщането. За разлика от онзи, който съвсем пестеливо показва някакъв продукт с много изкушаваща ниска цена, но вероятността клиентът да плати и да не получи нищо е голяма.", "date": "2017.05.26", "title": "Българите кликат най-много върху рекламни банери в петък, твърди изследване"}
{"url": "http://www.dnevnik.bg/bulgaria/2017/05/26/2978155_lekarskiiat_sujuz_poiska_aktualizaciia_na_bjudjeta_za/", "text": "Българският лекарски съюз (БЛС) официално поиска Националната здравноосигурителна каса да започне процедура по актуализация на бюджета за 2017 г. \"Причината са неизплатените надлимитни дейности на болниците за реално осъществена медицинска дейност в болнична помощ за 2015 г., възлизащи на 51 187 хил. лв., както и суми, които управителя на НЗОК предвижда като дефицит за 2017 г.\", посочват от съсловната организация.От БЛС посочват, че когато е налице консумирана от здравно осигурен човек медицинска грижа, включена в гарантирания от бюджета на НЗОК пакет, то тя следва да е за сметка на бюджета на НЗОК, а не за сметка на изпълнителя на болнична медицинска помощ. \"Неизпълнението на ангажимента на НЗОК да заплати в пълен обем оказаната медицинска дейност е неизпълнение на договорено задължение, водещо след себе си законови последствия\", казват от лекарския съюз.В искането си съсловната организация посочва , с което бе обявено за противоконституционно разделянето на услугите, плащани от здравната каса, на основен и допълнителен пакет. От БЛС казват, че решението означава, че всички реално извършени медицински дейности трябва да бъдат задължително платени, и посочват, че ако е необходимо, следва да се актуализира бюджетът на касата.\"БЛС настоява за цялостно заплащане на реално оказаната медицинска услуга от лечебните заведения, както и за актуализация на бюджет 2017 г., за да бъде предотвратена евентуална финансова криза на болниците и за да бъде гарантирано качествено лечение на пациентите, финансова стабилност за здравната система и сигурност за изпълнителите на медицинска помощ\", се казва в съобщението на организацията.", "date": "2017.05.26", "title": "Лекарският съюз поиска актуализация на бюджета за 2017 г."}
{"url": "http://www.dnevnik.bg/detski_dnevnik/2017/05/26/2975535_s_decata_v_pochivnite_dni_27_i_28_mai/", "text": "Поредното издание на инициативата \"Детска нощ в музея\" ще предложи на малките посетители поредица от позабравени и съвременни игри, демонстрации и образователни модули. Децата ще имат възможност да се включат в няколко творчески работилнички, арт ателиета и открити уроци по танци. Събитията ще се проведат в Историческия музей и Лапидариума. Пълната програма можете да намерите . - Националният природонаучен музей организира детско ателие на тема \"част от поредицата \"Био игри\". Младши-изследователите ще се отправят на експедиция в музея, за да търсят котки от различни краища на света, и ще преживеят в ролеви игри какво е да си някоя от тях. В допълнение всяко дете ще си изработи две играчки. Заниманията са от 11 ч. до 12.30ч. за деца между 5-7 годишна възраст и от 13 ч. до 14.30 ч. за деца между 8-10 годишна възраст. - на \"Декатлон\" организира последното си за тази учебна година занимание от 11 ч. до 13 ч. на спортната площадка на на \"Декатлон Витоша\". Участниците ще се обучават на групи, като всеки урок продължава по 30 минути. Екипировката е подсигурена от магазина, но може да се ползва и собствена. Задължително е участието с каска и протектори с цел пълна безопасност на децата. Нужно е  Продължава . В археологическия резерват ще бъде изграден автентичен боен лагер, представящ бита, занаятите и военната подготовка от времето на Второто българско царство. Всеки ден между 10 ч. и 18 ч. посетителите на крепостта ще могат да се запознаят с детайли от средновековния начин на живот, да изпробват уменията си в различни състезания и демонстрации, да се включат в характерни за времето игри, да участват в стрелба с лък.", "date": "2017.05.26", "title": "С децата в почивните дни (27 и 28 май)"}
{"url": "http://www.dnevnik.bg/biznes/2017/05/26/2978109_putnicite_v_jeleznicite_namaliavat_s_5_za_godina/", "text": "По предварителни данни през първото тримесечие на годината спрямо същото на предходната превозените пътници от сухопътния, водния и градския електротранспорт се увеличават с 2.6%. В същото време превозените товари се свиват видимо - с 13% на годишна база. Това сочат данните на Националния статистически институт.Броят на превозените пътници от сухопътния транспорт е 117.6 млн., или с 0.1% по-малко спрямо същия период на предходната година, което е в резултат на по-малкия брой превозени пътници при международните превози.При автобусния транспорт се наблюдава увеличение от 0.1%, докато при железопътния е регистрирано намаление с 4.9%.През първото тримесечие на при водния пътнически транспорт се наблюдава увеличение както на превозените пътници, така и на извършената работа, като увеличението се дължи основно на по-големия брой превозени пътници при международните превози на речния и морския транспорт.През периода януари - март 2017 г. предприятията от градския електротранспорт (трамваен, тролейбусен и метро) са превозили общо 69.094 млн. пътници, или със 7.6% повече спрямо същия период на предходната година. Увеличение е регистрирано при всички видове електротранспорт, като то е най-голямо при трамвайните превози - 12%.Превозените товари от сухопътния транспорт са 33.4 млн. т, или със 7 млн. т повече спрямо съответното тримесечие на 2016 г., като увеличение се наблюдава при всички видове сухопътен транспорт.Извършената работа нараства с 8% спрямо същия период на 2016 г. и достига 10.1 млрд. т на км, като увеличението се дължи на по-голямото средно превозно разстояние при вътрешните превози.Превозените товари от речния и морския транспорт нарастват с 40.6 хил. т спрямо съответното тримесечие на 2016 г. в резултат на по-голямото количество превозени товари от морския транспорт.", "date": "2017.05.26", "title": "Пътниците в железниците намаляват с 5% за година"}
{"url": "http://www.dnevnik.bg/sport/2017/05/26/2978136_fernando_alonso_shte_se_sustezava_vuv_formula_1_i_prez/", "text": "Пилотът на \"Макларън\" Фернандо Алонсо заяви, че ще бъде част от Формула 1 и през следващия сезон. В момента 35-годишният испанец се подготвя за \"Инди 500\" в неделя, заради което пропуска Гран при на Монако.\"Моята основна цел е да печеля и да продължавам във Формула 1. \"Инди 500\" и \"24-те часа на Льо Ман\" са атрактивни състезания, но не и в краткосрочен план\", каза Алонсо пред \"Марка\".Двукратният световен шампион получи разрешение от \"Макларън\", за да участва в \"Инди 500\". Алонсо е най-предно класиралият се новобранец в квалификацията, като ще стартира пети в неделя.\"Засега не планирам второ участие тук. За момента \"Инди 500\" си остава изолиран случай. Просто искам да карам тук сега. После ще направя равносметка на тези две седмици и самото състезание\", допълни испанецът.Световният шампион Дженсън Бътън, който изпълнява ролята на посланик в \"Макларън\", ще замести Алонсо в Гран при на Монако. \"Макларън\" е единственият отбор, който все още няма спечелена точка след пет състезания.", "date": "2017.05.26", "title": "Фернандо Алонсо ще се състезава във Формула 1 и през 2018 г."}
{"url": "http://www.dnevnik.bg/analizi/2017/05/26/2977737_nacionalpopulizmut_vze_durjavnata_etnicheska_i/", "text": "Какво цели ГЕРБ със съгласието си Валери Симеонов да стане заместник-премиер по демографските въпроси, пряко следствие от което е назначаването му на председател на етническия съвет и поемането от него на координацията на политиката за българите в чужбина? Най-вероятно става дума за лекомислени безпринципни коалиционни пазарлъци. От друга страна, това назначение означава, че крайният националпопулизъм постигна целта си да вземе в своите ръце провеждането на държавната етническа и демографска политика. А ние знаем заявените от националпопулистите и лично от Валери Симеонов програмни намерения.Помним как той, който вече ръководи демографската политика на правителството, говореше от трибуната на парламента, че някои циганки раждат като разгонени кучки, че имат инстинкти на улични кучки. Помним как блъскаше възрастна туркиня на границата. Помним ролята на така наречените \"Обединени патриоти\" и на него лично за ограничаването на гласуването в чужбина. Помним за \"майтапите\" му в \"Бухенвалд\". Съветът, който той вече оглавява, е за \"сътрудничество\". Каква политика на сътрудничество с малцинствата той може да провежда, когато е разрушил всичките мостове към тях? Решението на правителството говори за пълно сриване на морала в поведението на политическия елит. Показателно е, че досега освен \"Да, България\" нито една друга партия не се е обявила срещу това решение (бел.ред. - Междувременно против назначението ). Пасивно е или най-малкото бавно е в реакцията си и гражданското общество. Единствено правозащитният сайт \"Маргиналия\" светкавично обяви подписка с искането на оставката на Симеонов.В тази ситуация трябва всички, които сме за защита на демокрацията в нашата страна, да се обединим срещу настъплението на националпопулизма и срещу безпринципните партизански сделки с него.ГЕРБ и лично Бойко Борисов многократно са заявявали, че тяхна първостепенна грижа е стабилността в страната. Сега те трябва да докажат тези свои думи. Защото назначението на Симеонов и предоставянето в неговите ръце на етническата политика на държавата еОчаквам представителите на малцинствата да реагират. Водещи фигури в ромското движение вече прогнозират как от съвета ще се оттеглят редица малцинствени организации, докато Симеонов е негов председател. Доколкото знам, те подготвят своята позиция.Не по-малко важно е какво ще бъде поведението на другите гражданските организации. Защо се бави Българският хелзинкски комитет?За ролята на политическите партии вече казах. Сега е време всеки да се определи къде е по отношение на националпопулизма.", "date": "2017.05.26", "title": "Националпопулизмът взе държавната етническа и демографска политика"}
{"url": "http://www.dnevnik.bg/bulgaria/2017/05/26/2978162_razbitiiat_kanal_za_trafik_na_hora_prez_letishte/", "text": "По изградения канал за трафик на нелегални мигранти през летище София може да мине всеки. Не е преувеличено да се каже, че това представлява опасност и застрашава националната сигурност на страната. Това заяви ръководителят на Специализираната прокуратура Иван Гешев, съобщава \"Фокус\".Тази нощ при акция на МВР и ДАНС бяха задържани общо шестима души. Те са част от група за трафик на хора, като сред арестуваните има и двама гранични полицаи. Главният прокурор Сотир Цацаров уточни, че чужденците са плащали по 5000 евро, за да преминат през страната, а служителите на реда са взимали по 4000 лв. за услугите си.Двама легално пребиваващи от 10 години в България граждани на Бангладеш са организаторите на канала, информира Гешев, цитиран от БНР. Те са набирали чужденците, осигурявали са им фалшиви лични документи и студентски книжки, за да влязат през летище София и пак така да отпътуват за желаната европейска дестинация. Ролята на граничните полицаи е била ключова за функционирането на схемата.\"По този изграден канал за трафик на нелегални мигранти от Близкия изток през България към Европейския съюз може да бъде преведен всеки. Преминаването на хора, които са неизвестни на службите, представлява съществен риск за сигурността на България и Европа\", допълни Гешев.Директорът на главна дирекция \"Вътрешна сигурност\" към МВР Румен Ганев добави, че ще действа безкомпромисно към \"определени служители, които, заслепени от алчност, жертват сигурността на всички нас\". Той каза още, че е възможно да бъдат предприети и действия спрямо други служители на средно ръководно нови, които имат общо с канала за трафик на хора.От Специализираната прокуратура обявиха, че вече е започнало досъдебно производство по случая.", "date": "2017.05.26", "title": "Разбитият канал за трафик на хора през летище София застрашавал националната сигурност"}
{"url": "http://www.dnevnik.bg/sport/2017/05/26/2978172_grigor_dimitrov_popadna_v_potoka_na_nadal_za_rolan/", "text": "Българският тенисист Григор Димитров попадна в потока на Рафаел Надал на \"Ролан Гарос\". Хасковлията ще започне участието си в надпреварата срещу французина Стефан Робер.До момента двамата са се срещали два пъти в чалънджъри, като и двата пъти през 2011 г. Димитров печели - веднъж на клей и веднъж на твърда настилка.В последните три години българинът отпадаше още на старта в Париж. Ако прекъсне лошата си серия, във втория кръг ще играе срещу Томи Робредо или Даниел Евънс.След това е възможна среща с испанеца Пабло Кареньо Буста. В осминафинала пътят на Димитров може да го срещне с Милош Раонич, а в четвъртфиналите - с Краля на клея Рафаел Надал.Най-доброто представяне на Димитров в \"Ролан Гарос\" е класирането за третия кръг през 2013 г., когато загуби от Новак Джокович.Надал стартира опита за спечелването на десета титла в Париж с мач срещу Беноа Пер. Шампионът Джокович ще играе с Марсел Гранойерс.Водачът в световната ранглиста , ще срещне Андрей Кузнецов.Вторият от турнирите от Големия шлем започва в неделя. Програмата ще бъде определена в събота.", "date": "2017.05.26", "title": "Григор Димитров попадна в потока на Надал за \"Ролан Гарос\", започва с французин"}
{"url": "http://www.dnevnik.bg/photos/2017/05/26/2978166_snimka_na_denia_atmosfera_kato_proizvedenie_na/", "text": "В последните месеци от работата си около Юпитер сондата на Американската аеро-космическа агенция (НАСА) изпраща към Земята спиращи дъха снимки и .Тази комбинирана снимка на Южния полюс е направена от \"Джуно\" при преминаване на 52 000 км над горните слоеве на най-голямата планета в Слънчевата система. Овалните елементи представляват циклони с диаметър до 1000 км.Изображението е сглобено от множество снимки, направени с инструмента JunoCam при три прелитания в тази част на Юпитер. Те са подредени така, че да покажат всички части от планетата около полюса в светлата част от денонощието, като цветовете допълнително са подсилени.", "date": "2017.05.26", "title": "Снимка на деня: Атмосфера като произведение на изкуството"}
{"url": "http://www.dnevnik.bg/zelen/stil_na_jivot/2017/05/26/2978190_rabotna_grupa_s_uchastieto_na_tri_ministerstva_shte/", "text": "Работна група, в която влизат представители на министерствата на околната среда и водите, вътрешните работи и транспорта, ще очертаят общи мерки срещу замърсяването на въздуха с фини прахови частици, съобщи пресцентърът на еко министерството. Това стана ясно от срещата на министъра на околната среда и водите Нено Димов със зам.-министрите на вътрешните работи Стефан Балабанов и на транспорта, информационните технологии и съобщенията Ангел Попов.Целта е да бъде изработена цялостна концепция за намаляване на фините прахови частици в страната. \"Искам да набележим общи мерки, за да се постигне ефект на територията на цяла България, а не само в отделни общини\", заяви министър Димов.Зам.-министрите на вътрешните работи и на транспорта са посочили, че е необходимо контролните органи да бъдат снабдени с газоанализатори и мобилни станции, за да измерват въздуха по места, особено в райони с повишен трафик на автомобили. Ще бъдат засилени и проверките за техническата изправност и безопасност на превозните средства.", "date": "2017.05.26", "title": "Работна група, с участието на три министерства, ще разработва мерки срещу замърсяването на въздуха"}
{"url": "http://www.dnevnik.bg/bulgaria/2017/05/26/2978192_prokuraturata_povdigna_oshte_dve_obvineniia_na/", "text": "Прокуратурата повдигна нови две обвинения на главния архитект на Асеновград Константин Атанасов. Това съобщи окръжният прокурор на Пловдив Румен Попов, съобщава \"Фокус\".Едното обвинение е за това, че Атанасов наредил строителство на сграда в охранителна зона на групов паметник на културата. Според прокуратурата той напълно осъзнавал, че извършва незаконосъобразно действие, като дори променил устройствения план през 2012 година. За да бъде променен той обаче е необходимо съгласуване с Министерството на културата, което не било направено.Другото обвинение на главния архитект на Асеновград е за търговия с влияние. Той е поискал пари чрез изнудване, но това бил различен случай от досега разследваните. Прокуратурата отказа да даде детайли за това обвинение.Преди повече от седмица  Според прокуратурата в края на 2016 г. той поискал и получил 8 хил. лева от Митко Захариев, управител на местен клон на акционерно дружество, за да съгласува идеен инвестиционен проект.Кметът на градазаради симулирана обществена поръчка и за нарушения, свързани с разрешаване и съответно осъществяване на строителство, което е в условията на конкретни архитектурни ограничения.Прокуратурата ще поиска отстраняването от длъжност и на двамата.", "date": "2017.05.26", "title": "Прокуратурата повдигна още две обвинения на главния архитект на Асеновград"}
{"url": "http://www.dnevnik.bg/bulgaria/2017/05/26/2978237_chetiri_lapi_poiska_ostavki_v_agenciiata_po_hranite/", "text": "Неправителствената организация \"Четири лапи\" настоява за оставки в Българската агенция по безопасност на храните (БАБХ) заради незаконните развъдници на кучета във Варна.Вчера при акция на прокуратурата край Варна на два адреса бяха открити незаконни развъдници с общо 67 породисти кучета, отглеждани в жестоки условия. На брифинг от прокуратурата съобщиха, че срещу собственика и търговец Веселин Лефтеров от години е имало сигнали, но институциите не са налагали санкции. От \"Четири лапи\" са на мнение, че БАБХ - контролният орган, който следи за спазването на изискванията при развъждане и търговия с кучета, е прикривала нарушенията. Те посочват, че при такъв огромен брой сигнали за нарушения срещу едно и също лице трудно може да се говори за бездействие поради немарливост или претовареност.Директорът на \"Четири лапи\" за България д-р Марина Иванова е на мнение, че това не е единственият случай, при който инспекторите на БАБХ не упражняват ефективен контрол.\"В страната има десетки развъдници и приюти за кучета, които не отговарят на изискванията на законодателството, но въпреки това проверките рядко констатират нарушения и не се налагат санкции\", заяви тя, цитирана от пресцентъра на организацията. Според нея е необходима пълна промяна в структурите на агенцията и отстраняване на служители. В писмо до изпълнителния директор на БАБХ д-р Дамян Илиев тя настоява за задълбочена проверка и налагане на санкции на служителите, допуснали дейността на незаконните развъдници.От \"Четири лапи\" отново припомнят, че са готови да се включват в съвместни проверки с инспекторите на БАБХ на незаконни животновъдни обекти.", "date": "2017.05.26", "title": "\"Четири лапи\" поиска оставки в агенцията по храните заради развъдниците за кучета във Варна"}
{"url": "http://www.dnevnik.bg/citat_na_deniia/2017/05/26/2978235_citat_na_denia_tova_che_sum_evrofil_ne_oznachava_che/", "text": "Френският президент Еманюел Макрон, който винаги се представя като убеден привърженик на ЕС, подчерта, че това не значи, че си прави илюзии за състоянието на съюза, предаде Франс прес.\"Положително съм настроен към Европа, но това не значи, че съм евронаивник\", заяви Макрон на съвместна пресконференция с председателя на Европейската комисия Жан-Клод Юнкер в Брюксел.Макрон съобщи, че на срещата си с президента Доналд Тръмп е призовал САЩ да избягват всякакво прибързано решение за Парижкото споразумение за климата. \"Уважавам това, че той е наредил преразглеждане на Парижкото споразумение, но бих желал да няма никакво прибързано решение по този въпрос от страна на САЩ\".В предизборната си кампания Тръмп заяви, че иска да извади САЩ от Парижкото споразумение за борба с глобалното затопляне, но вече изглежда се колебае, отбелязва АФП, цитирана от БТА. Тръмп отложи решението си за след европейската си обиколка, оставяйки в неведение колегите си от Г-7 (Германия, Франция, Канада, Италия, Великобритания и Япония).Макрон заяви, че срещата му с Тръмп е била \"изключително директна и много откровена\", предаде \"Ройтерс\".\"Беше много добра, прагматична и сърдечна среща\", каза Макрон и добави, че САЩ остават ключов партньор за Франция.", "date": "2017.05.26", "title": "Цитат на деня: Това, че съм еврофил, не означава, че съм евронаивник"}
{"url": "http://www.dnevnik.bg/video/2017/05/26/2977457_video_stotici_se_sustezavaha_v_kaitsurf_maraton/", "text": "Французинът Никола Парлие победи на финала Алекс Мазела и спечели престижната титла Défi Kite на маратонското състезание по кайтсърф в Грюисан. Това е третата победа на Парлие, който взе титлата през 2013г. и 2015г.И при жените победи представителка на Франция - Елза Борие измъкна победата под носа на сънародничката си Ариан Ембер. В двете групи на почетната стълбичка застанаха само французи.\"Беше трудно, беше физически много натоварващо, на връщане трябваше да се борим с насрещен вятър и състезанието беше много оспорвано. Нито аз се давах, нито Алекс - в последния километър ни деляха буквално няколко метра\", разказва Никола Парлие.Алекс Мазела допълва: \"Исках да дам всичко от себе си, за да се стигне до фото финиш с Никола, но паднах - е, това е част от играта.\"Повече от 250 кайтсърфисти се включиха между 22 и 24 май в тазгодишното издание на турнира на френския бряг. В продължение на три дни се провеждат 5 гонки между Грюисан и Порт ла Нувел във водите на Средиземно море. Общото разстояние, което покриват състезателите, е 140 километра. Средната скорост, която развиват участниците, е 30 км/ч.В четвъртък в състезанието за уиндсърфисти участваха повече от 1000 състезатели.", "date": "2017.05.26", "title": "Видео: Стотици се състезаваха в кайтсърф маратон"}
{"url": "http://www.dnevnik.bg/sport/2017/05/26/2978167_pironkova_trugva_sreshtu_germanka_na_rolan_garos_v/", "text": "Българската тенисистка Цветана Пиронкова започва участието си на \"Ролан Гарос\" срещу 47-ата в света Мона Бартел.Вторият за годината турнир от Големия шлем започва в неделя, а програмата ще стане ясна в събота. Пиронкова има да защитава 430 точки, след като миналата година достигна до четвъртфинал в надпреварата.Тя няма победа срещу Бартел в досегашните им два мача. За последно двете се срещнаха в първия кръг на US Open, където 26-годишната германка се наложи с 5:7, 7;6 (4), 6:1.При евентуален успех Пиронкова ще се изправи срещу победителката от двойката между поставената под №5 Елина Свитолина от Украйна и състезаващата се за Казахстан рускиня Ярослава Шведова.Пиронкова, която е 75-а в световната ранклиста, е в серия от шест поредни загуби. За последно 29-годишната пловдивчанка записа победа на 12 февруари срещу Евгения Родина в квалификациите в Доха.Испанката Гарбине Мугуруса започва защитата на титлата си срещу Франческа Скиавоне от Италия. Световната №1 Анджелик Кербер ще играе с рускинята Екатерина Макарова.", "date": "2017.05.26", "title": "Пиронкова тръгва срещу германка на \"Ролан Гарос\" в опит да вдъхнови сезона си"}
{"url": "http://www.dnevnik.bg/razvlechenie/2017/05/26/2978247_horata_s_razlichna_seksualna_orientaciia_ostavat/", "text": "Филмът \"Лунна светлина\" и историята му за млад, черен, хомосексуален мъж в борба със собствената си идентичност може да е спечелила \"Оскар\" за най-добър филм тази година, но все още е трудно да се срещне герой с различна сексуална ориентация в голям холивудски филм, сочи проучване, публикувано на 25 май, цитирано от \"Ройтерс\".Групата за застъпничество на правата на ЛГБТ общността (съкращението идва от първите букви наЛесбийки, Гейове, Бисексуални и Транссексуални) GLAAD каза, че само 23 от 125-те филма, излезли от седемте главни филмови студиа в Холивуд през 2016 г. включват герои с различна сексуална ориентация.Докато американската телевизия има огромен напредък с истории и герои, засягащи ЛГБТ общността, Холивуд остават много назад, пише в проучването на GLAAD.Още повече, някои филми все още използват остарял хумор, като новата лента \"Спасители на плажа\", която има сцена как звездите Зак Ефрон и Дуейн Джонсън реагират с ужас, след като се целуват по погрешка, продължава проучването.\"Дошло е времето филмовата индустрия да започне да показва пълното разнообразие в света, в което живеят филмовите зрители днес\", каза президентът на GLAAD Сара Кейт Елис.\"Филми като \"Лунна светлина\" доказват, че има огромна възможност не само да се разкажат ЛГБТ истории, заслужаващи \"Оскар\", но и да \"отворят\" сърцата и умовете на зрители тук и по света в места, където тези истории могат да спасят хората, които се нуждаят от тях най-много\", добави тя.Докато GLAAD каза, че резултатите им са се покачили с един процент от 2015 г., когато 22 филма включили герои от ЛГБТ общността, 10 от лентите през 2016 г. дават на тези герои по-малко от 1 минути екранно време.Холивудските студиа също са назад при изобразяването на трансджендър (трансполови) герои. GLAAD намира само един герой (в \"Зулендър 2\") през 2016 г. и пише, че той е във филма само, заради шега.Въпреки някои примери от тази година, включително хомосексуален герой в новия игрален филм \"Красавицата и звяра\", GLAAD каза \"прогнозата за летния блокбъстър сезон е продължение на невидимостта на ЛГБТ общността.\"", "date": "2017.05.26", "title": "Хората с различна сексуална ориентация остават \"невидими\" в Холивуд"}
{"url": "http://www.dnevnik.bg/sport/2017/05/26/2978242_pochina_trenyorut_izvel_slaviia_do_polufinal_v/", "text": "На 92-годишна възраст почина легендата на \"Славия\" и българския футбол Добромир Ташков, обявиха от клуба.Той е човекът, извел преди 50 години белите до историческия полуфинал в европейските клубни турнири. Под негово ръководство отборът записа един от най-големите си успехи в Купата на носителите на купи.\"Славистките редици се разделиха с едно от най-големите имена в клубната си история - Добромир Ташков. Наричаният от запалянковците с прозвището си Мирко състезател остави трайна диря в белите редици и като футболист, и като треньор\", написаха от \"Славия\" в сайта си.\"Със загубата му пантеонът на \"Славия\" приема още един свой достоен член. А спомените на привържениците на белия тим пък ще съхранят за поколенията неговия значим принос за клубната история. Поклон пред светлата му памет\", допълват от клуба.Ташков започва кариерата си като футболист в \"Шипченски сокол\", а през 1951 г. преминава в \"Славия\". За белите играе в периода 1953-1961 г., като за отбора има общо 163 шампионатни мача и 97 гола. През 1954 и 1958 г. става голмайстор в А група.Има седем мача и един гол за националния отбор.Като треньор извежда \"Славия\" и до спечелването на две купи на България (1964 и 1966 г.). Под негово ръководство белите завършват втори в първенството през 1967 г. Рекордьор е по брой мачове начело на отбора за всички времена с 228 срещи в първенството, в които постига 102 победи, 71 равни и 55 загуби, при голова разлика 342:245.В шест мача е начело на националния отбор на България.Работи с успех и в чужбина. В Мароко печели два пъти купата с \"Раджа\" (Казабланка) през 1977 и 1982 г. Извежда до пет отличия и \"Омония\" (Никозия). През 1972 и 1983 г. печели титлата и купата на Кипър, а през 1983 г. и суперкупата, припомнят от \"Славия\".Погребението е в неделя от 14.00 часа на Боянските гробища.", "date": "2017.05.26", "title": "Почина треньорът, извел \"Славия\" до полуфинал в евротурнирите"}
{"url": "http://www.dnevnik.bg/politika/2017/05/26/2978305_gerb_i_dps_sa_poharchili_po_23_mln_lv_za_predizbornata/", "text": "ГЕРБ и ДПС са отчели най-големи разходи за предизборната кампания за парламентарния вот на 26 март т.г. ГЕРБ е похарчила 2.3 млн. лв., а ДПС - с около 20 хил. лв. повече от ГЕРБ. И двете партии не са приемали парични дарения от физически лица, а са разчитали основно на членски внос и партийни субсидии. Това се разбира от отчетите, които са представили в .Най-много от разходите за ГЕРБ са за медийни услуги - около 1.5 млн. лв., докато ДПС е похарчила три пъти по-малко за такива. Около 500 хил. лв. са разходите на движението за материали за кампанията.Разходите за кампанията на лявата коалиция \"БСП за България\", която е събрала 393 хил. лв. от 626 дарители, са 1.2 млн. лв. Средният размер на даренията е 1000 лв. За медийни услуги БСП е похарчила около 900 хил. лв.Кампанията на коалицията \"Реформаторски блок - Глас народен\" струва със 100 хил. лв. повече от тази на левицата, или 1.3 млн. лв., но формацията не успя да мине 4-процентовата бариера за влизане в парламента. Дарителите са 212 души.Разходите на \"Обединените патриоти\" са около 300 хил. лв., а на\"Воля\" наполовина - около 160 хил. лв. Партията на Веселин Марешки е получи парични дарения от 414 физически лица.Кампанията на \"Нова Република\" е струвала 670 хил. лв., а на коалиция \"Движение Да България\" - около 220 хил. лв. Обединение \"ДОСТ\" е похарчило 62 хил. лв.", "date": "2017.05.26", "title": "ГЕРБ и ДПС са похарчили по 2.3 млн. лв. за предизборната кампания"}
{"url": "http://www.dnevnik.bg/biznes/2017/05/26/2978339_pasturma_govejda_sushto_poluchi_zashtita_v_brjuksel/", "text": "Европейската комисия одобри вписването на българската \"Пастърма говежда\" в Европейския регистър на храните с традиционно специфичен характер. Това се е разбрало по време на заседание на Комитета по политика по качество на земеделски продукти, което се състоя в Брюксел, Белгия.\"Пастърма говежда\" има специфични характеристики и се произвежда по традиционен начин, съобщават от Министерството на земеделието. При подаване на заявлението за регистрация на наименованието, България не е имала за цел да запази употребата на самото понятие \"пастърма\". Поради това защитата ще обхваща само наименованието \"Пастърма говежда\" в неговата цялост.Понятието \"пастърма\" ще може да продължи да бъде използвано в целия Европейски съюз, при условие, че се спазват приложимите принципи и правила на правния ред на Съюза.Досега защитени са филе \"Елена\", \"Панагюрска луканка\",роле \"Трапезица\" и \"Кайсерован врат Тракия\". ", "date": "2017.05.26", "title": "\"Пастърма говежда\" също получи защита в Брюксел като традиционна храна"}
{"url": "http://www.dnevnik.bg/sport/2017/05/26/2978249_rusiia_obiavi_za_propaganda_obvineniiata_v/", "text": "Говорителят на руското външно министерство Мария Захарова определи като пропаганда твърденията за тежки условия на труд и нарушаване на правата на работниците в строителните обекти за световното първенство по футбол през 2018 г.Изявлението й дойде в отговор на жалба от футболните федерации на Швеция, Дания, Норвегия и Исландия до президента на ФИФА Джани Инфантино във връзка с опасения около третирането на севернокорейци, които работят по изграждането на \"Зенит арена\" в Санкт Петербург.По думите на Захарова условията са стриктно регулирани от руските трудови и имиграционни закони, а обвиненията в нарушаване на човешките права целят създаването на \"ненужни политически интриги\".\"Съответните правителствени агенции упражняват строг контрол по въпросите за имиграцията, които следят за спазването на правата на чуждестранните работници в Русия. За съжаление това пламенно внимание към правата е избирателно и се превърна в инструмент на политически спорове\", каза тя.\"Аз съм против ситуациите, в които тези организации и самият въпрос за правата на човека се използват за различни цели като изнудване и пропагандна кампания\", допълни говорителят на външното министерство.Жалбата от футболните федерации на Дания, Швеция, Норвегия и Исландия доведе до разследване на ФИФА. Според агенция ТАСС инспектиращият екип не е намерил доказателства за експлоатация на строителни работници.", "date": "2017.05.26", "title": "Русия обяви за пропаганда обвиненията в експлоатация на работници"}
{"url": "http://www.dnevnik.bg/sport/2017/05/26/2978315_berbatov_povika_devet_ot_talantite_na_bulgarskiia/", "text": "Девет от най-изявените млади български футболисти ще се включат в звездния мач, организиран от фондациите на Димитър Бербатов и Луиш Фиго. Шоуто, което има благотворителен характер, ще се състои на 14 юни на Националния стадион \"Васил Левски\".Бербатов изпрати \"повиквателни\" на Георги Миланов, Ивайло Чочев, Тодор Неделев, Антонио Вутов, Кирил Десподов, Божидар Чорбаджийски, Божидар Краев, голмайстора на юношеския национален отбор до 19 години Калоян Кръстев и 15-годишния талант на \"Локомотив\" (Пловдив) Ияд Хамуд, който този сезон стана един от най-младите играчи в историята на българското първенство.\"Всички те ще имат шанса да бъдат част от празника и да излязат на стадион \"Васил Левски\" редом до световните легенди. А тепърва предстои да се обявят още много големи имена от историята на футбол\", заявиха организаторите.Обявените до момента имена в състава на Димитър Бербатов са Христо Стоичков, Красимир Балъков, Стилиян Петров, Мартин Петров, Раян Гигс, Пол Скоулс, Гари Невил, Неманя Видич, Рио Фърдинанд, Патрис Евра, Едвин ван дер Саар и Роби Кийн.Фиго засега е селектирал Роберто Карлош, Робер Пирес, Деко, Дуайт Йорк, Мичел Салгадо, Максуел, Франческо Толдо, Йенс Леман, Нуно Гомеш, Гайска Мендиета и Иван Рамиро Кордоба.", "date": "2017.05.26", "title": "Бербатов повика девет от талантите на българския футбол за звездния мач"}
{"url": "http://www.dnevnik.bg/politika/2017/05/26/2978302_pravozashtitnici_poiskaha_valeri_simeonov_da_ne/", "text": "Защитници на правата на малцинствата поискаха освобождаването на Валери Симеонов като председател на Националния съвет за сътрудничество по етническите и интеграционните въпроси (НССЕИВ), както и като вицепремиер по демографските въпроси. В декларация, подписана от над 30 правозащитници, до премиера Бойко Борисов и председателя на Народното събрание Димитър Главчев се изразява възмущение от назначаването на Симеонов начело на Националния съвет, което е определено като скандално и позорно.\"С каква аргументация правителството на партия \"Граждани за европейско развитие на България\" утвърждава политическо назначение на откровени поддръжници на фашистки и неонацистки идеологии и им гласува \"доверието\" да отговарят за политиките към малцинствата и тяхната интеграция, с което у нас най-често се обозначава демографската политика\", питат от инициативната група. Те припомнят расистки изказвания на Симеонов, направени в качеството му на депутат от парламентарната трибуна, в които нарича ромите \"озверели човекоподобни\", както и предизборната програма на партия НФСБ, която предвиждаше създаване на отделни селища извън големите населени места и идеята те да бъдат превърнати в туристическа атракция.\"Забравена ли е неонацистката му визия, заложена във възраждането на идеята за модерни концентрационни лагери след повече от 70 години от края на Втората световна война? Не бе ли тази публично заявена визия шокираща до крайна степен още при лансирането й? Не е ли тя още по-шокираща днес, когато авторът на тази идея към момента е на върха на пирамидата на изпълнителната власт, когато отговаря за демографската политика, а от 25 май – и за интеграционната политика\", се пита в декларацията. В нея се припомнят арогантни действия и спрямо български граждани, които не са от ромското малцинство – събитията на българо-турската граница, включително когато той буташе възрастна жена, както и изказването му за \"Бухенвалд\" при опита му да защити зам.-министъра със снимката с фашистки поздрав. От инициативната група поставят и въпроса за бездействието на прокуратурата въпреки сигналите за проповядване на расистки възгледи, което е престъпление според Наказателния кодекс.\"Отчитаме, че ставащото днес е върхът на айсберга на една продължаваща в годините политика на незачитане правата и свободите на граждани, принадлежащи към малцинства. На несанкционирано ширеща се враждебна към тях реч. На абдикация на настоящото, а и на предходни правителства по отношение задълженията на държавата и нейните институции, поети по силата на международни договори и на политически, вкл. интеграционни инициативи на Европейския съюз. Ставащото днес е проява на плашеща ескалация в тази посока и откровена гавра с правата и достойнството на хилядите граждани с малцинствен произход в страната, както и на цялото демократично общество. Ставащото отваря широко вратата към девалвация на авторитета на институциите, към уронване на държавните устои и е в разрез с цивилизационното развитие и израстване на националното, европейското и глобалното общество, изискващо да не забравяме уроците от историята\", се казва в декларацията.\"Господин министър-председател, с изложената по-горе аргументация настояваме Валери Симеонов да бъде освободен от отредената му на 25 май позиция като председател на НССЕИВ, както и от позицията му в правителството като вицепремиер по демографските въпроси. Липсата на ответна реакция от този порядък ще продължи да поддържа висок градус на напрежение и възмущение в широки сегменти от обществото и ще го отклонява в изключително опасната посока на междуетническо напрежение и противопоставяне. Настояваме подобна възможност незабавно да бъде предотвратена с решителни действия от Ваша страна\", завършва декларацията. Тя може да бъде подписана онлайн .", "date": "2017.05.26", "title": "Правозащитници поискаха Валери Симеонов да не отговаря за етническите и демографските въпроси"}
{"url": "http://www.dnevnik.bg/sviat/2017/05/26/2976766_poiavata_na_nezavisima_kjurdska_durjava_v_irak/", "text": "Усилието на иракските кюрди да постигнат независимост от Багдад изглежда е по-скоро въпрос на това \"кога, а не дали\" и това е сериозно предизвикателство към стабилността на Ирак, заяви началникът на военното разузнаване на САЩ.В изслушвания пред Сената с участието на ръководителите на основните разузнавателни служби ген. Винсънт Стюарт каза, че за избягване подновяването на конфликта съдбоносна роля ще изиграе способността на кюрдите в Ирак да се договорят с доминираното от шиити правителство в Багдад.През април основните партии на иракските кюрди обявиха план да проведат през 2017г. референдум за независимост. Това щяло да стане след победа над \"Ислямска държава\".\"Кюрдската независимост се движи по траектория, която сочи към това, че въпросът за вероятността тя да се сбъдне не е \"дали\", а \"кога\". Това ще усложни ситуацията, освен ако не се постигне споразумение с Багдад\", цитира думите му \"Ройтерс\". \"Така че е много важен референдумът, който се задава през октомври тази година.\"Службата на ген. Стюарт има правомощия да предоставя разузнавателни оценки, но не и да препоръчва политиката, която САЩ трябва да водят.Кюрдите играят ключова роля в подкрепяната от САЩ кампания срещу сунитската \"Ислямска държава\", която преди 3 години бе завзела почти една трета от иракската територия. През последните месеци техни отряди се сражават в Мосул - най-големият иракски град, превзет от ислямистите, където те провъзгласиха халифат, обхващащ и части от Сирия.Връщането на контрола над Мосул ще сложи край на \"халифата\", но няма да разреши споровете за справедливо разпределяне на контрола над енергийните ресурси и земите между иракското шиитско мнозинство и важните сунитски арабски и кюрдски общности.Според Стюарт значително политическо предизвикателство пред правителството в Багдад е да уреди кой ще контролира и ще получава приходите от петролните полета в Киркук, както и самият град Киркук.", "date": "2017.05.26", "title": "Появата на независима кюрдска държава в Ирак изглежда неизбежна, твърди генерал на САЩ"}
{"url": "http://www.dnevnik.bg/bulgaria/2017/05/26/2978395_slujbite_na_bulgariia_franciia_i_turciia_presiakoha/", "text": "Службите на България, Франция и Турция пресякоха канал за трафик на антики, съобщи МВР.Действията са проведени общо в 11 града на територията на страната и 4 града в чужбина, а спомагателните операции продължават и в момента. На територията на България, Франция и Турция са извършени действия по разследването, претърсване и изземване, спрямо 40 души, от които 22-ма са задържани. Претърсени са 40 адреса, иззети са над 5600 движими културни ценности, представляващи движими археологически обекти /монети и предмети от епохата на античността и средновековието, като сред предметите присъстват керамични и метални съдове, различни по вид апликации, пръстени, обици, фигури от камък и метал и други/.Някои от предметите и монетите са от злато и сребро. Сред иззетите културни ценности има такива с много висока културно-историческа стойност. Иззети са също около 20 металдетектора, включително и една специфична техника за проучване на земните пластове – георадар/скенер, над 40 компютърни конфигурации и други дигитални устройства.По думите на експертите, действията засягат две международни организирани престъпни групи, чиито членове са граждани на различни държави, а основната им дейност е търсенето, събирането, трафикирането и продажбата на незаконно придобити движими културни ценности.Според оценката на МВР това е една от най-мащабните операции срещу трафика на културни цености като в България операцията продължава на 30 адреса в 8 града. ", "date": "2017.05.26", "title": "Службите на България, Франция и Турция пресякоха канал за трафик на антики"}
{"url": "http://www.dnevnik.bg/sviat/2017/05/26/2978262_turciia_shte_zabrani_prodajbata_na_kotki_i_kucheta_v/", "text": "Продажбата на котки и кучета в зоомагазини ще бъде забранена в Турция, обяви министерството на горите и водните ресурси. За това се подготвя закон за животните, техните права и зоомагазините. Част от процеса са срещи с представители на организации за защита правата на животните, съобщи в.\"Хюриет\".Промените предвиждат магазините да продават котки и кучета само по каталози, а самите животни повече да не бъдат държани на витрините или в клетки. Отглеждането им ще става в специални места с подходящо осветление и отопление. Животните в зоомагазините ще бъдат предлагани само риби и птици.Всяко населено място с над 100 000 жители ще бъде задължено да има приют.С проектозакона се забранява и воденето без каишка и намордник на 4 породи - питбул териер, японска тоса, фила бразилейру и дого архентино. На нарушителите ще се налагат глоби. На животните ще се поставя чип и парична санкция очаква онези, за които се установи, че пускат на улицата такива кучета.Със затвор са заплашени онези, които убиват, тровят, продават за храна или имат сексуални контакти с животни, допълват от министерството.", "date": "2017.05.26", "title": "Турция ще забрани продажбата на котки и кучета в зоомагазини"}
{"url": "http://www.dnevnik.bg/bulgaria/2017/05/26/2978387_tunel_vitinia_se_zatvaria_izcialo_za_remont_za_pet_dni/", "text": "Тунел \"Витиня\" ще бъде затворен изцяло за ремонт идната седмица, съобщи агенция \"Пътна инфраструктура\".Двупосочното движение в тръбата за София спира от 11 ч. на 29 май (понеделник) до 14 ч. на 2 юни (петък) заради краткосрочни ремонти за подобряване на състоянието на съоръжението и повишаване на безопасността.За пътуващите се въвеждат обходни маршрути, различни за камионите и леките коли. Необходимо е шофьорите да карат внимателно, да спазват стриктно поставената пътна сигнализация и указанията на контролните органи.Пътноподдържащото дружество \"Автомагистрали\" е обещало да работи изключително мобилизирано, за да може предвидените дейности да се изпълнят колкото се може по-скоро.Тежкотоварните превозни средства над 12 т, пътуващи към Варна ще преминават по следния обходен маршрут:В посока Варна движението ще се отклонява от пътен възел \"Витинска река\" при 30-ти километър на автомагистралата по път I-1 София – Ботевград и на пътната връзка при 35-ти километър ще се връща обратно на АМ \"Хемус\" при пътен възел \"Ботевград\" при км 47; Леките превозни средства, пътуващи към Варна ще преминават по следния обходен маршрут:В посока Варна движението ще се отклонява от пътен възел \"Витинска река\" при 30-ти километър на автомагистралата по път I-1 София – Ботевград и на пътната връзка при 35-ти километър ще се връща обратно на АМ \"Хемус\" при етапна връзка \"Рибни вир\" при км 39; Всички превозни средства, пътуващи към София ще преминават по следния обходен маршрут:Пътуващите към София ще се отклоняват при 35-ти километър чрез временна връзка по път I-1 Ботевград – София. Трафикът ще се включва отново в автомагистралата при пътен възел \"Витинска река\" при 30-ти километър. За камионите над 12 тона са следните маршрути:задължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София – път II-81 Прохода Петрохан;алтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ \"Тракия\" - София;алтернативен маршрут за МПС над 12 тона, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.", "date": "2017.05.26", "title": "Тунел \"Витиня\" се затваря изцяло за ремонт за пет дни"}
{"url": "http://www.dnevnik.bg/sport/2017/05/26/2978353_kvitova_se_zavrushta_za_rolan_garos_samo_pet_meseca/", "text": "Двукратната шампионка в Големия шлем Петра Квитова потвърди, че ще участва в \"Ролна Гарос\". Това ще е първи турнир за чешката тенисистка, откакто След нападението, при което тежко пострада лявата й ръка, 27-годишната състезателка трябваше да се подложи на четиричасова операция за възстановяване на сухожилия и нерви. Едва в началото на този месец Квитова, която въпреки дългото отсъствие заема 16-oто място в световната ранглиста, е поставена под №15 в Париж. Двукратната шампионка от \"Уимбълдън\" попадна в потока на световната №1 Анжелик Кербер, а в първия кръг ще играе с американката Джулия Боузруп.\"Знам, че ръката ми не е напълно готова. Няма да мога да играя на 100%, но съм много щастлива, че отново мога да играя. Преминах през много тежки времена. Да бъдат тук е сбъдната мечта. Ще видим как ще се развият нещата\", каза Квитова пред медиите след тренировъчното си занимание.\"Вече спечелих най-голямата си битка. Не бяха много хората, които вярваха, че отново ще мога да играя тенис. Но аз съм жива, всичките ми пръсти са на мястото си и мога да играя тенис. Разбира се, ръката ми няма тази сила и издръжливост, но се надявам, че един ден всичко ще е перфектно\", каза още чехкинята. ", "date": "2017.05.26", "title": "Квитова се завръща за \"Ролан Гарос\" само пет месеца след нападението с нож"}
{"url": "http://www.dnevnik.bg/biznes/2017/05/26/2978376_zashto_turistite_v_braziliia_sa_malko/", "text": "Въпреки привидното изобилие от богатства за пътешествениците Бразилия има проблем с туризма. Защото както може би сте чували за Амазонка или прекрасните плажове на Рио де Жанейро, така вероятно сте разбрали и за голямата престъпност, вируса Зика и най-голямата корупционна схема в историята на Латинска Америка с участието на политици.Това пише в свой анализ \"Асошиейтед прес\".Най-вероятно никога не сте били в Бразилия. Миналата година само 6.6 милиона чужденци са я посетили, по данни на министерството на туризма. Някъде наполовина по-малко от броя на хората, отиващи в малкия град държава Сингапур, а това все пак е страна с размерите на континент, която Световният икономически форум класира на първо място по природни ресурси и на осмо по културни. О-о-о, и която бе домакин на летните олимпийски игри през 2016 година.\"Най-голямата разлика между потенциала в туризма по света и реализираното до момента е Бразилия\", казва Винисиус Лумерц, президент на бразилския туристически борд Embratur. \"Имаме (всичко) от Ксингу (местен резерват) и индианци до Октоберфест в Санта Катарина\", допълва той.Изправено пред дълбока и продължителна рецесия, правителството сега се надява да промени всичко това с няколко мерки, целящи почти да удвоят чуждестранните посетители през идните пет години. Само че хотелиерите, пътуващите блогъри и други, които работят в туризма, твърдят, че има много препятствия.Планът на управляващите включва закон, който да позволи 100 % чуждестранна собственост върху авиокомпаниите с цел да се увеличат маршрутите и да се понижат разходите за път. Друга точка от програмата ще позволи на американци, канадци, японци и австралийци, които се нуждаят от визи, за да посетят Бразилия, да кандидатстват онлайн, вместо в консулство.По-евтините полети и по-леката визова процедура ще решат някои от проблемите, заради които туристи се оплакват от Бразилия, но Алисън Макгауан посочва, че планът пренебрегва най-крещящият проблем и той е, че преди всичко никой не знае колко велика е Бразилия.\"Хората дори не стигат до (кандидатстване за виза)\", казва Макгауан, главен изпълнителен директор на hiddenpousadasbrazil.com - гид за страноприемници, бутикови хотели и т. нар. Бед енд Брекфаст (B&B - легло и закуска) в Бразилия. \"Още не са направили така, че хората да поискат да отидат в Бразилия\", посочва той.Макгауан и други професионалисти от туристическия бранш са на мнение, че на правителството му липсва последователна кампания за рекламиране на Бразилия в чужбина - реалната страна, не просто клишетата на Карнавала и футболната легенда Пеле.Част от правителствения план е подкрепа за Embratur. Служителите там се надяват инвестициите в реклама да се удвоят. Миналата година Embratur имаше бюджет от 16 милиона долара, което по информация на службата е много по-малко, отколкото харчат други южноамерикански страни.Макгауан е един от хората, според които Бразилия е особено зле в установяването на контакти със съвременните глобални туристи, а те търсят пътувания и правят резервации по интернет.Макгауън определя като \"позор\" основния туристически портал на страната - visitbrasil.com.Лумерц, президентът на Embratur, твърди, че планът на правителството ще помогне за популяризиране на Бразилия навън. Той обаче мисли, че унинието в туристическия сектор в страната надделява. Най-голямата държава в Латинска Америка все още се бори да преодолее десетилетията на изолация и остава най-затворената от икономиките от БРИКС (Бразилия, Русия, Индия, Китай, Южна Африка), коментира той.Това дава отражение върху туризма: високите вносни мита и други остатъци от изолацията правят страната скъпа за пътешествениците и намаляват качеството на стоките и услугите. Малцина са бразилците, които говорят английски, отчасти защото е малко вероятно да се натъкнат на международни туристи тук.Невъзможно е, разбира се, да подминем реалните проблеми на Бразилия. Тя има едно от най-високите нива на убийства в света. Заливът в Рио е замърсен. А и Зика крие опасност. Правителството и Embratur обаче се нуждаят от контрааргументи за туристите.\"Коя е световната столица на джебчиите? Барселона\", припомня Рикардо Фриере, основател на бразилския туристически блог viajenaviagem.com. \"Но (жителите) не ви казват да не ходите там\".Недостатъците на Бразилия също трябва да се поставят в контекста. Малко вероятно е туристите да посещават бандитски градски квартали, където стават повечето престъпления, отбелязва Емануел Ренгаде, собственикът на луксозните екологически хотели Pousada Picinguaba и Fazenda Catucaba. Ренгаде казва, че в провинцията дори не заключва вратата си.Колкото до Зика, пренасяната от комари болест, свързвана с рядко вродено увреждане, тази година случаите драстично намалява и правителството обяви край на извънредната ситуация този месец. Заливът на Рио може и да е замърсен, но страната има повече запазена природа за разглеждане, отколкото някои би могъл да се надява да види през живота си.И противно на смесения имидж на Бразилия, Бен Фийдам казва: \"Всичко изглежда работи\". Фийдам е рецензент на i-escape.com - сайта, който помага да си изберете бутикови хотели и хостели. Той е бил на меден месец в Бразилия през април и разказва, че изобщо не е преживял обичайния стрес при летищни трансфери или автобусни връзки.При цялата врява около репутацията и популяризирането се пренебрегва нещото, което туристите харесват най-много в Бразилия при допитвания: народа, известен с безгрижието и гостоприемството си.\"Всеки, който отиде в Бразилия, я заобичва\", коментира Полин Фромър, съиздател на пътеводителите Frommer's и сайта frommers.com. \"Ключът е хората да бъдат заведени там\", заключава той.", "date": "2017.05.26", "title": "Защо туристите в Бразилия са малко"}
{"url": "http://www.dnevnik.bg/sport/2017/05/26/2978408_kintana_i_nibali_zagurbiha_feurpleia_i_svaliha/", "text": "В един етап, белязан от невиждана за големите колоездачни състезания липса на феърплей, шампионът от 2014 г. Найро Кинтана свали розовата фланелка от гърба на Том Дюмулен и излезе начело в генералното класиране преди последните два дни на Джиро д'Италия.Колумбиецът обаче не успя да натрупа голяма преднина пред холандеца, въпреки че тежката ситуация, в която изпадна досегашният лидер, му даде отлична възможност. Колоездачът на \"Мовистар\" отново нямаше достатъчно свежи крака, както и вчера, което остави Дюмулен в добра позиция преди утрешния последен планински етап и бягането по часовник в неделя.Кинтана, който започна днешната отсечка с пасив от 32 секунди, вече има аванс от 38 секунди пред Дюмулен. Само на пет секунди зад холандеца е миналогодишният шампион Винченцо Нибали, който изкара целия етап рамо до рамо с Кинтана.Преди първото от двете тежки изкачвания за деня Дюмулен спря край пътя, за да се облекчи. Точно в този момент отборите на Кинтана и Нибали - \"Мовистар\" и \"Бахрейн мерида\", предприеха мощна атака и направиха разлика от една минута на лидера.С много усилия и помощта на \"Лото Йъмбо\" и \"Орика Грийнедж\" Дюмулен успя да се върне при останалите фаворити в края на височината. Това обаче се отрази тежко на състезателя на \"Сънуеб\", който изпадна в сериозна криза още в началото на последното изкачване.Кинтана и Нибали все пак не бяха достатъчно силни, за да се възползват от тази криза по 15-километровата височина от най-висока категория, в която първите 6.5 км бяха със среден наклон 9.4%, а на моменти наклонът достигаше 14%. Французинът Тибо Пино отново беше най-впечатляващ сред претендентите за розовото трико и се доближи на 53 секунди от първата позиция, а поредното силно представяне на Илнур Закарин и Доменико Позовиво доведе до това, че първите шестима в генералното класиране се събраха само в 90 секунди.Микел Ланда спечели днешния 19-и етап и донесе първа победа на \"Скай\" в стотното Джиро д'Италия. След като в 16-ия и 18-ия етап беше много близо до успеха, но загуби финалните спринтове с Нибали и Тиджей ван Гардерен, испанецът успя при третия си опит да триумфира в планинска отсечка.Ланда този път не беше част от първото голямо откъсване. Атаката на Кинтана и Нибали срещу Дюмулен и последвалото събиране на колоната в предпоследната височина обаче даде нова възможност на испанеца.Тъй като претендентите за генералното класиране останаха без помощници при оставащи 90 километра до края на етапа, те рязко намалиха темпото в изчакване на съотборници и позволиха на второто за деня откъсване да замине далеч напред.На последната височина Ланда успя да се откъсне от Пиер Ролан и Руи Коща и с чудесна самостоятелна езда да пресече пръв финалната линия след 4.53 часа. Коща завърши втори с изоставане от 1:49 мин., а Ролан пристигна трети на 1:54 мин.Кинтана и претендентите за най-добър млад състезател в обиколката Адам Йейтс и Боб Юнгелс финишираха с пасив от 8:21 минути, а две секунди след тях дойдоха Нибали, Бауке Молема и Ян Хирт от \"CCC Полковице\", който затвърди страхотната си езда от 18-ия етап. Дюмулен пресече финала 9:30 минути след победителя Ланда.До края на стотното джиро остават два етапа. В събота е последният планински, в който Кинтана и Нибали ще имат последна възможност да направят солидна разлика на Дюмулен преди индивидуалния етап по часовник, с който в неделя приключва обиколката.Добрата новина за Дюмулен е, че етап утрешният двадесети етап няма да завършва на изкачване. Въпреки това отсечката е доста тежка. Тя е с дължина 190-километра и включва три височини, като втората и третата са от първа категория.Ключови в етапа са последните 90 км. Те започват с изкачване към Монте Грапа, което е сред най-тежките в тазгодишната обиколка и където Найро Кинтана и Иван Басо си осигуриха розовата фланелка през 2014 и 2010 г. Височината е дълга 24 километра при среден наклон около 7% и максимален - 11% в самото начало.След нея следва много технично спускане в продължение на 26 км, преди да се стигне до втората височина от първа категория. Тя е дълга 14 км и има сходни характеристики с първата. Последните 15 км са спускане с много леко изкачване преди финалните 5 км.Обиколката на Италия ще завърши в неделя с индивидуален етап по часовник. Отсечката е дълга 29.3 километра, като има равнинен профил и през цялото време движението е надолу - от 185 метра надморска височина в Монза до 120 в Милано.", "date": "2017.05.26", "title": "Кинтана и Нибали загърбиха феърплея и свалиха розовата фланелка от гърба на Дюмулен"}
{"url": "http://www.dnevnik.bg/sviat/2017/05/26/2978381_ankara_zabrani_demonstracii_i_subiraniia_na_koito_se/", "text": "Губернаторът на Анканра забрани в петък демонстрации след залез слънце, \"на които се пеят песни, балади, химни и шумно се скандират лозунги, които пречат на населението\". Съобщението се позовава на Закона за митингите, демонстрациите и шествията.\"В цялата провинция Анкара след залез се забелязва палене на огньове до късно през нощта, както и демонстрации, на които се пеят песни, балади и химни и шумно се скандира, а това пречи на живеещите наоколо\", се казва в текста.\"Ситуацията дразни гражданите, нарушава обществения ред и сигурността, увеличава риска от бомбени нападения на терористични срещу демонстриращите групи и затруднява способността на силите за сигурност да действат на подобни събития.\" Поради това под заплаха от съдебно преследване се забранява провеждането на демонстрации, събирането на хора и дори разпрозстраняването на прессъобщения, допълва в.\"Хюриет\".", "date": "2017.05.26", "title": "Анкара забрани демонстрации и събирания, на които се пее след залез"}
{"url": "http://www.dnevnik.bg/gradska_sreda/2017/05/26/2978219_sgrada_na_pone_20_etaja_shte_bude_postroena_v/", "text": "Нова сграда на поне 20 етажа ще се появи в софийския квартал \"Младост\", на ъгъла между булевард \"Александър Малинов\" и улица \"Филип Аврамов\". Разрешението за строеж е издадено на 4 февруари 2016 г. от тогавашния главен архитект на София Петър Диков - 5 дни преди той официално да освободи поста, .За строежа сигнализира кметът на \"Младост\" . В районната администрация разбрали за проекта, защото инвеститорите изпратили за одобрение план за управление на строителните отпадъци, за изпълнението на първи етап от строежа - изкоп с дълбочина 5 етажа.На мястото в момента има платен паркинг, а в непосредствена близост е новопостроена бизнес сграда. Там е един от изходите на метростанция \"Александър Малинов\", а на няколкостотин метра се намира и жилищният . Именно на това място ще се издигне сграда с офиси, магазини, апартаменти и ателиета, която според кмета на \"Младост\" ще бъде с 25 етажа. От пресцентъра на \"Младост\" казаха пред \"Дневник\", че проектът е предвиждал сградата да бъде свързана с метростанцията с подземен тунел.Според , одобрен през 2009 г., сградата може да бъде до 20 етажа. Парцелът обаче попада в смесена функционална зона, в която няма ограничение на височината за сгради за обществено обслужване - каквато ще бъде планираната. Изискването да се използва тази възможност е отстоянието от най-близката сграда да е 15 метра.Това е възможно да бъдат заобиколено като инвеститорите могат да се ползват от чл. 27 ал.3 от Закона за устройство на територията, според който няма ограничение в плътността на застрояване за имоти с лице към две улици - в случая бул. \"Александър Малинов\" и ул. \"Филип Аврамов\". На този принцип бяха разрешени и на бул. \"България\".Инвеститори в проекта са Зубейда Асад и Заки Маджид, които \"Дневник\" не успя да открие за коментар.  показва, че от 2004 г. до днес на тяхно име са издадени 10 разрешения за строеж само в район \"Младост\". По информация на \"Капитал\" Заки Маджид развива хотелиерски бизнес в курорта \"Слънчев бряг\", . ", "date": "2017.05.26", "title": "Сграда на поне 20 етажа ще бъде построена в софийския район \"Младост\""}
{"url": "http://www.dnevnik.bg/bulgaria/2017/05/26/2978355_zaradi_bezdeistvieto_na_instituciite_za_sreshtata_v/", "text": "\"Европейската комисия да излезе с публична реакция на действията на главния прокурор и конкретно за нерегламентираната среща с бизнесмени, за която ВСС отказа да бъде извършена проверка.по смисъла на Европейската рамка за укрепване на върховенството на правото и това трябва да бъде обмислено сериозно. (...)Практиката е показала, че властите в София предприемат реални действия единствено когато бъдат подложени на непосредствен публичен натиск за това.\"Този призив отправят с писмо до вицепрезидента на ЕК Франс Тимерманс, която отговаря за върховенството на закона, и посланиците на държавите от ЕС четири политическите партии и една гражданска организация: \"Да, България\", Български земеделски народен съюз, ПП \"ДЕОС\", Партия Зелените\" и Коалиция \"За да остане природа в България\".До настоящото писмо на петте организации до Франс Тимерманс и посланиците от ЕС се стигна след като ВСС отхвърли предложението да бъде извършена проверка, прокуратурата не се сезира, а главният прокурор отказа да отговаря пред ВСС на въпросите за съдържанието на разговора в офиса на бизнесмена Георги Гергов. Цацаров отказа да потвърди или да отрече дали е изразявал мнение за редакционната политика на в. \"Сега\", дали е питал Дончев за отношенията му с ПП\"Да, България\" и \"защо я финансира\", и дали е казвал, че контактите на Дончев \"са под контрол\".В писмото са приложени и три документа:  правният анализ на срещата, изготвен от и ЕК, и обръщението на  с призив за реакция.\"Дневник\" помества пълния текст на писмото, акцентите са на редакцията:От името на политически и граждански организации, представляващи стотици хиляди български и европейски граждани, споделящи фундаменталните ценности на Европейския съюз за гарантиране на върховенството на правото, демокрацията и правата на човека, обединени от националната кауза за пълноценна и по-дълбока европейска интеграция на страната, се обръщаме към Вас във връзка с ред силно обезпокоителни събития в сферата на правосъдието в страната ни.В последните седмици, ред негативни тенденции, които бяха оставяни твърде дълго без адекватна реформа, силно ескалират и пораждат сериозен риск от ново ниво на криза на българската демокрация и конституционен ред.Следващите месеци са решаващи за съдебната реформа, тъй катоВ зависимост от това какви хора поемат лидерството в тези два ключови за съдебната власт и конституционния ред институции, ще се определи дали в следващите пет, съответно седем, години ще има реална реформа или, напротив, ще наблюдаваме още по-силно и вероятно необратимо свличане към захват на държавността от организираните корупционни лобита. Събитията от последните месеци не оставят никакво съмнение, че се върви към негативния сценарий.На първо място, изключително . Съгласно последните изменения в Закона за съдебната власт за първи път предстои да се приложи прекият избор на принципа \"един магистрат - един глас\", както и да се приложи специално разработена електронна система, която дава възможност магистратите да гласуват по свой избор или присъствено, или дистанционно. Свободното формиране на решението на съдиите дали да се номинират и за кого да гласуват вече беше поставено под съмнение: председателите на различни съдилища са организирали общи събрания, на които са натрапили на колегите си съдии \"обсъждане\" на подходящите кандидатури, които да бъдат подкрепени от тях. При опит този въпрос да бъде поставен на вниманието на ВСС, мнозинството отказа да го разгледа. Когато председателят на Върховния касационен съд (ВКС) е изискал протоколите от така проведените \"обсъждания\", мнозинството официално го порица за това, че опитвал да се намеси в изборния процес.Наред с това, нашият анализ на софтуера за дистанционно гласуване по достъпните източници на информация,показва, че избраната система позволява подмяна на резултата, без да е възможно последваща верификация (напр. чрез повторно преброяване).  за необходимите гаранции в архитектурата на подобни програмни продукти. ВСС игнорира призивите на свои членове, неправителствени организации, както и нашия призив, да позволи реално независима и изчерпателна проверка на софтуера, която или да отхвърли съмненията, или да позволи неговата замяна, така че да се гарантира честността на предстоящия избор.На второ място, много силно безпокойство поражда поредният отказ от независима и сериозна проверка на обстоятелствата около последния скандал,  Предприемач, издател на опозиционен вестник съобщи, че с посредничеството на друг бизнесмен е бил поканен на неформална среща с главния прокурор, на която г-н Цацаров е опитал да оказва влияние върху медийното и политическото поведение на своя събеседник.Главният прокурор потвърди за срещата, но на свой ред заяви, че натиск всъщност му е бил оказван на него, във връзка с действия на прокуратурата, засягащи интересите на събеседника - обстоятелство, за което главният прокурор е бил длъжен да предприеме съответните действия, но не го е сторил. Всъщност,Посредникът в този контакт е политически ангажирано лице, известно с много съмнителни сделки, с участието на различни власти и към момента на срещата също е било обект на проверка от прокуратурата.През последните седмици както председателят на Върховния касационен съд г-н Лозан Панов (с писмо до президента на Република България), така и членове на ВСС, по-специално г-н Калин Калпакчиев (със становище \"Стандарти при извършване на проверка за почтеност на магистратите\", 12.05.2017) и Съюзът на съдиите в България (с обръщение към ВСС и гражданите) многократно поставяха въпроси пред отговорните институции за независима проверка и разследване на незаконосъобразните действия на главния прокурор в този случай. (Техните официални позиции прилагаме към настоящото писмо.)Въпреки призивите, пленумът на ВСС отказа без никакви аргументи провеждането на проверка по случая. Прокуратурата не се сезира. Парламентът и президентът отказаха да съставят анкетна комисия по случая. Новият министър на правосъдието не само отказа да упражни правомощията си за иницииране на дисциплинарно производство, но и заяви, че не вижда никакъв проблем в провеждането на такава среща.Неуточнена проверка се провежда единствено от Инспектората към ВСС (ИВСС), но това става при тотално затъмнение относно нейния обхват, изчерпателност и времеви хоризонт. Всичко в досегашната дейност на настоящия състав на ИВСС, обаче, за съжаление, оставя съмнение и очаквания, че \"проверката\" всъщност ще бъде използвана за протакане във времето и освобождаване на главния прокурор от всякаква отговорност без реално проучване на фактите и мотивите.Според заключението на съдия Калин Калпакчиев, член на ВСС: В същото време, както констатира и Европейският съд по правата на човека в делото \"Колеви срещу България\" (2009), и докладът от извършената през 2016 г. независима проверка на прокуратурата, продължава да липсва ефективен механизъм както за независимо разследване на действията на главния прокурор, така и за неговото освобождаване от длъжност при извършени сериозни нарушения.Нито извършените през 2015 г. промени в Конституцията, нито промените в Закона за съдебната власт от 2016 г. уреждат създаването на такъв механизъм за отчетност, отговорност и възможност за отстраняване на главния прокурор.превръща го в крайно централизирана и свръховластена институция, която може да злоупотребява с предоставените ѝ правомощияq без да носи отговорност за това.Не по-малка загриженост поражда и ескалацията на агресия и тормоз срещу онези малцинствени членове на ВСС, които поставят тези проблеми и търсят адекватна институционална реакция за тях. Вече станалите обичайни пропагандни атаки в медиите, контролирани от Делян Пеевскиq ескалират до нови нива на агресия. Освен самият председател на ВКС, на изключително агресивна клеветническа атака е подложена и съпругата му.Всичко това кулминира в зловещ флаш-моб преди заседанието на пленума на ВСС, на което малцинството искаше проверка на главния прокурор: пред входа на Съвета шестимата предложители на проверката бяха причакани от млади мъже с палячовски маски, които държаха в ръце шест одрани и окървавени агнешки глави, които после разхвърляха по тротоара пред сградата. има пълно припокриване на използваните опорни точки, синхронизиране и пр. Считаме, че акцията с отрязаните агнешки глави е организирана от лица, свързани с бивш следовател, който обслужваше ръководството на прокуратурата и беше спасен от дисциплинарно производство от мнозинството във Висшия съдебен съвет с цената на откровено нарушение на закона.Представители на мнозинството във ВСС открито призовават за оставката на г-н Панов, а наскоро той самият в телевизионно интервю не изключи и наличието на заплаха за физическата му сигурност.На този фон, едва ли е изненада, че новият министър на правосъдието напълно отрича нуждата от реформа на прокуратурата, а правителството и парламентарното мнозинство тотално игнорират препоръките от специалната прокурорска проверка на ЕК, приключила през ноември 2016 г. Единствената промяна се състои в предвиждането досегашните напълно формални доклади на главния прокурор пред парламента да се представят не веднъж в годината, а на тримесечие.При липсата на препоръчаната от експертите на ЕК специализирана парламентарна комисия, която да има мандат и капацитет да провежда реален контрол върху дейността на прокуратурата, както и при продължаващия отказ да се въведе възможност за отстраняване на главния прокурор при бездействие или нарушение, тези доклади ще бъдат п оредната бутафория.Напълно естествено, при липса на каквато и да било перспектива за реформи и отчетност на прокуратурата нейните избирателни действия и необясними бездействия продължават.  Тази атака засяга все повече представители на гражданското общество - граждански организации, дръзнали да се противопоставят на статуквотоq и поставя на репресия такива изконни борби и ценности като: защита на природата, на гражданските права и др.Уверени сме, че увеличаването на тези атаки срещу основни ценности, върховенството на правото и демокрацията, в комбинация с все по-арогантния отказ от съдебна реформа.Ако тези блатантни нарушения и атаки срещу последните застъпници на реформата останат без адекватно противодействие на европейско ниво, корупционните мрежи у нас ще преминат на ново ниво на безнаказаност, а политическата перспектива за реформа ще изчезне напълно.Ако позволим членовете на малцинството във ВСС и председателя на ВКС да бъдат сплашени, пречупени или обезвредени, няма да има как да очакваме на тяхно място да се появят нови застъпници на реформата и да се постигне очистване на съдебната власт в обозримо бъдеще.Особено печална ирония има в това, че управляващите смятат да използват предстоящото българско председателство на Съвета на ЕС като допълнителен фактор, осигуряващ им безнаказаност в отказа от реформи и влошаване на положението в съдебната власт и медиите.Поради тези съображения Ви призоваваме за:– практиката от последните десетилетия недвусмислено показва, че властите в София предприемат реални действия единствено когато бъдат подложени на непосредствен публичен натиск за това. Извършването на реална проверка на действията на главния прокурор изисква недвусмислена, конкретна и неотложна публична реакция от ЕК и правителствата на страните членки.Същевременно, ръководството на ЕК трябва да спре да позволява да бъде въвличано в публични изявления, които се използват за пропаганда, че България скоро ще бъде освободена от наблюдение, независимо че няма никакви изгледи да изпълни поставените й цели. Досегашният механизъм за наблюдение и оценка доказва, че е изчерпил своята политическа полезност, без да доведе до постигане на дори минимално трайни резултати. Възможността докладите по него да служат за ефективна политическа мотивация за конкретни действия на управляващите и висшата магистратура в България е ерозирала в огромна степен.Същевременно, ние считаме, че са налице достатъчно признаци и данни, включително в рамките на изложените събития и процеси от последните месеци, които показват че принципите на върховенството на правото и независимостта на съдебната власт са системно нарушавани от българските институции, което може да води и до увреждане на интересите на Европейския съюз като единно пространство на свобода, сигурност и правосъдие.  а в Европейската рамка за укрепване на върховенството на правото са уредени и конкретни процедури, които Европейската комисия да следва, за да защити интересите на Съюза и европейските граждани.Като политически и граждански организации, които са поставили в центъра на своята дейност защитата на върховенството на правото и реформата на съдебната власт в съответствие с европейските и международните стандарти, изразявайки позицията на стотици хиляди български и европейски граждани, считаме, 3. на които да изложим оценката си за ситуацията и необходимите действия в повече конкретика.ПП \"Български земеделски народен съюз\" ;Христо Иванов, председател на ПП \"Движение Да България\";ПП \"ДЕОС\" ;ПП \"Зелените\";Коалиция \"За да остане природа в България\" .", "date": "2017.05.26", "title": "Заради бездействието на институциите за срещата в ЦУМ четири партии сезираха Франс Тимерманс"}
{"url": "http://www.dnevnik.bg/sport/2017/05/26/2978417_levski_zapochna_kampaniia_s_fenkarti_za_budeshteto_na/", "text": "\"Левски\" стартира кампания за продажба на карти за клубна принадлежност, с които ръководството и феновете да \"градят заедно бъдещето на отбора\". Новата програма включва пластики в две ценови категории - \"Ние сме \"Левски\" и \"Вековен\".Първата карта струва 25 лева. Притежателите й ще ползват 10% отстъпка при пазаруване в официалния магазин на сините и ще могат да се възползва от безплатен билет за четири домакински срещи на тима през следващия сезон или мероприятия, организирани от клуба. Освен това \"Ние сме Левски\" ще даде право на 20% отстъпка от сезонния билет в сектор по желание.Цената на картата \"Вековен\" ще варира всяка година и ще е обвързана с годините от създаването на клуба. За 2017 г. тя ще струва 103 лева. Притежателите й ще ползват 20% отстъпка в официалния магазин и 25% отстъпка от сезонен билет в сектор по избор и също ще имат право да посетят четири двубоя безплатно.\"Ако даден привърженик си закупи сезонен пропуск, опцията за безплатни билета отпада. Картодържателите ще имат предимство при взимането на пропуските за съответен мач или мероприятие, организирано от клуба, до изчерпване на наличните количества\", обясниха от \"Левски\".В знак на уважение към най-лоялните си привърженици, които подновят сезонните си билети, клубът ще даде безплатно карта \"Вековен\" с 30% отстъпка от сезонния билет. Новите клубни карти ще важат за една календарна година от датата на издаването им.\"Освен принадлежността към клуба картите ще изпълняват една важна за всички ни мисия - всички приходи от закупуването на \"Ние сме \"Левски\" и \"Вековен\" ще отиват за различни кампаннии на клуба и подпомагането на детско-юношеската школа. Вярваме, че с ясно поставени параметри и целенасочена кампания ще постигнем това, което всички желаем. Да видим и участваме заедно в изграждане бъдещето на клуба\", призова ръководството на \"Левски\".", "date": "2017.05.26", "title": "\"Левски\" започна кампания с фенкарти за бъдещето на клуба"}
{"url": "http://www.dnevnik.bg/video/novinite_na_bnt/2017/05/26/2978419_video_drugite_novini/", "text": "\"Другите новини\" е рубрика за уеб новини на БНТ.Eто и акцентите днес:833 - ма по стъпките на Ботевата четаИзстреляха първата ракета, с части направени с 3D принтер\"Западна порта на Сердика\" вече е отворена за посетителиОткраднати артефакти ще бъдат върнати в Италия\"Поезия без край\" на Алехандро Ходоровски тръгва по кинатаПолетете на \"Варекай\" или \"където и да е\"", "date": "2017.05.26", "title": "Видео: Другите новини"}
{"url": "http://www.dnevnik.bg/biznes/potrebiteli/2017/05/26/2978443_sudut_postanovi_che_taksata_sgradna_instalaciia_e/", "text": "Таксата \"сградна инсталация\" не противоречи на Закона за защита на потребителите, според който гражданите не са длъжни да плащат за нежелана услуга. Това се разбира от тълкувателно решение на Върховния касационен съд, публикувано днес.Съдът беше сезиран от омбудсмана Мая Манолова, която поиска от него да се произнесе по темата след противоречива съдебна практика. Досега в спорове между потребители и топлофикационни дружества някои съдии приемаха постановките от Закона за енергетиката, според който доставката на топлинна енергия в сгради - етажна собственост, е колективна услуга и не е необходимо подписване на индивидуален писмен договор между всяко семейство и съответната топлофикация. Според други обаче при противоречие в два закона се прилага онзи от тях, който защитава в по-голяма степен потребителите, а в конкретния случай - текстът, който забранява доставката на топлинна енергия без поискване.Според Гражданската колегия на ВКС потребител на топлинна енергия не е отделният собственик или ползвател на апартамент, а самата етажна собственост. Затова и отделният собственик не може сам да се откаже изцяло от парно и да не плаща за общите части. Етажните сгради, в които има повече обекти на собственост, притежавани от различни лица, имат части, които са общи по естеството си: те не могат да бъдат отнесени към никой самостоятелен обект, не могат да се делят и отчуждават, напомня ВКС.", "date": "2017.05.26", "title": "Съдът постанови, че таксата \"сградна инсталация\" е законна"}
{"url": "http://www.dnevnik.bg/sviat/2017/05/26/2978412_neizvestni_napadateli_ubiha_nad_dvadeset_hristiiani_v/", "text": "Поне двадесет и шест души загинаха при нападение срещу автобус, превозващ християни копти в Египет, южно от столицата Кайро, извършено от неизвестни въоръжени лица.Това съобщи говорител на египетското министерство на вътрешните работи, цитиран от агенция \"Ройтерс\" и БТА. По думите му на мястото са пристигнали хора от ръководния състав на службите за сигурност и е създаден периметър за безопасност.Нападателите били с три високопроходими автомобила и открили огън по автобуса. Според египетското министерство на здравеопазването атаката била извършена, докато автобусът пътувал към манастира \"Свети Самуил\" в губернаторство Миня, на около 220 км южно от Кайро, предаде \"Асошиейтед прес\".По данни на очевидци нападателите били между осем и десет и били облечени във военни униформи. Египетският президент Абдел Фатах Сиси свика съвещание на Съвета за национална сигурност. Никоя групировка засега не е поела отговорност за атаката, която бе извършена в навечерието на свещения за мюсюлманите месец Рамазан.Египетските власти подеха борба срещу свързани с групировката \"Ислямска държава\" въоръжени бойци, които провеждат бунтовнически действия, концентрирани основно на размирния Синайски полуостров, отбелязва АП. Атаки обаче биват извършвани и в континентален Египет. стана мишена на поредица нападения, включително  през април и още един през декември в църква в Кайро, при която загинаха над 75 души, а десетки бяха ранени. Отговорност за тях пое египетският клон на групировката \"Ислямска държава\", който се закани, че ще има още атаки.В края на миналия месец , като сред целите на визитата му бе и да демонстрира подкрепа за живеещите в тази страна с преобладаващо мюсюлманско население християни, които често стават мишена на нападения на ислямски екстремисти.Светият отец отдаде почит към жертвите на бомбения атентат от декември срещу църквата \"Свети Петър\" в Кайро, разположена недалеч от катедралата \"Свети Марк\", седалището на Коптската православна църква.След посещението на папата египетският клон на \"Ислямска държава\" се закани да увеличи нападенията срещу християните, призовавайки мюсюлманите да стоят далеч от християнски събирания и западни посолства, тъй като те ще се разглеждат като цели на групировката.Египетските копти, най-голямата християнска общност в Близкия изток, нееднократно са се оплаквали от дискриминация, както и от открити атаки, извършвани от мюсюлманското мнозинство.", "date": "2017.05.26", "title": "Неизвестни нападатели убиха над двадесет християни в Египет"}
{"url": "http://www.dnevnik.bg/sport/2017/05/26/2978439_cska_predstavi_ekipite_si_za_noviia_sezon/", "text": "Състезаващият се в Първа лига ЦСКА представи днес екипите, с които ще се състезава през следващия сезон - 2017/2018 г. Символично новата екипировка беше показана на клубния сайт на червените в 19.48 ч.Титулярният екип ще е червени фланелки, бели гащета и червени чорапи. Резервният ще включва бели фланелки, червени гащета и бели чорапи. Третият екип за следващия сезон е изцяло в черно с червени вертикални линии.\"С тези екипи отборът на ЦСКА ще излезе в предстоящите битки по терените в България и Европа\", заявиха от клуба при представянето на екипировката. Освен състезателните екипи бяха показани и тренировъчните анцузи и екипи за следващия сезон.От следващата седмица всеки желаещ ще може да си поръча от новите екипи през онлайна магазина на официалния сайт на червените.", "date": "2017.05.26", "title": "ЦСКА представи екипите си за новия сезон"}
{"url": "http://www.dnevnik.bg/sport/2017/05/26/2978449_manchestur_siti_privleche_bernardo_silva_ot_monako_za/", "text": "Полузащитникът на \"Монако\" Бернардо Силва е първото ново попълнение в лятната селекция на \"Манчестър сити\". 22-годишният футболист премина днес медицински прегледи, а договорът му с \"гражданите\" ще влезе в сила от 1 юли.Финансовите параметри на сделката не бяха обявени, но според \"Би Би Си\" и \"Скай спорт\" \"Манчестър сити\" ще плати 43 милиона паунда за португалския национал. Договорът на младия плеймейкър ще е за пет сезона.\"Вече съм част от един от най-големите клубове в света. Това е невероятна възможност. Нямам търпение да дам най-доброто от себе си за отбора и да му помогна да постигне своите цели. Когато имаш шанс да тренираш под ръководството на Пеп Гуардиола, няма как да кажеш не\", заяви Силва.Португалецът направи страхотно впечатление с изявите си през изминалия сезон. Той записа 11 гола и 12 асистенции в 58 мача и имаше основна заслуга \"Монако\" да спечели титлата във Франция за пръв път от 17 години насам и да стигне до полуфиналите на Шампионската лига.Силва е продукт на академията на \"Бенфика\", но изиграва само един мач за мъжкия отбор, преди да премине под наем в \"Монако\" през 2014 г. На следващата година \"монегаските\" платиха 15.75 милиона евро, за да го привлекат за постоянно.", "date": "2017.05.26", "title": "\"Манчестър сити\" привлече Бернардо Силва от \"Монако\" за 43 млн. паунда"}
{"url": "http://www.dnevnik.bg/sport/2017/05/26/2978431_finalut_na_shampionskata_liga_shte_se_igrae_pod_pokriv/", "text": "Подвижният покрив на стадиона в Кардиф ще бъде спуснат за финала на Шампионската лига между \"Реал\" (Мадрид) и \"Ювентус\" на 3 юни. Официалните тренировки на двата отбора на 2 юни също ще се проведат под покрив, а решението на домакините е взето от съображения за сигурност.\"Предоставянето на безопасно, сигурно и запомнящо се събитие за всички участници, най-вече отборите и феновете, винаги е било основната цел на организационния комитет на Кардиф 2017 и УЕФА\", се казва в изявлението на футболната асоциация на Уелс (FAW).Това ще е първият в историята финал на Шампионската лига, който няма да се играе под открито небе. \"Решението за затварянето на покрива е взето от FAW, след като бяха взети под внимание препоръките, направени от властите през последните седмици\", допълват от уелската футболна асоциация.Двата отбора са били уведомени днес за решението на организаторите.Финалът ще се проведе при засилени мерки за сигурност, след като заради  премиерът на Великобритания Тереза Мей обяви максимално ниво на терористична заплаха.По тази причина в Кардиф няма да има и традиционните фензони на открито. Очаква се в уелската столица да пристигнат около 170 000 фенове на \"Реал\" и \"Ювентус\", а за опазването на реда и сигурността ще бъдат ангажирани 15 000 полицейски служители.", "date": "2017.05.26", "title": "Финалът на Шампионската лига ще се играе под покрив от съображения за сигурност"}
{"url": "http://www.dnevnik.bg/sport/2017/05/26/2978335_sevilia_razreshi_na_sampaoli_da_napusne_za_da_poeme/", "text": "\"Севиля\" се раздели със своя старши треньор Хорхе Сампаоли и му позволи да поеме националния отбор на Аржентина. 57-годишният специалист си тръгва само след един сезон начело на испанския клуб и година преди изтичането на договора му.Аржентинската футболна асоциация (АФА) ще плати неустойка на андалусийци, която според испанските медии е на стойност 1.5 млн. евро.\"Стойността на клаузата за прекратяване на договора с треньора не беше обсъждана по никакъв начин в преговорите между \"Севиля\" и АФА. Всички страни са доволни от споразумението\", се казва в изявлението на \"Севиля\".Сампаоли беше спряган за селекционер на Аржентина още след уволнението на Едуардо Бауза през април. Треньорът на \"Севиля\" беше и сред вариантите за заместник на Луис Енрике в \"Барселона\", където се насочиха към наскоро разделилия се с \"Атлетик\" (Билбао) Ернесто Валверде.Под ръководството на Сампаоли \"Севиля\" завърши четвърти в Примера дивисион и достигна до осминафиналите на Шампионската лига. Аржентинският специалист изведе андалусийци в 52 мача, в които записа 26 победи, 12 равенства и 14 загуби.Аржентина ще е вторият национален отбор в кариерата на Сампаоли, който впечатли с представянето си начело на Чили. Той изведе чилийците до осминафиналите на световното първенство през 2014 г. и триумф в Копа Америка през 2015 г.", "date": "2017.05.26", "title": "\"Севиля\" разреши на Сампаоли да напусне, за да поеме Аржентина"}
{"url": "http://www.dnevnik.bg/sport/2017/05/26/2978451_slaviia_napravi_goliama_krachka_kum_oceliavaneto_v/", "text": "\"Славия\" направи голяма крачка към оцеляването в Първа лига след победа с 1:0 при гостуването на \"Нефтохимик\". Белите взеха комфортен аванс преди реванша в София на 29 май с попадение на Георги Йомов още в деветата минута на двубоя в Бургас.Победителят от този плейоф ще запази мястото си в Първа лига през следващия сезон, а загубилият ще играе бараж за оставане в елита срещу отбора, който завърши на трето място от Втора лига.По-рано днес в първия плейоф във втората осмица \"Монтана\" и \"Локомотив\" (Горна Оряховица) завършиха 1:1. Тези два отбора ще определят кой ще изпадне директно и кой ще играе бараж със завършилия на второ място във Втора лига.Младият състав на \"Славия\" показа много дисциплинирана и организирана игра и категорично надигра доста по-опитната селекция на \"Нефтохимик\" в тактическо отношение.В деветата минута белите отнеха топката в центъра на терена и организираха скоростна контраатака. Сердер Сердеров беше изведен на левия фланг и центрира към вратарското поле, където Йомов изпревари централните бранители на домакините и отблизо не остави шансове на вратаря Янко Георгиев.След гола футболистите на \"Славия\" се прибраха в своята половина и показаха доста стабилна игра в защита. През второто полувреме столичани имаха и добри възможности да постигнат по-категоричен успех, с който да предрешат реванша, но ги пропуснаха.\"Заслужена победа. От първото полувреме съм много доволен, от второто - не толкова, защото не бяха спазени някои тактически указания, които дадох на почивката. В реванша трябва да покажем по-добър футбол\", коментира треньорът на \"Славия\" Златомир Загорчич след двубоя.", "date": "2017.05.26", "title": "\"Славия\" направи голяма крачка към оцеляването в Първа лига"}
{"url": "http://www.dnevnik.bg/sviat/2017/05/26/2978456_enes_kanter_kum_erdogan_ne_mojete_da_me_hvanete/", "text": "Енес Кантер, турската звезда от NBA, на когото властите в Турция отнеха задграничния паспорт, остро критикува реакцията срещу него по социалните мрежи и твърденията в проправителствени издания, че е издадена заповед да арестуването му.\"Не можете да ме хванете! Не си губете времето. Така или иначе ще дойда по собствена воля, за да се изплюя на грозните ви, изпълнени с омраза, лица\", написа той в профила си в \"Туитър\". Към съобщението е прикачена снимка на статия във в.\"Сабах\" за заповедта за арест. Кантер, който играе в Оклахома сити, не крие критиките си срещу президента Реджеп Тайип Ердоган.Миналата седмица той бе задържан в Румъния, защото се оказа, че Анкара е анулирала паспорта му. Той се върна в САЩ в неделя, а в понеделник организира пресконференция, на която нарече президента \"Хитлер на нашия век\".Кантер пътуваше във връзка с благотворителна кампания. Той притежава зелена карта, позволяваща му да работи в САЩ за неограничено време, обяснява \"Ройтерс\".Според статията в \"Сабах\" баскетболистът е бил обявен от турски съд за \"беглец\", тъй като подкрепял Фехтуллах Гюлен. Разследването срещу него се водело от прокурори в Истанбул. Съдът приел, че Кантер бил използвал ByLock - приложение за комуникация, за което властите твърдят, че е използвано изключително от заговорниците за опита за преврат. Кантер одобрявал в съобщенията си превратаджиите, допълва \"Сабах\", а след като на няколко пъти не се отзовал на призовки да свидетелства, съдът го обявил за беглец от правосъдието.Прокурорите поискали от правосъдното министерство да издаде искане за международна заповед за задържане, която да попречи на Кантер да пътува, казва още изданието.", "date": "2017.05.26", "title": "Енес Кантер към Ердоган: Не можете да ме хванете!"}
{"url": "http://www.dnevnik.bg/razvlechenie/2017/05/26/2978454_sreshtata_trjudo_-_makron_razvulnuva_internet/", "text": "Двама млади и симпатични лидери на две световни сили се разходиха заедно в градините на един сицилиански град и ангажираха вниманието на голяма част от интернет-потребителите с това, колко добре изглеждат заедно.Премиерът на Канада Джъстин Трюдо и новоизбраният президент на Франция Еманюел Макрон са снимани сред живописните градини на Таормина - сицилианското градче, където лидерите на най-развитите държави в света обсъждаха вчера борбата с тероризма. Вместо тази тема обаче потребителите на \"Туитър\" и други интернет мрежи коментираха, че двамата изглеждат чудесно заедно.Срещата на Г-7 в Сицилия се състоя дни след терористичната атака в британския Манчестър, а темата за сигурността измести дебатите за Северна Корея и икономиката на по-заден план.\"Френско-канадското приятелство има ново лице\", каза Макрон, след разговора, а по-късно, след като видеото започна многократно да се споделя, добави в \"Туитър\", че двамата с Трюдо са готови да посрещнат предизвикателствата на своето поколение, между които тероризма, климата и икономическото сътрудничество.Преди време интернет-потребителите се бяха развълнували от  преди тя да поеме официална позиция в неговия екип.Джъстин Трюдо се радва на вниманието на интернет-потребителите още с поемането на премиерския пост през 2015 г., когато. Шест години по-младият Макрон пък покори по-романтичната част от тях с", "date": "2017.05.26", "title": "Срещата Трюдо - Макрон развълнува интернет"}
