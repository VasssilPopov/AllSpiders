{"url": "https://www.dnevnik.bg/bulgaria/2018/11/05/3340444_zam-ministurut_na_pravosudieto_e_uvolnen_ot/", "text": "Заместник-министърът на правосъдието проф. Николай Проданов днес е бил дисциплинарно уволнен като преподавател във Великотърновския университет (ВТУ), защото не си изпълнява задълженията във висшето училище, информира БНР. Това се вижда от подписано от ректора проф. Христо Бонджолов съобщение на сайта на университета. В него се намеква, че Проданов е замесен в история за разпространена чрез медийни публикации информация за незаконни свидетелства за учителска правоспособност на 170 италиански граждани, издадени от учебното заведение. Назначението на Проданов в правосъдното министерство беше от квотата на \"Обединените патриоти\". \"С изненада прочетохме тиражирана информация, че Великотърновският университет е aнулирал свидетелства за педагогическа квалификация и е подал неверни данни в Националната агенция за oценяване и акредитация. Няма незаконно записани студенти, на които е издадено свидетелство за учителска правоспособност, включително и от Италия. Има обаче заповед за дисциплинарно уволнение с дата 5 ноември 2018 г. на проф. Николай Проданов като преподавател, който не си изпълнява задълженията във Великотърновския университет, но не и като зам.-министър на правосъдието. Можете сами да прецените кой организира тази акция срещу Великотърновския университет в навечерието на тържественото честване на 55-годишнината от неговото основаване\", се казва на сайта на университета.", "date": "2018.11.05", "title": "Зам.-министърът на правосъдието е уволнен от Великотърновския университет"}
{"url": "https://www.dnevnik.bg/politika/2018/11/05/3340152_upravliavashtite_ne_predlagat_shef_na_bjuroto_za/", "text": "Управляващите партии ГЕРБ и \"Обединени патриоти\" нямат номинации за нов председател на Националното бюро за контрол на специалните разузнавателни средства (НБСРС). В последния ден ГЕРБ е внесла кандидатурата на досегашния член на бюрото Огнян Атанасов, но го предлага за нов мандат като редови член, научи \"Дневник\" от свои източници. Депутатите от \"БСП за България\" са номинирали за ръководния пост досегашния председател на бюрото Бойко Рашков. В лично качество, а не от името на парламентарната група на \"Обединени патриоти\", лидерът на \"Атака\" Волен Сидеров е издигнал за председател на бюрото досегашния му член Огнян Стоичков, но това може да се приеме за нарушение на процедурните правила. Според тях предложения за членове на бюрото могат да внасят само парламентарни групи, не и отделни депутати. ДПС е предложила Илко Димитров Желязков да влезе в бюрото за контрол на СРС, но засега не е известно за коя позиция. Човек със същите имена бе обявен за агент на бившата \"Държавна сигурност\" от Комисията по досиетата през м.г., когато бяха разкрити  и мената на членовете на управителни, контролни и надзорни органи на търговски дружества, получили привилегировани лихвени условия от Корпоративна търговска банка (КТБ).  Комисията посочи Желязков за член на съвета на директорите на \"ТЕЦ Марица Изток 2\". Депутатите от \"БСП за България\" издигат за нов мандат, но като редови член на бюрото - Илия Ганев. Колегите им от \"Воля\" предлагат Пламен Колев Иванов. Срокът за номинациите изтече днес. Новите кандидатури ще бъдат обявени на сайта на Народното събрание утре. За момента се вижда само тази на Огнян Стоичков. Бюрото има петима членове с петгодишен мандат, двама от които се избират за председател и заместник-председател. В момента институцията има само четирима члена, след като през март беше отстранен зам.-председателят Георги Гатев. Мандатът им изтича на 19 декември. Настоящият състав на бюрото беше избран през 2013 г. на принципа на партийни квоти според мнозинството в парламента. Председателят Бойко Рашков и Илия Ганев са от квотата на БСП, Огнян Стоичков беше депутат от \"Атака\", а Огнян Атанасов е номинация на ГЕРБ. Отстраненият зам.-председател Георги Гатев беше номиниран от квотата на ДПС. През последната година и половина, след отстраняването на Гатев, работата на бюрото се затрудни. През април 2018 г. беше провалена процедурата за избор на нов зам.-шеф, след като нито една парламентарна група не внесе номинации за поста. Председателят на бюрото Бойко Рашков заяви, че останалите трима членове не желаят да ходят на проверки, дори не идват на работа, така че контролът върху подслушванията е практически блокиран. През декември 2017 г. Рашков обяви пред парламента факти за сериозни проблеми в работата на органите, използващи и прилагащи СРС. Парламентарното мнозинство го обвини, че създава безпочвени страхове, и игнорира твърденията му.", "date": "2018.11.05", "title": "Управляващите не предлагат шеф на бюрото за подслушванията, БСП издига Бойко Рашков"}
{"url": "https://www.dnevnik.bg/politika/2018/11/05/3340378_karakachanov_si_otmeni_reshenieto_za_remont_na_su-25/", "text": "Министърът на отбраната Красимир Каракачанов е отменил в петък заповедта си, с която избра беларуската компания \"558-ми авиоремонтен завод\" за изпълнител на поръчката за ремонт на 14 бойни самолета Су-25.  Той е направил това заради неяснота около офертата на беларуската фирма, тъй като в нея се посочвало, че тя важи само при цялостен ремонт на самолетите, а не за отделни части, като най-вероятно Каракачанов не е забелязал неяснотата на офертата при предишната си заповед.  По-късно през деня от министерството на отбраната изпратиха до медии позиция, в която уточняват, че процедурата за възлагане на обществената поръчка не е спряна, а Каракачанов е използвал правото си като възложител да даде указания на комисията за провеждане на преговори с ОАО \"558 Авиационен ремонтен завод\". Първоначалното ценово предложение на единствения участник в процедурата - \"558-и Авиационен ремонтен завод\" беше за 132 484 980 евро (без ДДС) според доклада на комисията по търга в Министерството на отбраната. Това са близо 260 млн. лв. без ДДС, или почти 311 млн. лв с ДДС. След преговори е постигнато намаляване до 73 665 500 евро без ДДС или 144 053 074 млн. лв без ДДС. \"Настоящата оферта за отстъпки е валидна при сключване на договор за изпълнение на цялостни услуги — възстановяване на летателната годност на самолета с извършване на доработки и ремонт на всички негови компоненти, а не и за отделни работи/доставки (ремонт на самолета, доработка, ремонт на двигателя и др.)\", цитира частта от офертата Каракачанов. Според него това \"предложение в своята същност създава неяснота във волеизявлението на участника\". Каракачанов връща доклада на комисията с указания да бъдат проведени нови преговори с \"558 Авиационен ремонтен завод\", \"като достигне до конкретна оферта, без вариантност на предложението\". Обществената поръчка бе обявена за за 41 млн. лв. без ДДС, колкото е сумата, която може да бъде похарчена от Министерството на отбраната. В документите към поръчката пише, че тази сума може да се увеличи до 82.5 млн. лв (без ДДС) след решение на правителството. Над тази сума е необходимо решение на парламента. В документите за процедурата на Министерството на отбраната обаче се вижда, че тези над 80 млн. лв вече са прогнозирани по години, като общата сума за първите две от четиригодишното рамково споразумение е почти 43.7 млн. лв без ДДС. От БСП също атакуваха намерението на Каракачанов да ремонтира самолетите в Беларус, тъй като българският завод \"Авионамс\"  имал лиценз за ремонт на СУ-25 .", "date": "2018.11.05", "title": "Каракачанов си отмени решението за ремонт на Су-25"}
{"url": "https://www.dnevnik.bg/razvlechenie/2018/11/05/3340336_the_prodigy_nie_ne_sme_retro_grupa/", "text": "The Prodigy се завърнаха със седмия си албум No Tourists, който разчита на стария звук на групата, а покрай неговото излизане Лиъм Хаулет издаде някои тайни от историята на формацията, пише \"Гардиън\". Например видеоклипът на едно от най-известните парчета на бандата Firestarter, е плод на чиста случайност, след като той е \"бракувал\" първоначалния видеоклип. \"Вероятно сме изхвърлили четири или пет завършени видеоклипа\", признава Хаулет. Според него първоначалното видео е било отвратително и не е било достатъчно добро за песента. \"В оригиналната версия Кийт Флинт беше в усмирителна риза и тупкаше една топка - тотална безсмислица. Това струваше 100 хиляди паунда и просто го изхвърлих в кошчето\", споделя Хаулет. За ужас на лейбъла на групата XL Recоrdings цялото време и средства, пръснати по въпросното видео, са могли да доведат до сериозни финансови последствия за всички замесени. Хаулет обаче \"звъннал тук-там\" и успял да убеди режисьора Уолтър Стърн, с когото били работили заедно преди. \"В онези времена видеоклиповете струваха доста повече, а мисля, че ни бяха останали само 20 хиляди паунда, така че помолих Уолтър дали би ни помогнал\", признава Хаулет. Той допълва, че видеото е черно-бяло не поради друга причина, а защото не са могли да си позволят то да е цветно. Естествено, днес дори не бихме си помислили застрашително изглеждащият Кийт Флинт да танцува в цветен изоставен тунел от лондонското метро, но Хаулет твърди, че това не е било съзнателно решение. \"Така се случваха нещата с нас - много спонтанно. Ние се пускаме по течението на това, което ни караше да се чувстваме добре, и това, което беше истинско.\" Докато оригиналният видеоклип бил заснет за 4 снимачни дни, новият бил създаден едва за ден. \"Всички пъшкахме, всеки се оплакваше, че ще се натровим от азбеста от тунела, но резултатът е страхотен\", разказва Хаулет. За късмет Лиъм Хаулет не е имал подобно преживяване с видеоклипа на Smack My Bitch Up. Той признава, че е влязъл в сериозни спорове с шведския режисьор на видеото Йонас Акерлунд. Но това било просто защото гледал клипа, преди да бъдат добавени ефектите при постпродукцията \"Това беше просто едно момче или момиче, което обикаля с камерата, и липсваха ефектите, придаващи наркотична атмосфера.\" Въпреки това, когато видял края на видеото, бил приятно изумен. Слушането на седмия албум на The Prodigy носи усещане за комфорт и интимност - вероятно странно постижение за група, известна с предпочитанията си към агресивните електронни звуци, пише \"Гардиън\". След отзивите на критиката Лиъм Хаулет е категоричен и отрича, че The Prodigy са ретро група. За него всяка песен трябва да носи усещане за свежест. На него не му допада, когато музикалните банди се движат по гребена на вълната и правят единствено това, което е популярно в момента. \"Ние не сме група, която се срамува от корените си\", казва Хаулет. \"Ние притежаваме този звук, ние го създадохме. Ние не искаме да се преоткриваме, защото сме щастливи с това, което сме\", допълва той. Групата, която възниква като част от рейв сцената през 90-те години на миналия век, винаги е била част от контракултурата. В същото време The Prodigy винаги са поддържали дистанция спрямо политиката. \"Ние не сме политическа група, ние сме ескейпистка група\", обявява Лиъм Хаулет. \"Не искаме да проповядваме нашите убеждения на хората от сцената\", допълва той. И все пак той добавя, че No Tourists е за \"сегашния климат\". За него в албума става дума за това как човек не трябва да се удавя в така наречения \"туристически път\", защото хората са станали мързеливи и трябва да излязат извън пътя и да поразгледат какво се крие там. Пред \"Гардиън\" Лиъм Хаулет, който от 16 години е женен за вокалистката на All Saint Натали Апълтън, признава и че от години е почитател на филмите на ужасите. \"Мисля, че някой ден ще направя саундтрака на някой от тях - просто трябва да намеря точния филм\", завършва той.", "date": "2018.11.05", "title": "The Prodigy: Не сме ретро група"}
{"url": "https://www.dnevnik.bg/bulgaria/2018/11/05/3340368_ginka_vurbakova_moje_da_vleze_v_nadzorniia_suvet_na/", "text": "Чешката енергийна компания ЧЕЗ предложи кандидат-купувачът на българския ѝ бизнес Гинка Върбакова и свързани с нея хора да влязат в надзора на българския клон на дружеството. Условието това да стане е фирмата \"Инерком\" на Връбкова да придобие 67 на сто от дружеството, съобщава \"Медиапул\". Решението идва само няколко дни след в тория отказ на Комисията за защита на конкуренцията  (КЗК) да разреши сделката между двете компании. На 27 ноември в София е насрочено извънредно общо събрание на акционерите. На него най-вероятно ще бъдат предложени промените в надзора на \"ЧЕЗ Електро\", която отговаря за българския бизнес на чешкото дружеството. По първоначални данни ще бъдат освободени четирима чехи, а техните места ще бъдат заети от Върбакова, Маринела Пенева, която е в съвета на директорите на четири от дружествата на групата \"Инерком\", Екатерина Маркочова-Стоянова, която е придобила фотоволтаичния бизнес на Върбакова и вече е едноличен собственик на \"Солар енерджи грийн\", както и Илиян Скарталов, който е сред консултантите по сделката с ЧЕЗ. Не се предвижда смяната на сегашните български членове на надзора – Любомир Чакъров, Георги Константинов и Христо Петров.", "date": "2018.11.05", "title": "Гинка Върбакова може да влезе в надзорния съвет на \"ЧЕЗ Електро\""}
{"url": "https://www.dnevnik.bg/sport/2018/11/05/3340382_beroe_produlji_gonitbata_na_vodachite_s_uspeh_sreshtu/", "text": "Берое\" запази дистанцията с първите три отбора в класирането след успех срещу \"Славия\". Отборът от Стара Загора спечели домакинството си с 2:0 в последния мач от 14-я кръг в Първа лига. В герой за \"Берое\" се превърна бразилецът Вандерсон Виана, който вкара по един гол в двете полувремена. С успеха си тимът на Александър Томаш остава четвърти с 27 точки. \"Берое\" изостава с пет точки от третия ЦСКА, но води с четири пред \"Ботев\" (Пловдив). \"Славия\" е девети с 16 точки. Срещата противопостави два от отборите, които преминаха през драма с дузпи в осминафиналите за Купата на България преди седмица. \"Берое\" отпадна от \"Ботев\", а \"Славия\" приключи защитата на титлата след поражението от \"Лудогорец\". Двубоят можеше да се развие в друга посока, като \"Славия\" пропусна да изненада съперника си още в първата минута. Галин Иванов даде начало на бърза контраатака за белите, която завърши с удар в напречната греда на Милен Гамаков. \"Берое\" бързо наложи надмощие с действия по фланговете. Защитниците на \"Славия\" трудно противодействаха на бързите набези на Вандерсон и Мешка. В 14-ата минута комбинация между двете крила завърши с гол. Вандерсон вкара първото си попадение за сезона след остро подаване зад отбраната на Мешка. Няколко минути по-късно Георги Петков спаси отбора си. Вратарят на \"Славия\" се намеси отлично при удари на Борислав Цонев и Мешка. Гостите трудно стигаха до възможности за гол. Най-деен за \"Славия\" беше Иванов, но неговите усилия не бяха достатъчни. В началото на втората част голмайсторът на \"Берое\" Мартин Камбуров можеше да запише гол в пети пореден мач от първенството, но стреля над вратата. Впоследствие нападателят имаше нова възможност да отбележи, но ударът му беше спасен от Петков. Интригата в двубоя приключи в 74-ата минута с втория гол на Вандерсон. Бразилецът надбяга с лекота Александър Станисавлевич и отбеляза с диагонален удар. В заключителните минути Георги Йомов от \"Славия\" уцели греда.", "date": "2018.11.05", "title": "\"Берое\" продължи гонитбата на водачите с успех срещу \"Славия\""}
{"url": "https://www.dnevnik.bg/sviat/2018/11/05/3338980_kakvo_shte_se_promeni_ako_demokratite_si_vurnat/", "text": "Почти всеки аспект от остатъка от мандата на президента Доналд Тръмп бързо ще бъде променен, ако Демократическата партия си върне контрола над долната камара на парламента във Вашингтон. На 6 ноември американците са призовани да гласуват за изцяло нов състав на Камарата на представителите и за една трета от този на Сената. Както резултатите през последните десетилетия, така и прогнозите - макар и с намаляваща вероятност - сочат, че републиканците конгресмени най-вероятно ще са новото малцинство. Промяната, която се последва, ще засегне от данъчни промени през \"руското\" разследване на Робърт Мюлър до външната политика и подозренията за конфликт на интереси на Тръмп и негови приближени. Разследващите комисии ще се активизират - Партията с мнозинство в долната камара или Сената получава повече средства и персонал за разследвания, отколкото опозицията. - Към демократите се очаква да преминат местата на председатели на Комисията за надзор и правителствени реформи, Комисията за правосъдие, Комисията за съставяне на данъчни промени, Комисията по въпросите на разузнаването и др. Няма планове за създаване на специална временна комисия, която да обедини усилията на отделните разследвания, свързани с Тръмп. - Комисиите ще се организират и наемат персонал през януари, така че реалните им действия ще започнат през февруари, когато ще има по-ясна представа и за сроковете, които са поставени за отчитане на дейността им. Лидери на демократите, както и предполагаемите бъдещи председатели на комисиите от тази партия вече обсъждат обхвата и последователността на разследванията, ако овладеят Камарата на представителите. Някои от тях не крият, че имат амбицията да възстановят Конгреса като \"равнопоставена част от управлението и балансьор, удържащ имперското и капризно поведение на президента\". Няма да има опит за импийчмънт (засега) - По време на предизборната кампания лидерите на демократите няколко пъти заявиха, че не планират започване на процедура за отстраняване на президента. - Това може да е временно - докато бъдат публикувани заключенията на комисията на специалния разследващ прокурор Робърт Мюлър за това дали, каква и доколко е имало руска намеса в предизборната кампания от 2016 г. и наговаряли ли са се от екипа на кандидат-президента Тръмп с руснаците. Да научим най-после какви данъци е плащал Тръмп Сред водещите приоритети може да се окаже натиск най-после президентът да разкрие какви и колко данъци е плащал през годините. Тръмп отказва да последва тази доброволна традиция. - Комисията към Камарата на представителите, занимаваща се с данъчните закони и регулации, може да изиска тази информация от министъра на финансите Стивън Мнучин. - След това комисиите по въпросите на разузнаването и за правосъдието могат да се заровят в данните, за да проверят дали Тръмп е извлякъл някаква полза от чужденци или от бизнес връзки с Русия. По-строг надзор над действията на Тръмп и Белия дом - Комисията за надзор и правителствени реформи към Камарата на представителите ще бъде оглавена от конгресмена Илайджа Къмингс. Тя притежава изключително широки правомощия за надзор и може да проверява всяка федерална агенция, служител или компания. - Къмингс каза за \"Ройтерс\", че ще приложи \"двустепенен подход\" - от една страна, ще проверяват бизнеса на президента и потенциалния му конфликт на интереси, докато в същото време оперативно преглеждат инициативи на администрацията, свързани с цените на лекарствата, ограничаване достъпа на избиратели до гласуване или въпроса за преброяването на населението през 2020 г., в който анкетираният е питан дали има американско гражданство. - Досега демократите са поискали 64 пъти да бъдат изслушани в комисията различни теми и лица, което републиканското мнозинство в нея е отхвърлило. Тези искания очертават и приоритетите на демократите, сред които са отнемането или предоставянето право на достъп до класифицирана информация, както и как Джаред Къшнър, зет на президента и ключов негов съветник, използва личната си електронна поща. Да не забравяме 2020 г. - Демократите няма да забравят, че им предстоят президентски избори само след две години. Това означава, че ще опитат да получат подкрепа за някои от инициативите си и от републиканците, за да не изглеждат те като партизанщина. Така и Тръмп ще има по-малко основания да ги напада, че преследват единствено партийните си интереси. - Мич Макконъл, лидерът на републиканското мнозинство в Сената, каза за \"Ройтерс\", че има опасност разследванията на демократите \"да напомнят за края на 90-те години, когато мислехме, че е политически добра идея да свалим Бил Клинтън с импийчмънт и избирателите много ни се ядосаха и го съжалиха\". Външната политика - Ако за пръв път от 2011 г. насам си върнат мнозинството в Камарата на представителите, демократите ще имат повече контрол над законодателните инициативи и решенията как да се финансират те, а това би било сериозно предизвикателство към идеите на Тръмп и администрацията му в следващите две години и плановете му за преизбиране през 2020 г. Сенатът, който е по-вероятно да остане в ръцете на републиканците, ще балансира новата ситуация, тъй като съгласието му е нужно за всеки нов закон.  - Доминирана от демократите Камара на представителите би съхранила статуквото в отношенията с Китай и Иран, но може да втвърди политиката към Русия, Саудитска Арабия и Северна Корея, твърдят източници на \"Ройтерс\" от Конгреса. Конгресмените демократи ще трябва да работят със Сенат в ръцете на републиканците, но в долната камара те ще ръководят комисиите по външна политика, отбрана и разузнаване и така ще могат да контролират законодателния процес и да организират изслушвания по важни теми. Демократите планират нови разследвания, включително за бизнес връзки и конфликт на интереси на Тръмп в отношения с руснаци и Русия. Ще се работи за нови мерки срещу Москва заради намесата ѝ в американската политика, агресията в Украйна и ролята ѝ в Сирия. Това включва нови санкции, включително срещу руски държавен дълг, както и натиск Тръмп да разкрива какво си говори с Путин и да прилага обширния набор от контрамерки, предвидени в закона от август 2017 г. Ще има повече изслушвания и искане на повече информация какво върши администрацията на Тръмп, но няма да последва съществена промяна в политиката спрямо Пекин. Критиците на Китай и сега са сред двете партии. Демократът Адам Шиф например, който може да оглави Комисията по разузнаването в Камарата на представителите, подкрепя призиви на републиканците да се третират като заплаха за националната киберсигурност компании като ZTE Corp, Huawei Technologies и китайските смартфони. Не е ясно дали ще има нови търговски санкции - и демократи, и републиканци са разделени в отношението дали те защитават работни места в САЩ, или има по-голяма полза от свободната търговия. Задачата на демократите е деликатна - те искат да получат повече информация дали на срещите на Тръмп и държавния секретар Майк Помпео с Ким Чун Ун не са давани прекалени обещания от американска страна в името на постигане на \"велика сделка\", но и не искат да създадат впечатление, че се месят в дипломация, която цели да предотврати ядрен сблъсък. Демократите се ядосаха от оттеглянето от Тръмп от международната ядрена сделка, постигната през 2015 г. по времето на президента Барак Обама. Но те не могат да направят почти нищо за промяна на политиката, докато републиканците са в Белия дом. Новото мнозинство ще се опитва и да не изглежда приятелски настроено към Техеран най-вече заради открито враждебното отношение на Израел. Премиерът Бенямин Нетаняху работи във все по-тесни контакти с републиканците и Тръмп, а Израел и неговата сигурност са водещ приоритет и на двете големи партии в САЩ.", "date": "2018.11.05", "title": "Какво ще се промени, ако демократите си върнат долната камара на парламента в САЩ"}
{"url": "https://www.dnevnik.bg/zelen/2018/11/05/3340103_zasho_hubavoto_vreme_v_germaniia_e_losha_novina_za/", "text": "Лоши новини за \"Газпром\". Благоприятните климатични условия в Германия тази година още повече ускориха процеса на изтласкване на фосилните енергоизточници. Търсенето на руски газ намаля. Делът на възобновяемите енергийни източници за производство на електроенергия в Германия е достигнал 38 процента през първите девет месеца на 2018 г. Това съобщават Федералното сдружение на фирмите за електро- и водоснабдяване (BDEW) и Центърът за изследване на слънчевата енергия и водорода в Баден-Вюртемберг (ZSW). По техни предварителни изчисления от януари до септември в Германия са били произведени близо 170 милиарда киловатчаса електроенергия от възобновяеми енергийни източници. Същевременно делът на електроенергията, произведена от кафяви каменни въглища, е намалял със 7 процента и съставлява 172 милиарда киловатчаса. По този начин Германия е на път да се раздели с каменните въглища като основен източник на електроенергия още през тази година. За отбелязване е, че германските ТЕЦ-ове внасят най-много каменни въглища от Русия. Ролята на газовите електростанции намалява  Германското правителство обяви своята политическа цел за последователно съкращаване на дела от каменни въглища до пълния отказ от тях в дългосрочна перспектива. В рамките на борбата срещу глобалните климатични промени германското правителство иска до 2030 г. да увеличи дела на \"зеления ток\" до 65 процента. Това предполага теоретично засилване на позициите на природния газ в енергетиката, тъй като той е най-екологичен в сравнение с другите изкопаеми енергоносители. При това чисто технологически газовите електростанции могат да реагират много по-гъвкаво на краткосрочните колебания в търсенето. Затова представители на германския газов отрасъл и партньори на \"Газпром\" се опитват от години да позиционират природния газ като естествен съюзник на възобновяемите енергии, който може да замести ветрогенераторите и соларните електростанции при неблагоприятни метеорологични условия. На практика обаче делът на природния газ в германската електроенергетика остава сравнително скромен и е около 13 процента. Още повече че делът на произведеното от природен газ електричество е намалял с 8 процента за първите девет месеца до 59 милиарда киловатчаса. Тоест природният газ не успява да отвоюва части от пазара на каменните въглища и продължава да отстъпва пред възобновяемите енергийни източници. Вятърът е по-важен от природния газ Може да се предположи, че успехът на възобновяемите енергийни източници в Германия е свързан в значителна степен с необичайно горещото и слънчево лято. Производството на електроенергия от слънчеви колектори наистина е нараснало за първите девет месеца с почти 16 процента до 41 милиарда киловатчаса. Ключова роля обаче е изиграл вятърът. Издигнатите на сушата ветрогенератори са произвели почти 63 милиарда киловатчаса, което представлява ръст от 13 процента в сравнение със същия период на миналата година. По този начин ветрогенераторите в Германия за първи път са произвели повече електричество от газовите електроцентрали. Ако към тях се прибавят и разположените в морето ветрогенераторни паркове, става ясно, че за германската електроенергетика вятърът вече е много по-важен от природния газ. Намаленото използване на природен газ за производство на електроенергия води до това, че за \"Газпром\" от все по-голямо значение придобива пазарът за отопление. В резултат на това бизнесът на руската компания в Германия става все по-сезонен и все по-зависим от метеорологичните условия. По-точно казано, от студеното време. За съжаление вероятността за мразовити зими в условията на глобалното затопляне намалява. Но на какво тогава се дължи високият ръст на износа на руски природен газ за Германия - цели 11.2 процента, както съобщи \"Газпром\" в навечерието на срещата на президента Путин с представители на деловите среди от Германия? Едно от възможните обяснения е, че е имало засилено инжектиране на природен газ в многото германски подземни хранилища. Впрочем на 2 ноември агенция \"Интерфакс\" съобщи, позовавайки се на статистиката на \"Газпром\", че през октомври общият износ на природен газ за цяла Европа е намалял с 6 процента след осем месеца непрекъснат ръст. Работата обаче не е в метеорологичните колебания. Ценното на данните, публикувани от BDEW и ZSW, е в това, че нагледно илюстрират и потвърждават средносрочните и дългосрочните тенденции в германската електроенергетика. Затова и \"Газпром\" не се радва на хубавото време в Германия.", "date": "2018.11.05", "title": "Защо хубавото време в Германия е лоша новина за \"Газпром\""}
{"url": "https://www.dnevnik.bg/sviat/2018/11/05/3340391_raiuner_zatvori_bazata_si_v_aidhoven_zadulbochavaiki/", "text": "Нискотарифната компания \"Райънер\" (Ryanair) затвори базата си в Айндховен, задълбочавайки конфликта си с местния кабинен екипаж и пилоти. Миналата седмица холандски съд постанови, че тя не може да принуди екипа да се премести, но и че държавата не може да предотврати затварянето на клона. Според холандското право съкращенията на работници с дълъг стаж в компанията трябва да бъдат обект на преговори. Съдът реши, че \"Райънер\" трябва да продължи да изплаща заплатите на пилотите и да им осигури достатъчно полетни часове, за да запазят лицензите си. Според местни медии, днес компанията е уволнила 16 члена на кабинния екипаж, които са работили за нея по-малко от година (и нямат съответното право на защита), а около половината от 60-те останали служители са се съгласили да бъдат преместени в други бази. Според съда \"Райънер\" не е обяснила убедително защо е необходима тази стъпка и смята, че тя изглежда като отговор на присъединяването през последните месеци на холандски пилоти към стачки на авиокомпанията в няколко страни от Европа. Това е класифицирано като злоупотреба на работодател с власт, допълва \"Ройтерс\".", "date": "2018.11.05", "title": "\"Райънер\" затвори базата си в Айдховен, задълбочавайки спора с местните служители"}
{"url": "https://www.dnevnik.bg/bulgaria/2018/11/05/3340380_komisiiata_za_konkurenciia_shte_sravni_cenite_na/", "text": "След като в последните дни  в няколко града се проведоха протести срещу високите цени на горивата,  от Комисията за защита на конкуренцията (КЗК) обявиха, че започват проучване на пазара на горивата в страната. От антимонополната комисия уточняват, че са получили сигнал, че цената на горивото на бензиностанция във Велико Търново е съществено по-висока от тази на другите бензиностанции от същата верига в останалата част на България. КЗК отчита увеличение на цените на горивата в Пазарджик, Пловдив, Хасково, Бургас и в част от градовете в Северна и Северозападна България - Враца, Видин, Монтана, Велико Търново и др. От комисията подчертават, че са проследили и всички публикации в медиите по въпроса. \"В голяма част от статиите се коментира, че бензиностанциите в някои градове в България продават гориво на цени, които са  доста по-високи от средноевропейските , което също така не кореспондира и с тенденциите на чувствително понижение в цените на петрола на международните пазари\", пише в съобщението на КЗК до медиите. \"Предвид социално-икономическата значимост на горивата, както и прекият им ефект върху цялата българска икономика, комисията извършва постоянен мониторинг на публично достъпни факти и обстоятелства, имащи отношение към правоприлагането на Закона за защита на конкуренцията. Във връзка с изразените съмнения за евентуални непазарни причини за това увеличение, комисията намира за необходимо да бъде извършен детайлен анализ на функционирането на конкурентната среда на пазарите на производство и реализация на автомобилни горива в България, разгледана в контекста на цените на петрола в международен аспект, както и спазването на принципите, валидни за общия европейски пазар, като събере и актуализира информация относно динамичното развитие на конкурентната среда в сектора на автомобилните горива\", допълват от КЗК.", "date": "2018.11.05", "title": "Комисията за конкуренция ще сравни цените на горивата в България и Европа"}
{"url": "https://www.dnevnik.bg/photos/2018/11/05/3340404_fotogaleriia_protestut_sreshtu_valeri_simeonov/", "text": "Вече 15 дни майките на деца с увреждания протестират в няколко града в страната с искане за оставката на вицепремиера Валери Симеонов заради негови изказвания.", "date": "2018.11.05", "title": "Фотогалерия: Протестът срещу Валери Симеонов прерасна в автошествие"}
{"url": "https://www.dnevnik.bg/sport/2018/11/05/3340388_nadal_propuska_finalite_na_atp_i_shte_se_operira/", "text": "Рафаел Надал ще пропусне финалния турнир на АТП в Лондон. Испанецът обяви във \"Фейсбук\", че се възстановява от травма и ще използва това, за да претърпи и операция на глезена. Носителят на 17 титли от Големия шлем  пропусна турнира от сериите \"Мастърс\" в Париж миналата седмица . Той обясни, че заради травмата е щял да пропусне и финалите в Лондон, като е решил да \"използва момента\", за да реши и проблем с глезена си. \"Годината беше сложна - много добра като ниво на тениса, когато имах възможност да играя, и много лоша що се отнася до контузиите\", написа Надал във \"Фейсбук\".  Испанският тенисист уточни, че е направил всичко възможно, за да бъде в добра форма в края на сезона. \"Надявам се, че ще съм готов за следващия сезон. Благодаря на всички за подкрепата\", добави Надал. Отказването му от турнира в Париж предизвести  завръщането на Новак Джокович начело на световната ранглиста . Впоследствие сърбинът стигна финала в мастърса, но загуби от Карен Хачанов. Изявлението на Надал на практика подсказва, че той няма да участва и в мача в Саудитска Арабия. Предвиденият демонстративен двубой с Джокович  събуди коментари покрай напрежението около убийството на журналиста Джамал Хашокжи . Тази вечер беше изтеглен и жребият за финалите на АТП в Лондон. Новак Джокович ще играе в една група с Александър Зверев, Марин Чилич и Джон Иснър. При Роджър Федерер са Федерер, Доминик Тийм, Кевин Андерсън и Кей Нишикори.", "date": "2018.11.05", "title": "Надал пропуска финалите на АТП, Джокович ще играе със Зверев и Чилич в Лондон"}
{"url": "https://www.dnevnik.bg/sport/2018/11/05/3340303_srubski_igrach_na_junaited_otkaza_da_se_vkljuchi_v/", "text": "Халфът на \"Манчестър юнайтед\" Неманя Матич обяви, че няма да носи червеното цвете, което се поставя до сърцето по повод Деня на възпоменанието. Всяка година Великобритания почита всички загинали във военните конфликти на 11 ноември или най-близката неделя до датата. Клубовете от Висшата лига също го правят, поставяйки червения мак на своите фланелки в първите два уикенда на ноември. Сръбският играч на \"червените дяволи\" обаче обяснява, че това му напомня за бомбардировките над родината му през 1999 г. Матич беше единственият футболист, който не носеше червен мак върху екипа си при  гостуването на \"Борнемут\"  през уикенда. \"Напълно разбирам защо хората носят маковете. Уважавам правото на всеки да почете паметта на свои близки, които е загубил заради военен конфликт. За мен обаче това е спомен за атака, от която бях лично засегнат. Бях 12-годишно изплашено момче, живеещо във Врело, когато страната ми беше опустошена от бомбардировките през 1999 г. В миналото съм носил мак на своята фланелка, сега не чувствам, че е подходящо за мен да го правя\", написа халфът на \"Юнайтед\" в своя профил в \"Инстаграм\". Матич добавя, че не иска да показва неуважение към британските традиции, мотивирайки действията си като личен избор. \"Надявам се всички да разберат моите причини сега, когато ги обяснявам. Искам да се съсредоточа как да помогна на отбора ми във важните мачове, които предстоят.\"", "date": "2018.11.05", "title": "Сръбски играч на \"Юнайтед\" отказа да се включи в почитането на британските войници"}
{"url": "https://www.dnevnik.bg/ot_vas/novini_ot_vas/2018/11/05/3339216_curkvata_vuznesenie_hristovo/", "text": "Средновековните манастирски комплекси около София изградени през периода на Вторaта българска държава (1185-1396 г.) често са назовавани Средецка Света гора. Били са духовни средища, вдъхновени от устава и организацията на Атонската монашеска република. В своето тривековно съществуване територията на Самоковската митрополия е обхващала Самоковско, Благоевградксо, Дупнишко, Разложко. Енорийските църкви и манастири са били светите места, където се провеждала проповедническа, образователна и възпитателна дейност.", "date": "2018.11.05", "title": "Църквата \"Възнесение Христово\""}
{"url": "https://www.dnevnik.bg/sport/2018/11/05/3340274_fotogaleriia_cvetniiat_maraton_v_nju_iork/", "text": "В много цвят и добро настроение премина една от най-големите масови надпревари в света - маратонът в Ню Йорк. В състезанието се включиха над 50 хиляди участници.", "date": "2018.11.05", "title": "Фотогалерия: Цветният маратон в Ню Йорк"}
{"url": "https://www.dnevnik.bg/bulgaria/2018/11/05/3340417_komisiiata_po_pravosudie_v_evroparlamenta_prizova/", "text": "Комисията по граждански свободи, правосъдие и вътрешни работи на Европейския парламент призова тази вечер за възможно най-бързото приемане в Шенген на България и Румъния, съобщи пресслужбата на ЕП, цитирана от БТА. Евродепутатите от комисията призовават за пълно приемане на двете държави - със сухопътните, морските и въздушните граници. Те допълват, че осъществяваните сега гранични проверки при пътуване от и до Шенгенското пространство имат отрицателно икономическо въздействие. Призивът е отправен към Съвета на Европейския съюз, като се отбелязва, че постепенното отпадане на проверките - първо на морските и въздушните, а след това и на сухопътните граници - би довело до отрицателни последици. Допълва се, че от досегашното положение губят не само двете държави, но и ЕС. Парламентарната комисия добавя, че разширяването на Шенген не следва да бъде обвързвано с недостатъци в областите на убежището и миграцията. Предвижда се през декември ЕП да гласува доклад, в който се съдържа отправеният тази вечер призив. От 2011 г. насам евродепутатите неколкократно приемаха необвързващи решения в подкрепа на приемането на България и Румъния в зоната без гранични проверки.", "date": "2018.11.05", "title": "Комисията по правосъдие в европарламента призова България да влезе в Шенген възможно най-бързо"}
{"url": "https://www.dnevnik.bg/sviat/2018/11/05/3339259_na_mejdinnite_izbori_republikancite_zalagat_na/", "text": "Републиканците в САЩ трябва да намерят отговор на един почти нерешим проблем: как да запазят властта си в Конгреса на избори по средата на мандата на на президента Доналд Тръмп. Междинните избори , по време на които се сменя съставът на цялата Камара на представителите и на една трета от Сената, почти винаги са проблем за управляващата партия. На тях обикновено опозицията се мобилизира и само три пъти в историята на САЩ управляващите са успявали да спечелят повече места в Конгреса, отколкото са имали преди. (Кои са тези три пъти, вижте във  видеото на \"Дневник\" .) Тази година преди вота има още повече въпросителни: как ще повлияе експлозивната реторика на президента Доналд Тръмп? Дали лично неговите привърженици ще покажат изненадващата активност, която показаха през 2016 г.? Достатъчен коз за партията ли е  икономическият възход на страната ? Имат ли републиканците тема, която да противопоставят на демократите, които акцентират на  здравеопазването ? Отговорът на последния въпрос е \"да\". Вдъхновени от Тръмп, те залагат на проблема с имиграцията, за да тласнат избирателите си към урните. Анализ на агенция \"Ройтерс\" показва, че републиканците от всички части на страната говорят за това – независимо дали участват в оспорвана надпревара или мястото им е почти сигурно; независимо дали в окръзите има големи общности на хора, родени извън САЩ. Партията е наляла милиони долари в  реклами, които показват нелегалните имигранти  като престъпници, и демонстрира ентусиазъм за идеята на Тръмп за стена по границата с Мексико. Тази тема е засегната в 20% от републиканските реклами до 15 октомври, а на предишните междинни избори през 2014 г. в едва 8%, показват данните на Kantar Media/CMAG. Разходите за тези реклами са се удвоили до 62.4 млн. долара тази година, в сравнение с 2014 г. и са скочили четворно спрямо 2010 г. Партията обаче говори на вече убедените в посланията ѝ. 77% от нейните избиратели подкрепят политиките за депортация на повече нелегални имигранти, също толкова са \"за\" стената по границата, показват данните на \"Ройтерс\"/\"Ипсос\". Драматична еволюция Антиимиграционната реторика, рекламите и събитията, затягането на миграционните мерки – всичко това е драматична еволюция за една политическа сила, която в продължение на десетилетия се фокусираше върху консерватизъм във фискалната и социалната политика и националната сигурност, пише агенция \"Ройтерс\". Само преди пет години Сенатът прие с подкрепата и на двете партии имиграционна реформа, която даваше  път към гражданство  на 12 млн. души, живеещи нелегално в страната. През 2012 г. 4% от избирателите на републиканците смятаха имиграцията за най-важния проблем; сега този процент е 23%, показват проучванията на \"Ройтерс\"/\"Ипсос\". И макар да подкрепят строгите мерки, някои консерватори се боят до какви последствия може да доведе острата реторика на президента. \"Тръмп превърна Републиканската партия в национална политическа партия от типа \"Кръв и почва\", враждебна към имиграцията\", коментира пред \"Ройтерс\" Стив Шмид, бивш републикански политически консултант. През юни той е напуснал партията отчасти заради разделянето на деца от майките им на границата. Според него ръстът на латиноамериканското население в крайна сметка ще бъде \"погребалният звън\" за републиканците. \"Републиканската партия се е превърнала във филиал на президента Тръмп\", казва пред \"Дневник\" и социологът Джон Зогби. \"Той се ползва с подкрепата на 90% от самоопределителите се като гласуващи за тях и умерените политици от върхушката не смеят да го критикуват остро. Нещо повече, много от тях до известна степен са се сближили с него.\" Да направим Америка велика отново Движението \"Да направим Америка велика отново\" (MAGA) привлече консерватори от Чаената партия, евангелисти, защитници на правото за носене на оръжие и работници. Базата на Тръмп се намира предимно в южните и западни части от страната. Извън тях влиянието на MAGA е ограничено, особено в щати като Пенсилвания и Охайо, показва анализ на агенция \"Ройтерс\". Според Зогби, макар допреди няколко седмици демократите да са били много по-ентусиазирани да гласуват, скандалите около номинацията на Брет Кавано за Върховния съд са подействали на републиканците. Това означава, че обичайно пасивните избиратели – бели, консервативни, възрастни и живеещи извън градовете – които изненадващо се активизираха в полза на Тръмп през 2016 г., сега също ще пуснат бюлетина. Президентът съответно използва тази възможност да превърне вота в референдум лично за себе си и да пренасочи подкрепата от своята фигура към тази на републиканските кандидати. Сенатор Тед Круз, който през 2016 г. за Тръмп бе \"Лъжливият Тед\", сега е \"Красивият Тед\", а губернаторът на Уисконсин Скот Уокър стана от \"гадняр\" \"страхотен приятел\". Приемайки подкрепата на президента, партията приема и реториката му – в рекламите на републиканците демократите вече са \"либерална тълпа\", \"радикали\" и \"социалисти\". Според източник на \"Ройтерс\", стратегията на партията е да предотврати преминаването на свои избиратели на другата страна, използвайки агресивните похвати на Тръмп. Републиканците, които не харесват Тръмп Това обаче е нож с две остриета, който миналата година изигра лоша шега на Ед Гилеспи - кандидат за губернатор на Вирджиния. Антиимигрантските му послания не спечелиха избирателите от предградията. Сега други републиканци, кандидатиращи се в окръзи с бели, богати и високообразовани избиратели, намират за по-уместно да не намесват президента в кампанията си. В общо 56 окръга, където надпреварата за Камарата на представителите е оспорвана, 19 кандидати не са изразили подкрепа за него в интернет; в 10-те най-богати от тези окръзи само 4 републиканци хвалят президента публично. Ключовата дума е баланс – мнозинството от републиканците, които гонят пореден мандат, са подкрепяли инициативите на Белия дом, но не се хвалят с това. Социологът Уит Ейръс, който съветва няколко потенциални конгресмени, намира за най-удачно клиентите му да не намесват Тръмп в разговора, а да подчертават как те самите спазват републиканските ценности. Един от хората, залагащи на тази стратегия, е Ленърд Ланс – кандидат за седми окръг в Ню Джърси, който избира републиканци повече от 40 години. Електоратът там е съставен от \"бели якички\", които търсят умерени и фискално консервативни кандидати. А тази година имат още едно условие – конгресменът им да е в опозиция на Тръмп. Тръмп спечели 34 от въпросните 56 спорни окръга през 2016 г. - предимно по-бедните. Границата, според анализите на \"Ройтерс\", е средният годишен доход от 75 хил. долара. Под тази линия, 75% от избирателите там застанаха зад президента; над нея обаче той спечели само 20%. Сегашните проучвания показват, че тази тенденция се запазва. \"У него няма нищо президентско\", казва републиканският кмет на град Александрия от този окръг Мишел Гарей. Гарей ще подкрепи демократичния конкурент на Ланс – Том Малиновски. Други републиканци в окръга имат същото намерение и точно техните гласове могат да обърнат републиканските крепости в полза на демократите. ", "date": "2018.11.05", "title": "На междинните избори републиканците залагат на имиграцията и чара на Тръмп"}
{"url": "https://www.dnevnik.bg/detski_dnevnik/2018/11/05/3339245_junoshite_i_roditelite_im_v_bulgariia_-_dva_sviata_v/", "text": "В България има различия между много от родителите и тийнейджърите за разбирането на юношеството и неговите приоритети: за родителите това е период с основен фокус подготовка за зрял живот и професия; за юношите е новооткрита свобода и експериментиране със себе си. Различията се подсилват от неочакваността на промяната за родителите, както и поради намаленото им влияние върху децата в сравнение с групата на връстниците и с медийната, културната и дигиталната среда. Така се създават два свята, разделени и често в конфликт един с друг, в които юношата живее и балансира трудно. Неподготвеността, липсата на разбиране и умения у родителите да помогнат на юношата в преценката води до объркване, стрес и у двете страни, отчуждаване, въвличане на юношата в рискови поведения без подкрепа и наставление, насилие. Как родителите възприемат съзряването на децата Съзряването на децата и тяхната еманципация е предизвикателство за родителите. Най-значимото за юношите (изтъкнато както от деца, така и от възрастни) е  , усещането за нови възможности и желанието да се експериментира с границите й,   от нови значими други хора - връстниците. За много родители е трудно да приемат, че тяхната роля също се променя, а съвременността не им помага. Отделянето на юношите е подпомогнато от виртуалното пространство – леснодостъпно за тях, неразбираемо и непроницаемо за мнозина родители. В същото време всички родители, независимо от социалния им статус или етнически произход, продължават да смятат този възрастов период за най-важен за ученето. За тях е шокиращо как детето им   във \"Фейсбук\", вместо да пише домашни или да чете книга. Недоумяват за   и апатията на юношите към бъдещето, професията, към интереси извън връстниците. За много родители юношите  , но не и задължения. Родителите не приемат експериментирането на юношите с нови поведения и стимули, както и стремежът им за принадлежност към група връстници. Стресиращо е за юношата да балансира между връстниците и семейството, и за родителите,  , че  Тези различия се драматизират допълнително от характера на промяната – твърде бърза или твърде ранна. Някои родители са шокирани, когато детето им   ги (интервю с експерт). Понякога промяната идва с изненада от влошения успех в училище. Родителите често интерпретират акселерацията на растежа, изхождайки от своето детство и възпитание. Как реагират родителите Събраните данни описват най-разнообразни родителски проблеми, ситуации и подходи, които могат да се обобщят в няколко условни сценария или по-скоро стратегии, с които родителите реагират на процеса на съзряване. Някои   в живота на детето си: интересуват се децата да са здрави, нахранени, облечени, да са им купени учебници и в бележника да няма двойки и забележки. Те обаче \"забравят за душата на детето\" (интервю с експерт), не го изслушват, не разбират какви други нужди може да има. Това донякъде несъзнателно неглижиране на определени аспекти от грижата има по-краен вариант на абдикиране: \"Не ме занимавай! Аз съм вдигнал ръце от него/нея!\" (фокус-група с майки). Друга група родители имат  . Те не могат да поставят ясни граници и често си осигуряват любовта на детето с липса на изисквания, безусловна подкрепа и/ или материални подаръци. Някои от участниците в изследването наричат това отношение \"дете-дете\" или \"приятел-приятел\". На практика отсъстват дисциплина и правила. Някои не могат да наложат нещо необходимо на децата си, дори когато става дума за ходене при лекар. Резултатът е, че юношите \"са оставени без надзор\" (интервю с експерт); автономни, но без позитивна посока. Към успеха в училище също няма претенции, някои родители гарантират на децата си работа след завършване на образованието и така допълнително обезсмислят ходенето на училище. Обратното на това е родителско поведение, което е  , често заради свръхпротективност. В неговата крайност става дума за авторитарен и залагащ на санкции подход. Юношите са подложени на строга дисциплина и имат минимална автономия. Интервюирани са споделили за случаи, при които на телесните наказания се гледа като на естествен метод за възпитание. Комуникацията е непълноценна, липсва доверие, децата не споделят, защото очакват критика или фразата \"аз ти казах\". Най-често срещаните поводи за протективност и налагане на родителските изисквания са училището (влошаване на успеха или оплаквания на учителите) и личната сигурност, включително развитието на сексуалността. В някои ромски общности, където \"чистотата\" на девойките е особена ценност, се стига и до ситуации, в които момичетата биват затваряни вкъщи след началото на менструацията и/или омъжвани с \"договорени бракове\". Този подход води до подчинение на детето, прави го апатично, неинициативно, или - обратното - до бунт, при който юношата рязко и агресивно се откъсва и отчуждава от родителите, напълно игнорирайки санкциите или подкрепата. В някои случаи се стига до бягство от вкъщи, брак или попадане в трафик на хора. Участници в изследването са посочили и родители, които са намерили  . Те поставят точни граници между свободен избор и задължения. При тях е по-вероятно да наставляват чрез последствията от самостоятелните решения на юношата и да използват грешките като повод за разговор за поведението на юношата. Техните деца споделят проблемите си, включително интимни и сексуални преживявания. Кой подкрепя родителите От   ключовата подкрепа за родителство се предоставя от  . Подкрепата от приятели е сравнително рядка, макар че в малки населени места, където хората се познават, а много родители работят в чужбина, понякога приятели се грижат за децата за известно време. , насочено към родители, е изобилно. То обаче често е разностранно и противоречиво, не е съобразено с индивидуалната ситуация и потребности на родителя и юношата и за немалко родители е объркващо. По отношение на  , първото, което идва наум на участниците в изследването, не е свързано с институционална помощ. Документално юношите рядко се идентифицират като група със специфични нужди, по-често попадат в категорията \"деца\" (от 0 до 18 г.) Родителите им – също: в документите и в социалните услуги те получават подкрепа, тъй като имат дете, което трябва да получи подкрепа. Изследването посочва липсата на универсални социални услуги. Кой подкрепя тийнейджърите Понякога децата търсят подкрепа у родителите си. В силни емоционални моменти например юношите имат нужда от подкрепа, най-вече по отношение на любовни връзки и вълнения. Такива въпроси се споделят предимно с майките, особено сред момичетата. В същото време споделянето с родителите е изключително затруднено от нагласата на юношите, че родителите (а и учителите) им очакват от тях да бъдат послушни и добри. Приятелските групи остават сякаш на заден план, вероятно заради фокуса на проучването върху отношенията с родителите. Като институция училището изглежда затруднено и безпомощно да окаже смислена подкрепа на юношите. Най-остър е проблемът с конфликтните ситуации – учителите и училищният персонал нямат подготовка да се справят с тях и съответно не могат да предпазят юношите, а и децата изобщо от насилие и тормоз. \"Решения\" като наказания, премествания и изключвания всъщност изобщо не решават ситуацията за юношите и техните семейства, а на практика не я решават и за училищата, където просто се появява следващият случай. Какво да се направи  Мерките в подкрепа на юношите и техните родители, трябва да се съгласуват и с националните стратегии за децата, както и да бъдат разработени с участието и на самите юноши и родителите им, препоръчва докладът. Трябва да се гарантира достъп до услуги с универсален достъп за юноши и техните родители. Подкрепата за родителите на юноши трябва да бъде разпозната като приоритет, тя трябва да ги подпомага да подготвят децата си за независим живот и да ги подкрепят при справянето с предизвикателства, препоръчва докладът (в прикачения файл).", "date": "2018.11.05", "title": "Юношите и родителите им в България - два свята, в които младите балансират трудно"}
{"url": "https://www.dnevnik.bg/sport/2018/11/05/3339759_sled_105_sedmici_novak_djokovich_otnovo_oglaviava/", "text": "Малко повече от две години след като за последно беше на първо място в световната тенис ранглиста, Новак Джокович отново я оглавява. Сръбският тенисист се нуждаеше да стигне по-далеч от Рафаел Надал в мастърса в Париж, а  испанецът се отказа от участие поради контузия . Джокович достигна до финалния двубой, където  загуби от Карен Хачанов  и от днес отново е начело. Победителят в 14 турнира от Големия шлем има 8045 точки в обновената ранглиста, докато активът на Надал е 7480. Следват Роджър Федерер с 6020, Хуан Мартин дел Потро (5280), Александър Зверев (5085), Кевин Андерсън (4310), Марин Чилич (4050) и Доминик Тийм (3895). Новият член на топ 10 е Кей Нишикори, който се изкачи с две позиции до №9 и има 3390 точки. Това позволява на японеца да участва във финалния \"Мастърс\" на 8-те най-добри за годината, след като Дел Потро още не е възстановен. Последният в топ 10 е Джон Иснър (3155 точки). Джокович беше №1 в света в продължение на 121 седмици – между юли 2014 и края на октомври 2016 г. Сърбинът пропусна втората половина на миналия сезон заради контузия в лакътя, получена на \"Уимбълдън\", а проблемите продължиха и след завръщането му на корта в началото на 2018-а. Джокович се подложи на операция след  загубата от Хьон Чун в четвъртфиналите на Аustralian Open . Последваха разочароващи загуби още на старта в Индиън Уелс и Маями срещу  Таро Даниел (№109)  и  Беноа Пер (№47) , а неубедителното представяне продължи в сезона на червени кортове, който завърши с неочаквано поражение срещу  италианеца Марко Чекинато  в четвъртфиналите на \"Ролан Гарос\". Сърбинът дори обмисляше да пропусне турнирите на трева. Той обаче се отказа от намеренията си и това, което последва, изненада дори най-големите му фенове. Джокович направи изумителна втора част на сезона, което му позволи да завърши годината като №1 в света. След загубата срещу Чекинато в Париж Джокович записа 35 победи в 38 мача, спечели две титли от Големия шлем -  \"Уимбълдън\"  и  US Open , добави трофеите от мастърсите в Синсинати и Шанхай и стана първият тенисист в историята,  спечелил всеки турнир от сериите \"Мастърс\" . Преди поражението от Хачанов в Париж Джокович беше в серия от 22 поредни успеха. \"Това, което се случи през последните пет месеца, е буквално невероятно. Радвам се да се завърна отното на първото място, защото знам какво ми костваше да го постигна. Това ми дава и увереност за финалния турнир, надявам се просто да съм здрав\", каза Джокович. Сърбинът ще участва във финалите на АТП в Лондон, които започват в края на седмицата. Той се цели в рекордна шеста титла в английската столица, която ще го изравни с Роджър Федерер. След обвновяването на ранглистата до №19 се срина Григор Димитров. От актива на българина вече отпаднаха 1500-те точки, спечелени във финалите на АТП през миналия сезон. Димитров има 1835 точки в ранглистата и падна с девет позиции надолу. Той започна годината под №3, но не спечели нито една титла и игра само един финал. \"Беше тежък, труден сезон, но не мисля да правя трагедии. Спадове се случват на всеки човек. По-важното е, че с моите хора знаем, че аз мога. Да, сигурно имаме грешки и всички работим те да бъдат отстранени. Бях поставян във всеки мач като фаворит и това може би също се оказа решаващо в някои срещи, макар и на подсъзнателно ниво, тъй като това бе нещо ново за мен\", каза Димитров. Димитров обаче изрази увереност , че догодина може да се върне в топ 10. \"Имах контузии и лични проблеми, загубих важен за мен човек, но тези неща не бива да ме оправдават. И аз искам да побеждавам, да печеля титли и съм сигурен, че следващата година ще успеем с много труд, пот и най-вече здраве да се върна като за начало в топ 10\", добави българският тенисист.", "date": "2018.11.05", "title": "След 105 седмици Новак Джокович отново е на върха, Григор Димитров падна до №19"}
{"url": "https://www.dnevnik.bg/zelen/2018/11/05/3336675_d-r_dimitur_berov_ot_90-te_godini_problemite_v_cherno/", "text": "- Не бих казал, че има някакви съществени промени във видовете заплахи за екологичното състояние на Черно море спрямо 90-те години на 20-и век. Основните проблеми остават същите – прекомерният вток (втичане - бел. ред.) на неорганични торове, органични субстанции и замърсители от индустрията, земеделието и градовете ни, прекомерното и неконтролирано използване на морските хранителни ресурси (рибни ресурси), продължаващите негативни въздействия от чуждите и инвазивни видове, навлизащи в Черно море, урбанизирането на крайбрежните зони и произтичащите от това проблеми, недостатъчният контрол на потенциално вредни дейности от транспорта, индустрията и други човешки дейности. Една   от земеделието, индустрията и бита ни и съответно намаление на проблемите, предизвикани от това – цъфтежи на планктон, еутрофикация (повишаване на биологичната продуктивност на водните екосистеми - бел. авт.), дънни хипоксии (намаляване на кислорода -  ) и замори (измиране на видове - бел. авт.). Това, което със сигурност е подобрено от 90-те години, са нашите възможности да следим какво се случва в морската среда със съвременните дистанционни методи за наблюдение на земната повърхност и океаните ни, с новите методи и инструменти за изследване на морета и морските екосистеми и със съвременните платформи за бърз и ефективен анализ и споделяне на резултатите от тези изследвания. Благодарение на програми като Copernicus Marine на Европейската космическа агенция днес можем почти в реално време от компютрите си да получим информация за екологичното състояние на Черно море, без дори да излизаме от офисите си. Въпросът е как да използваме тази информация ефективно и бързо.  - Мониторинговите изследавния, които направихме през 2017 и 2018 г., бяха пилотни и опознавателни – с две неколкодневни наблюдения не е възможно да се изследва качествено и обективно такъв мащабен проблем като замърсяването с пластмасите на морето ни. Все пак резултатите от проучванията на съдържание на микропластмаси, което проведохме през 2017 г. с \"Грийнпийс\", потвърдиха едно наше подозрение –  . Проблемът е при нас и не можем да го игнорираме. Наблюденията ни на плаващите отпадъци и на изхвърлните по плажове отпадъци тази година демонстрираха \"очевидното\" – попадналите в морето отпадъци биват изхвърлени в големи количества по бреговете ни при всяка морска буря. Нямаме достатъчно данни и наблюдения, за да сме 100% сигурни, но впечатленията ни са, че количестватата пластмаси и други отпадъци по плажовете ни се увеличават постоянно през последните няколко години. - Не бих казал, че пластмасата е \"големият\" враг на морето ни, но със сигурност е проблем, който трябва да решим навреме. При почти всички предизвикани от човека екологични проблеми със замърсяване мерките по ограничаването им са започвали едва след появата на съществени и видими негативни въздействия. Може би този път имаме възможност да се поучим от предишни подобни ситуации и да реагираме навреме, преди например да се окаже, че не можем да консумираме риба от морето поради прекалено високо съдържание на токсични микропластмаси в нея. Директивата на ЕС според мен е една добра стъпка към ограничаване на това замърсяване, но много по-важно е да се намерят заместителите на всички тези пластмаси за еднократна употреба от бита ни и да се ограничи изхвърлянето на отпадъци в околната среда изобщо. - Институциите се справят с някои от замърсяванията, които са сравнително лесни за управление и контролиране – последните години по нашето крайбрежие заработиха , които решиха проблеми с локални замърсявания, като например това в Созополския залив. Надявам се в скоро време такива съоръжения да заработят и в последните черноморски селища, където ги няма или са с недостатъчен капацитет – като Ахтопол, Лозенец, Синеморец.  Управлението на замърсяванията, идващи от големите реки, вливащи се в Черно море, е много по-сложен и труден процес и изисква мерки от всички държави във водосборите им. Предполагам, че възможност за добро развитие и напредък имаме с контрола на замърсителите във водосбора на река Дунав, тъй като голяма част от територията му е в страни от Европейския съюз, където пък има приети политики за ограничаване на замърсителите от индустрията и земеделието.  Управлението на инцидентни замърсявания, като това от потъналия преди 100 г. кораб \"Мопанг\" например, изисква бърза и адекватна реакция от отговорните институции – МОСВ, \"Морска администрация\", Гранична полиция. Случаят от това лято демонстрира, че има нужда от по-ефективна и бърза система за реагиране при такива спешни ситуации.  - По актуални данни на наши колеги от БАН, занимаващи се със събиране и анализ на информация за популациите на основните комерсиални видове риба в Черно море, за съжаление имаме една  . , която намира добра среда за развитие и запазва популациите си въпреки интензивния риболов. Основните улови в Черно море са от турските риболовни флотилии. Турция за съжаление не спазва и не участва в изготвянето на риболовните квоти за басейна, които България и Румъния приемат ежегодно. Както навсякъде по света, и у нас имаме съществен проблем с т.нар. незаконен, недокладван и нерегулиран риболов – не знаем колко риба се улавя в морето ни извън официално докладваните и разрешени количества и видове. Това прави регулирането на риболовния натиск и поддържането на устойчиви популации на основните комерсиални видове риба трудно и почти невъзможно. На местно ниво бракониерския улов за видове като калкан, и черупчести организми като рапана и \"бялата\" мида също са съществени проблеми, най-вече заради непоправимите вреди, които тези дейности нанасят върху морското дъно и екосистемите там.  и да нарушим основните функции, които те изпълняват за поддържане на доброто качество на морските води в крайбрежието ни. Съвсем очаквано и въпреки множеството предупреждения, които сме отправяли последните години към нашите министерства и агенции, неконтролираният улов на бяла мида доведе до бързо намаляване на запасите от тези черупчести и е възможно в съвсем скоро време тази новопоявила се \"индустрия\" да прекрати съществуването си... - Основите на мрежата от морски \"Натура 2000\" защитени зони беше положена през 2012-2013 г. на базата на предложения на екипи от ИБЕИ-БАН и ИО-БАН (Института по океанология - бел. авт.). В мрежата бяха включени морски акватории, в които се срещат най-запазените и типични за Черно море дънни екосистеми и където имаме информация, че са концентрирани основните популации на защитените видове морски бозайници – афалата, муткура и обикновения делфин. Към приетите заповеди за обявяваване на защитените зони бяха включени и предложения за режими и мерки за управление и опазване, но те и до ден днешен не са разглеждани и обсъждани в МОСВ и другите институции, отговорни за управление на морските ни ресурси и акватории. Така към днешна дата имаме едни морски защитени зони \"на хартия\", без приети планове за управление, набелязани цели за съществуване и изпълнение и без дирекции и персонал, които да се грижат за опазването и устойчивото ползване на ресурсите там. Заедно с колегите ни от ИО-БАН в последните няколко години имаме съществен напредък в научните си дейности по проучване и картиране на някои от морските защитени зони в крайбрежието, като за една от най-големите зони, \"Ропотамо - Китен\", сме създали пълна и подробна карта на морското дъно и обитаващите го морски организми и местообитания, а  цялата тази информация е на разположение за ползване от всич ки онлайн . Изготвихме и  оценка  на \"екосистемните услуги\", предоставяни от морските екосистеми в българската част на Черно море (непреките ползи, които имат икономическа стойност – ресурси за туризъм, хранителни ресурси и други - бел. авт.). Подобни картирания са само първата стъпка за адекватното управление на тези морски зони, на базата на такива данни тепърва трябва да се изработят актуални и смислени планове за управление, съобразени както с нуждите на опазване на морските екосистеми, така и с различните ползватели на тези зони и техните нужди и интереси.", "date": "2018.11.05", "title": "Д-р Димитър Беров: От 90-те години проблемите в Черно море остават същите"}
{"url": "https://www.dnevnik.bg/sviat/2018/11/05/3339746_murtuv_li_e_centurut_v_amerikanskata_politika/", "text": "Междинните избори в САЩ утре вероятно ще се проведат сред голям ентусиазъм, но и с исторически остро разделение между американците. Изборът на републиканеца Доналд Тръмп за президент отприщи гняв и втвърди мненията и от двете страни на политическия спектър, а за сегашния вот – който може да остави  Конгреса в ръцете на демократите  – има знаци, че само ще задълбочи вътрешния конфликт. \"САЩ са имали няколко периода на интезивна политическа поляризация от създаването си. Сегашната вероятно е най-тежката от самата Гражданска война между Севера и Юга през 60-те години на 19-и век\", коментира пред \"Дневник\" социологът Джон Зогби. \"Всяка партия се обръща единствено към твърдата си база, нито една от двете не се опитва да комуникира с другата. Много малко от важните решения в Конгреса са резултат на съвместна работа или на вот извън посоката на партията.\" В същото време ентусиазмът за гласуване (на  междинни избори , на които обичайно активността е ниска) е на най-високото си ниво от 20 години насам, показва проучване на изследователския център \"Пю\". Две трети от демократите и 59% от републиканците твърдят, че са по-мотивирани от обикновено да пуснат гласа си. Всяка от двете партии се е концентрирала върху една тема, която притеснява избирателите ѝ – за демократите това е  здравеопазването,  за републиканците –  имиграцията . Реагирайки на загубата през 2016 г., демократите се люшнаха и рязко наляво – от една страна, издигайки рекорден брой представители на малцинства за конгресмени, но, от друга – давайки глас на хора, които откровено приветстват  социалистически идеи . Допълнителен възпламеняващ ефект е и личността на президента Доналд Тръмп. Шестима от всеки десет избиратели казват пред \"Пю\", че ще вземат предвид неговото присъствие в Белия дом; за 37% гласът им е вот против него, а 23% смятат да го подкрепят с бюлетината си. Присъствието на Тръмп е толкова всеобхватно, че заплашва да засенчи един от  големите козове на републиканците  – добре развиващата се икономика; за сметка на това той привлича лично своите избиратели – бели, нискообразовани, предимно работници – които рядко са активни. Избирателите на всяка от двете партии се боят, че опонентите им няма да бъдат балансьор по отношение на президента. 64% от запитаните смятат, че републиканците няма да държат сметка на администрацията му, а 55% - че демократите ще хвърлят прекалено много време и енергия за разследвания срещу нея. Всички тези мнения са остро разделени спрямо политическите пристрастия на хората. Скритите племена Извън стандартните допитвания обаче, едно провеждано в продължение на година проучване рисува друга картина – че двата крайни лагера вляво и вдясно са сравнително малък процент от всички американци; а огромна част от хората са разочаровани от сегашната система и са склонни на компромиси. Става въпрос за доклада Hidden Tribes (\"Скрити племена\") на инициативата More in Common, създадена през 2017 г. с цел да се бори с поляризацията и социалното разделение. Проучването е обхванало представителна извадка от над 8000 души, проведени са отделно шест едночасови фокус групи и 30 индивидуални интервюта, продължили над час, с хора от всички идентифицирани сегменти по убеждения. Организацията открива седем \"скрити племена\", определени спрямо ценностите им. Това са: –  (8%) – млади, високообразовани, нерелигиозни, космополити, гневни. -   (11%) – по-възрастни, пенсионери, отворени за компромиси, рационални, предпазливи. -   (15%) – нещастни, несигурни, недоверчиви, с изгубени илюзии. -   (26%) – млади, с ниски доходи, недоверчиви, дистанцирани, патриотично и конспиративно настроени. -   (15%) – ангажирани, с гражданско съзнание, песимисти, протестанти. -  (19%) – религиозни, от средната класа, патриотично настроени, моралисти. -   (6%) – бели, пенсионирани, много активни, безкомпромисни, патриотично настроени. Средните четири групи – от традиционните либерали до умерените – съставят т.нар. изтощено мнозинство. То се състои от най-разнообразни членове, общото между които са умората от поляризацията, гъвкавостта във възгледите и липсата им на глас в националните дебати. 87% от тях например смятат, че  расизмът е голям проблем , но и че не е редно расата да се взима предвид при приема в университет. Две трети подкрепят правото на аборт, но около половината смятат, че хората са прекалено чувствителни на тема \"пол\". \"Причината американското общество да изглежда разделено наполовина е, защото най-шумните и най-екстремни гледни точки монополизират ефира и социалните мрежи\", пишат авторите на изследването. В същото време друго проучване по поръчка на неправителствената организация Millennial Action Project, която работи за сътрудничеството на млади политици от двата края на спектъра, открива образа на \"Избиращият решения\". Това е човекът, който търси практически решения за проблемите и гласува спрямо това кой може да му ги предостави. \"Тази жизненоважна група рядко привлича вниманието на традиционната политика, но е значителна сила\", пишат от Millennial Action Project, сочейки, че делът ѝ е нараснал от 38% през 2017 г. до 42% през 2018 г. Участниците в нея са ангажирани, инфомирани, мислят независимо и залагат на решенията вместо на идеологията. Над половината от тях са  милениъли  (родени между 80-те години и края на 90-те). Тази демографска група е най-шарената етнически, а скоро ще стане и най-многобройното поколение на САЩ. Нарастването ѝ и със задаването на поколението след нея (родените по време и след края на 90-те, които тепърва ще станат гласуващи) ще определят бъдещата политическа обстановка на страната.", "date": "2018.11.05", "title": "Мъртъв ли е центърът в американската политика"}
{"url": "https://www.dnevnik.bg/evropa/2018/11/05/3337792_krizata_s_jilishtata_v_germaniia_podhranva_cheren/", "text": "Фирас заменил гражданската война в Сирия с хаотичен бежански лагер в Германия. Сега иска дом. От януари 2016 г. 28-годишният висшист е живял в три различни бежански лагера в Бавария и вече е изтощен от продължаващия шум в тях, разказва \"Ройтерс\". \"Не мога да спя, не мога да уча, алармата за пожар се изключва поне два пъти на седмица посред нощ\", казва Фирас. Той е жертва на острия недостиг на жилища в Мюнхен, който бе усложнен от притока на мигранти от Германия и чужбина, създал черен пазар при наемите. Кризата освен това затрудни интеграцията на много новопристигнали в страната, където имиграцията е гореща политическа тема. След като избягали от войната в Сирия, Фирас и съпругата му искали да започнат наново живота си, като се преместят в нов апартамент. Макар да е отговорила на повече от 100 обяви за апартаменти в интернет, двойката все още не е намерила място, където да живее. \"За да си намериш апартамент в Мюнхен, трябва да познаваш някой германец или да дадеш пари на черния пазар\", казва Фирас и допълва: \"Нямам пари и не познавам никого.\" Той е един от 280-те хиляди, които са се регистрирали като търсещи убежище в германската Агенция за мигрантите и бежанците през 2016 г. Когато хората получат бежански статут, местните центрове за заетост обикновено плащат наема им, докато те си намерят работа. Има обаче лимит за парите, а конкуренцията за евтини жилища е ожесточена. Активисти се опасяват, че недостигът пречи на интеграцията на бежанците. Според доклад на Дойче банк, макар да има липса на апартаменти в големите градове в страната, Мюнхен е най-скъпият, отчасти и заради почти пълната липса на свободни имоти. Високите разходи за сградите и строгите регулации затрудняват строителството. Населението на града обаче расте на фона на притока на хора от други части на страната и от чужбина. От общо 82 милиона души, които живеят в Германия, приблизително един на всеки осем е чужденец по данни на националната статистическа агенция. Повечето идват от държави - членки на ЕС. Според проучване на Дойче банк от 2018 г., когато населението на града расте, успоредно нарастват и цените на имотите. Между 2009 и 2014 г. населението на Мюнхен се е увеличило със 170 хил. души, а цените на жилищата са скочили повече от двойно за същия период. \"Ситуацията засяга не само бежанците\", коментира Стефан Дюнвалд от мюнхенския клон на баварския Съвет за бежанците, където телефонът никога не спира да звъни. \"Трудно е да се намери какъвто и да е апартамент в Мюнхен, било то на достъпна цена или не.\" Преди провелите се миналия месец избори в провинцията социологическите проучвания непрестанно показваха, че жилищният въпрос е сред основните притеснения на гласоподавателите. Правилните хора На фона на ограничения брой жилища бежанците се конкурират с германците, но са изправени пред езикови бариери и дискриминация. \"Хазяите искат да имат \"благоприлична германска двойка\", казва Дюнвалд. По думите му \"предвид, че толкова много хора търсят апартаменти, бежанците нямат никакъв шанс\". Проучване на берлинския Институт за интеграция и миграция показа, че наемодателите не искат да дават апартаменти на бежанци, защото се притесняват, че те може да не разбират правилата, например кога да си изхвърлят боклука или че неделите трябва да бъдат \"тихи дни\". Разочарованието създава алтернативна система за наеми. Според много бежанци брокери на черния пазар позволяват на хората с пари да пропуснат опашката, като им предлагат да им осигурят апартаменти в замяна на хонорар. Басел години наред се опитвал да намери дом. Той също мразел живота в лагера. \"Казаха ни: \"Трябва да се интегрирате\", но как? Не можех да уча. Не можех да заспя преди три през нощта. В лагера имаше хора, които пият, бият се, хора, които са травматизирани от бомбите\", казва Басел, който преподавал арабски в сирийски университет. През април 2016 г. негов приятел му дал телефона на брокер. През WhatsApp брокерът му казал, че може да му намери апартамент за 3 хил. евро. Басел не приел офертата. \"Не исках да създавам неприятности като бежанец и, разбира се, все още нямах работа, така че не можех да си го позволя\", разказва той. След това успял да си намери апартамент, защото негова приятелка германка пожелала да бъде поръчител, което я направило законово отговорна за наема, ако той не можел да го плаща. Не всички бежанци обаче имат такива приятели германци. Джунейд от Алепо от 18 месеца търси студио или малък апартамент. За това време той е говорил с шестима брокери, които са му предложили апартаменти срещу хонорар от три до пет хиляди евро. \"Те (брокерите) стоят на ъглите на мюнхенските арабски пазари\", казва Джунейд.  Разделение Елиф Байнер от мюнхенския Съвет за бежанците каза, че ограниченият жилищен пазар в града има негативно влияние върху интеграцията в страната, където имиграцията остава предизвикващ разделение политически въпрос. \"В лагерите сте само с други бежанци, така че не говорите немски\", казва той. \"Ако ходите на училище или опитвате да научите езика, нямате подходяща атмосфера, за да се концентрирате или да учите добре.\" Тобиас Щраубингер, говорител на Асоциацията на баварските жилищни компании, смята, че проблемът може да се корени в политиката на правителството. \"Преди 10 години посланието беше: \"Имаме достатъчно жилища, не се нуждаем от повече.\" Сега няма достатъчно апартаменти за всички\", казва той. Макар властите в Мюнхен да обещаха да строят по 8500 апартамента всяка година до 2021 г., според Дойче банк това не е достатъчно. В същото време местните не са доволни, защото се страхуват от увеличаване на трафика и загуба на слънчева светлина. През 2004 г. жителите на Мюнхен гласуваха на референдум срещу високите блокове в стила на тези във Франкфурт. Според агента на недвижими имоти Миша Кунц \"има конфронтация между хората, които са нови в града и имат ниски доходи, и тези, които вече имат дом\". Според нея в тази ситуация политиците или губят, защото не могат да осигурят жилища, или губят от протестите.", "date": "2018.11.05", "title": "Кризата с жилищата в Германия подхранва черен пазар за търсещите дом бежанци"}
{"url": "https://www.dnevnik.bg/sviat/2018/11/05/3339786_shestima_dushi_biaha_ubiti_v_bombeni_napadeniia_v/", "text": "Шестима души са убити и двайсетина са ранени при няколко бомбени нападения в райони на Багдад с преобладаващо шиитско население, предаде \"Франс прес\", цитирана от БТА. Петима от шестимата убити са цивилни. Нападенията са били извършени снощи и отговорност за тях е поела \"Ислямска държава\". Това става известно от изявление, публикувано от нейната агенция \"Амак\" и разпространено в социалните медии, предаде \"Асошиейтед прес\". Екстремистката групировка продължава да тероризира населението на Ирак с отвличания и бомбени нападения, а малки групи джихадисти продължават да действат на някои места в Ирак, въпреки че иракската армия изтласка ИД от почти всички контролирани от нея територии миналата година, добавя АФП. ", "date": "2018.11.05", "title": "Шестима души са убити в бомбени нападения в Багдад"}
{"url": "https://www.dnevnik.bg/sport/2018/11/05/3339762_hamiltun_shte_opita_pone_da_se_dobliji_do_rekordite_na/", "text": "Петкратният световен шампион във Формула 1 Люис Хамилтън изрази готовност да преследва рекордите, които са притежание на Михаел Шумахер.  Преди седмица британският пилот спечели петата си титла  за 11 години в шампионата и скоро не мисли да се отказва. 33-годишният пилот има договор с \"Мерцедес\" до края на сезон 2020. В момента Хамилтън е наравно по титли с Хуан Мануел Фанджо и  единствено Шумахер е пред него със своите седем . \"В този спорт съм научил, че нищо не идва даром, и винаги съм го повтарял. Моят подход е такъв, че съм благодарен за нещата, които ми се случват, полагам усилия, трудя се и това ми се отплаща. Но не мога да кажа дали ще настигна рекордите\", каза Хамилтън. Британецът има 71 победи и 132 подиума срещу името си, а пред него по този показател е Шумахер с 91 победи и 155 качвания на подиума. Той отдавна е притежател на друг от ценните рекорди – този за най-много полпозишъни. Хамилтън има 81, а Шумахер е с 68. По отношение на най-бързите обиколки германецът отново е №1 със 77, докато Хамилтън има 41. \"Със сигурност ще съм във Формула 1 още две години, така че искам поне да се доближа до върховите постижения. Дали ще успея или не е друго нещо, но ще дам най-доброто от себе си. Аз съм такъв човек, че никога не се отказвам.\" Хамилтън описа Шумахер като феномен за постиженията му с \"Ферари\", където караше от средата на 90-те до 2006 година. \"Петте му поредни титли са нещо невероятно, което говори само по себе си.\" Британецът също имаше шанс да спечели пет поредни титли, като триумфира през 2014 и 2015 г., но следващият сезон остана зад своя съотборник Нико Розберг. В крайна сметка Хамилтън си върна титлата през 2017 и 2018 г. Той остана само на точка от титлата и в дебютния си сезон през 2007 г., когато беше победен от Кими Райконен. \"Тези 91 победи на Михаел са нещо невероятно, това е огромна бройка. Никога не съм се считал за най-добрия. Михаел е пред всички останали, така че той е най-великият засега. Фанджо пък е първият, нещо като кръстник и от пилотска гледна точка е почитан завинаги\", добави британецът. Дотук през 2018 г. Хамилтън има девет победи и през уикенда ще има възможност да спечели десета. Формула 1 се отправя за предпоследния си старт в Гран при на Бразилия. Именно на пистата \"Интерлагос\" Хамилтън спечели първата си титла през 2008 г. в едно драматично състезание.", "date": "2018.11.05", "title": "Хамилтън ще опита поне да се доближи до рекордите на Михаел Шумахер"}
{"url": "https://www.dnevnik.bg/zdrave/2018/11/05/3336656_hronologiia_na_edno_jivotozastrashavashto_vurtene_v/", "text": "След около година и половина прекъсване, няколко починали пациенти, чакащи белодробни трансплантации, съдебни дела, разменени писма и сигнали за проблеми, държавата ще се опита да възстанови прекъснатите връзки с клиниката във Виена, където до май миналата година можеше да бъдат оперирани българи. С тази мисия ръководителят на агенцията за трансплантации Михаил Христов ще замине, за да говори с ръководството на болницата и с професора, правил преди трансплантации на българи – Валтер Клепетко. Възстановяване на диалога \"Аз лично ще отида да говоря и с борда на директорите, и с проф. Клепетко, да имаме спокоен разговор, да влезем в детайли, да постигнем някакви договорености, като се стремим да са в най-спешен порядък\", заяви преди дни пред БНТ директорът на агенцията по трансплантации Михаил Христов. Отбеляза, че явно този диалог не става по телефон или с писма. Доскоро проф. Клепетко отговаряше на всякакви запитвания от българска страна, като общуваше по телефон, с писма или лично както с властите, така и с пациенти. Роднини на чакащи трансплантации разказваха многократно пред медии за отношението на професора, че винаги ги е приемал и консултирал. Лекарят идва и нееднократно в България, за да следи състоянието на чакащите трансплантации и на срещи със здравните власти. Сега Христов заяви, че професорът отказва всякаква комуникация: \"Използваме всички възможности с познанства и връзки с институции. Няколко пъти сме изявили желание за контакт, но не става – няма контакт и по телефон, и писмено. И не само от нас, и негови колеги – български професори, които извършват трансплантации, също са търсили контакт, но няма отговор.\" Той ще се опита да договори с клиниката във Виена и с професора вариант Клепетко да е консултант на български лекари, за да ги обучи във виенската клиника и да подпомогне подготовката в България да се извършват белодробни трансплантации. Забавянето До май миналата година клиниката на проф. Клепетко работи с България. Малко преди да изтече договорът, тогавашният ръководител на агеницята за трансплантации Марияна Симеонова сигнализира, че ако не се преподпише, пациенти ще останат без възможности за такива операции. След няколко настоятелни писма, единствената инструкция, която получава от тогавашното ръководство на здравното министерство, е да търси други оферти. А не да се подпише договорът. \"Не намирам нормално обяснение защо беше тази съпротива за този договор с Виена. Нямам отговор, неясно къде, от кого беше. След като имаме спасени пациенти. Дори един пациент да имаме – този договор е важен и нужен\", отбеляза Симеонова на пресконференцията при напускането на поста си преди няколко месеца. Коментира, че лично тя е намерила и убедила виенската болница да работи с България, а другите оферти, които била събрала преди това, показвали много по-високи цени – във Виена трансплантациите били около 120 хил. евро, докато във Франция достигали около 320 хиляди, а в Германия – над 200 хиляди. Докато Симеонова се опитва да изпълни инструкциите от министерството, изискванията на Евротрансплант за взаимодействие между европейските страни в областта на трансплантациите се променят. Досега няма сключен договор с нито една клиника, а 15 души чакат за бял дроб, двама от които са в спешно състояние. Христов се опитва да намери спешно решение, тъй като само за последните няколко седмици починаха трима от листата на чакащите. Кореспонденции Още в края на 2016 г., преди да изтече договорът с виенската клиника, започват първите сигнали за проблеми. Тогавашният зам.-министър Ваньо Шарков пише писмо до проф. Клепетко с искане за разбивки на получаваните от клиниката суми. Което завършва с думите: \"Докато не получим изискания от нас точен разчет, ние няма да направим определените плащания, нито да обсъждаме бъдещи случаи за белодробна трансплантация на български граждани в МУ - Виена\". Това е причината за влошените отношения с клиниката и с проф. Клепетко, оттук започват проблемите, заяви по време на пресконференцията на Симеонова братът на починалия наскоро Адриян Петков, чакащ за трансплантация. И попита каква сила е България, каква й е позицията, за да отправя подобни заплахи и да държи такъв тон. На въпрос на \"Дневник\" как ще отговори на твърденията, че с писмото си нарушава отношенията с клиниката във Виена и конкретно с проф. Клепетко, Ваньо Шарков заяви: \"Няма какво да коментирам. Писал съм писмо, с което съм искал обяснение от страна на министерството за какво трябва да бъдат доплатени допълнително пари извън формуляра S2. Вероятно е трябвало да платим на някого комисионата. Не искам да влизам в подробности.\" Попитан дали тонът в писмото към проф. Клепетко е подходящ, Шарков отговори: \"Какъв трябва да бъде тонът на писмото? В нито един момент никой не е бил заплашван, че няма да му бъдат пращани повече пациенти. В крайна сметка нали едно от нещата, за които се говореше, е именно търговията с пациенти и как ги изпращаме, за да получаваме комисиони. Ако българската държава плаща едно и също нещо два пъти – един път през НЗОК, втори път през Министерството на здравеопазването, значи някой точи от някъде пари. А тези пари могат да послужат за лечението на някой пациент. Затова пратих писмото. Защото, когато се лекува някой с формуляр S2, няма допълнителни плащания.\" От клиниката във Виена отговарят на исканията за разбивки и конкретизират за какво са допълнителните средства. Извън протокола S2, с който се покриват основните разходи по трансплантациите, страната дължи допълнителни около 30 хил. евро, които не са включени в основния пакет - регистрация за листа на чакащи, постоперативни грижи, транспорт, медикаменти и медицински консумативи в едногодишен постоперативен период и др. Шарков отбеляза още, че от началото на 2017 г. не е в Министерството на зравеопазването, а писмото му е от края на 2016 г. \"Няма как две години по-късно някой да продължава да е единственият виновен за всичко\", коментира Шарков. И отбеляза, че до края на януари 2018 г. има комуникация с проф. Клепетко и той е изпратил писмо до българското здравно министерство тогава. Роднини на починали пациенти обаче коментират, че вероятно именно последната кореспонденция между българските здравни власти и проф. Клепетко е била повратната точка. Тогава българското здравно министерство отправя питане до професора във връзка с дело, заведено от вдовицата на починалия Георги Хрисимов. Тя съди държавата за забавяне, довело до невъзможност той да бъде трансплантиран и до смъртта му. По-малко от година преди смъртта на Хрисимов Клепетко идва в България да го прегледа и сигнализира, че пациентът трябва спешно да замине за трансплантация. Което така и не се прави и Хрисимов умира. Като материал по делото здравното министерство иска от проф. Клепетко становище дали състоянието на Хрисимов е позволявало трансплантация. Изрично се отбелязва, че се иска мнението му като част от съдебно дело. А професорът отговаря лаконично \"Не\". Вдовицата на Хрисимов обаче отбелязва, че става дума за състоянието на съпруга й, преди да почине, а не в периода, когато е имал няколко консултации с проф. Клепетко. Замесването на професора в българските проблеми и конкретно в съдебното дело, опитът да се стъпи на неговото становище, за да се спечели делото, вероятно е преляло чашата на търпението му, коментираха пред \"Дневник\" роднини и адвокати на пациенти. Ако България има воля Всъщност проф. Валтер Клепетко от години се опитва да помогне и увещава властите да предприемат действия, за да направят белодробните трансплантации в България възможни. Проф. Клепетко е бил в средата на миналата година в България, разговарял е със зам.-министъра на здравеопазването, с Мариана Симеонова и са установили, че може да е консултант на България за белодробни трансплантации тук, отбеляза директорът на агенцията по трансплантации Михаил Христов. След това обаче следва мълчание, допълни той. Преди време проф. Клепетко дава и интервю за \"24 часа\", в което отново казва, че е добре България да обучи свои специалисти за белодробни трансплантации, че клиниката във Виена е добро място за това и там се обучават лекари от различни европейски държави. Времето, за което един лекар може да бъде научен с необходимите тънкости, да се направят необходимите подготовки, инфраструктура и база, за да започнат да се правят белодробни трансплантации, е около три години, предупреждава професорът. Като поне около година лекарят трябва да е на място в клиниката във Виена. Така постъпвали страни като Словения, Гърция и други, като не можело да се очаква за кратък курс в рамките на седмица да бъдат подготвени специалистите. И прави уговорката: \"Разбира се, в случай че здравното министерство в България има воля за осъществяването на това начинание.\" Повтаря на няколко пъти: \"Важно е българските власти наистина да застанат зад това. Иначе заради желанието да се избегне харченето на пари може да се загубят много човешки животи\", предупреждава професорът.", "date": "2018.11.05", "title": "Хронология на едно животозастрашаващо въртене в кръг около белодробните трансплантации"}
{"url": "https://www.dnevnik.bg/evropa/2018/11/05/3339802_sestrinskata_partiia_na_merkel_gubi_tri_ministerstva_v/", "text": "Германският Християнсоциален съюз (ХСС) ще трябва да предаде контрола над три ключови министерства в провинция Бавария на новия си коалиционен партньор - \"Свободните избиратели\", съгласно условията, договорени на среща в неделя, предаде ДПА, като се позова на източници, участвали в нея. Сестринската партия на Християндемократическия съюз (ХДС) на Ангела Меркел бе принудена да влезе в коалиция със  \"Свободните избиратели\"  след  понесената загуба  на регионалните избори на 14 октомври. \"Свободните избиратели\" ще получат три министерства в новото правителство - на културните въпроси, икономиката и околната среда, заявиха източниците. Съгласно условията за коалиционния договор, одобрен и от двете партии, \"Свободните избиратели\" ще имат също петима членове на кабинета и двама държавни секретари. Лидерът на ХСС, министърът на вътрешните работи на Германия Хорст Зеехофер, похвали новата коалиция преди съвместното заседание на борда и парламентарната група на партията. По думите му тя вече е постигнала \"значителни резултати\" и е \"много добър пример как да се съставя правителство - за кратко време и с висока дисциплина\". Той добави, че ще направи съобщение за собственото си политическо бъдеще след 12 ноември. Преди Зеехофер бе казал, че ще поеме отговорност за изборната загуба на ХСС. Подкрепата за ХСС падна с над 10 пункта до 37.2 процента и ги принуди да търсят партньор, за да управляват. Според източниците на ДПА главните приоритети на коалицията ще бъдат допълнителна финансова помощ за семейства с малки деца и намаляване на щетите върху околната среда, например чрез ограничаване на използването на земя.", "date": "2018.11.05", "title": "Сестринската партия на Меркел губи три министерства в коалицията със \"Свободни избиратели\" в Бавария"}
{"url": "https://www.dnevnik.bg/politika/2018/11/05/3339787_iordan_conev_obiavi_losha_novina_za_gerb_tri_vida/", "text": "Проектобюджетът за 2019 г. е ориентиран към това управляващите с парите на данъкоплатците да спечелят редовните европейски и местни избори догодина. Тази оценка направи депутатът от ДПС Йорзан Цонев пред Нова телевизия. Той предупреди, че има \"лоша новина\" за ГЕРБ: Бюджетът \"ще доведе и до трети избори и точно третите няма да спечелят\". Депутатът от ДПС се аргументира с факта, че бюджетът не е съобразен с икономическия цикъл, прогнозира, че увеличените разходите ще напомпат инфлацията, ще се забави икономическият растеж, а това ще изяде увеличението както на пенсиите, така и на заплатите. По думите на депутата от ДПС увеличението на доходите на целеви групи също е предизборно и необосновано икономически, а градовете, управлявани от ГЕРБ, са превърнати в строителни площадки за разлика от други места. Цонев подчерта, че офертата на движението към ГЕРБ да се откажат от коалицията с \"Обединени патриоти\" и да управляват в малцинство с подкрепата на ДПС, вече не е валидна. Той добави, че партията му е поела курс към предсрочни избори, въпреки че все още не вижда алтернатива на сегашното управление. Повтори, че  желанието на ДПС е да бъде изготвена програма  за извеждане на страната от кризата с хоризонт от 10 г. с широка парламентарна и извънпарламентарна подкрепа, която да се изпълнява от партията, която дойде на власт. \"Ако спечели ГЕРБ, тя ще определи кой ще е министър-председател, ако спечели БСП - тя ще определи. Изборите ще посочат кой печели и спечелилият ще изпълнява тази програма\", каза Цонев. Той увери, че ДПС работи много активно по осъществяването на тази идея и изрази надежда, че медиите също могат да помогнат. От думите му се разбра, че в сегашния парламент в началото на всяко заседание депутатите от ДПС ще изчакват управляващите да осигурят кворум и ще се регистрират след това. (Бел. ред.  Последното заседание в петък се провали,  защото депутатите от ДПС и БСП не се регистрираха, а управляващите не успяха да съберат необходимите по правилник 121 депутати). В същото време Цонев подчерта, че по теми, които попадат в предизборната програма на ДПС, движението ще гласува с управляващите. Той даде пример със законопроекта на БСП за отмяна на плоския данък, който партията му няма да подкрепи, както и с вече гласувания миналата седмица  законопроект за собствеността на медиите , чиито вносители са самият Цонев, депутатът - издател Делян Пеевски и Велислава Кръстева. Цонев повтори, че ДПС настоява за отстраняването на Валери Симеонов по морални съображения в знак на солидарност с майките на деца с увреждания, а иска оставката на целия кабинет с политически мотиви.", "date": "2018.11.05", "title": "Йордан Цонев обяви \"лоша новина\" за ГЕРБ: три вида избори догодина"}
{"url": "https://www.dnevnik.bg/evropa/2018/11/05/3339806_frenskata_kraina_desnica_pecheli_poveche_podkrepa_ot/", "text": "Френската крайнодясна партия \"Национален сбор\" изпревари за първи път партията на президента Еманюел Макрон \"Република, напред!\" в проучване на настроенията на гласоподавателите, предаде \"Ройтерс\", като цитира резултатите от допитване на Френския институт за проучване на общественото мнение (Ifop). Според тях 19 на сто от гласоподавателите имат намерение да подкрепят партията на Макрон в сравнение с 20 на сто в края на август. В същото време подкрепата за крайнодясната партия на Марин льо Пен е нараснала от 17 на 21 на сто. Като се добави подкрепата от 7 на сто за поддръжника на държавния суверенитет Никола Дюпон-Енян и по 1 на сто за всяка от партиите, водени от бившите поддръжници на Льо Пен Флориан Филип и Франсоа Аселино, крайнодесните формации получават подкрепа от общо 30 процента в сравнение с 25 в края на август. Подкрепата за консервативната партия \"Републиканците\" е спаднала с два пункта до 13 на сто, а за крайнолявото движение \"Непокорна Франция\" - от 14 на 11 процента.", "date": "2018.11.05", "title": "Френската крайна десница печели повече подкрепа от партията на Макрон преди евроизборите"}
{"url": "https://www.dnevnik.bg/sport/2018/11/05/3339764_guardiola_smiata_che_siti_ne_e_dostatuchno_stabilen_v/", "text": "Манчестър сити\" постигна втората си най-убедителна победа от началото на сезона през уикенда  след 6:1 над \"Саутхемптън\" , но мениджърът на тима Хосеп Гуардиола има претенции към тима си. След срещата каталунският специалист обяви, че \"Сити\" не е достатъчно стабилен в играта в защита. \"Гражданите\" не бяха допускали гол във Висшата лига в продължение на 630 минути, след като го сториха на 1 септември. \"Ако нашите съперници разглеждат само първите 20 минути, има от какво да се притесняват. Да вкараш три гола за 20 минути е различно от това да вкараш три гола за 75 минути. Трябва да призная, че имахме късмет да вкараме четвъртия гол в края на полувремето. Това се случи в момент, когато \"Саутхемптън\" играеше добре. Бях убеден, че при 3:1 мачът не е завършил\", каза Гуардиола. Според него \"Сити\" има големи колебания, когато е без топката, и каталунецът обясни, че ще работи за подобряване в тази насока. \"Не сме достатъчно стабилни. Отборът ми даде ясни сигнали и ми показа, че в някои позиции и в някои наши действия е нужно да се подобрим\", добави мениджърът на \"гражданите\". Той все пак изрази увереност от представянето на отбора и резултата на \"Етихад\". След 11 кръга \"Сити\" е лидер във Висшата лига с 29 точки и има две повече от \"Челси\" и \"Ливърпул\". \"Гражданите\" реализираха 33 гола и получиха едва четири в този период. В края на седмицата тимът се изправя срещу \"Манчестър юнайтед\" в градското дерби на своя стадион \"Етихад\". Гуардиола реши да не хвали излишно футболистите си, които се представиха силно. Въпреки че Рахийм Стърлинг вкара два гола, мениджърът обясни, че той още не е достигнал пика си. \"По отношение на формата той е един от най-добрите в лигата в момента. Рахийм е топ играч, а е все още толкова млад. Може да играе както по крилата, така и в центъра на атаката. Млади момчета като него и Лерой (Сане) могат да се развиват още, уверен съм в това\", добави Гуардиола. \"За мен е истинско удоволствие да работя с толкова млади футболисти, толкова талантиливи. Казвал съм го много пъти, те ни следват, слушат ни и това е голямо признание.\"", "date": "2018.11.05", "title": "Гуардиола смята, че \"Сити\" не е достатъчно стабилен в защита след успеха с 6:1"}
{"url": "https://www.dnevnik.bg/evropa/2018/11/05/3339809_vidni_britanski_biznesmeni_iskat_vot_za_krainite/", "text": "Над 50 видни британски бизнесмени подписаха писмо, в което призоваха за нов народен вот за окончателните условия за британското излизане от Европейския съюз, предаде \"Ройтерс\", цитирайки телевизия \"Скай нюз\". В писмото не се говори пряко за втори референдум, но се казва, че \"крайната дума\" трябва да бъде на електората, въпреки многократните изявления на премиера Тереза Мей, че въпросът за \"народен вот\" по сделката с Брюксел не е на дневен ред, още по-малко за втори референдум. Сред имената на подписалите се посочват шефът на веригата книжарници \"Уотърстоунс\" - Джеймс Донт, бившият шеф на веригата супермаркети \"Сейнсбъри\" Джъстин Кинг, съоснователят на компанията за безалкохолни напитки \"Инъсънт дринкс\" Ричард Рид, един от шефовете на търговската верига \"Маркс енд Спенсър\" Марта Лейн-Фокс, председателят на съвета на директорите на телекомуникационния гигант \"Би Ти груп\" Майк Рейк и други. Подписалите писмото предупреждават, че  обсъжданите сега  от Лондон и Брюксел предложения за условията на Брекзит няма да гарантират безпроблемна търговия за Великобритания, след като тя напусне ЕС през март. Директно се говори за икономическите беди, които може да донесе на страната един \"или безразсъден, или разрушителен Брекзит\". Лондон и Брюксел се надяват да постигнат споразумение за Брекзит до края на годината, отбелязва \"Ройтерс\".", "date": "2018.11.05", "title": "Видни британски бизнесмени искат вот за крайните условия за Брекзит"}
{"url": "https://www.dnevnik.bg/razvlechenie/2018/11/05/3339795_bohemska_rapsodiia_oglavi_amerikanskiia_boksofis/", "text": "Представянето на музикалната биографична драма \"Бохемска рапсодия\" надхвърли всички очаквания в дебютния уикенд на лентата в Щатите. Филмът беше разпространен в около 4000 киносалона и реализира над 50 млн. долара, предаде \"Ройтерс\". Това беше достатъчно лентата да изпревари другите нови заглавия - фентъзито \"Лешникотрошачката и четирите кралства\" и романтичната комедия Nobody’s Fool. По този начин \"Бохемска рапсодия\" се превърна в най-добре представилия се в дебютния си уикенд по кината биографичен мюзикъл. Така лентата, разказваща историята на Фреди Меркюри, остава единствено зад \"Бандата от Комптън\" - филм от 2015 г., посветен на рап групата N.W.A.  Главната роля в \"Бохемска рапсодия\" е поверена на Рами Малек, който се превъплъщава във вокалиста на Queen Фреди Меркюри. Филмът е с бюджет около 50 млн. долара и раздвои мнението на критиците, като в същото време грабна сърцата на публиката, която го е оценила с 96% в сайта Rotten Tomatoes. В същото време \"Лешникотрошачката и четирите кралства\" (продукция на \"Дисни\") разочарова с представянето си в боксофиса, изкарвайки едва 20 млн. долара при бюджет от 125 млн. долара. Филмът с участието на Кийра Найтли и Макензи Фой не беше приет добре от критиката, която му отреди едва 34% в Rotten Tomatoes.", "date": "2018.11.05", "title": "\"Бохемска рапсодия\" оглави американския боксофис"}
{"url": "https://www.dnevnik.bg/skorost/2018/11/04/3338889_ot_utre_parkiraneto_vuv_vuzrajdane_krasno_selo/", "text": "От днес паркирането в районите \"Възраждане\", \"Красно село\", част от \"Оборище\" и \"Лозенец\" ще е платено, защото те стават част от зелената зона в София.  Друга промяна, която ще влезе в сила е, че паркирането на автомобили в пространствата пред жилищни, офисни или други сгради, които не са обособени като паркинги, ще е платено. Така ако по план пред сграда не са предвидени паркоместа, шефоьирте на паркиралите коли ще трябват да платят такста за зелена зона. В противен случай колите ще бъдат принудително премахвани или ще им бъдат поставяни скоби. В зелената зона за паркиране от днес попадат улиците между булевардите: Зелената зона за платено паркиране работи от понеделник до петък от 08:30 до 19:30 часа, като максимално допустимото време за паркиране е 4/четири/ часа, а таксата е 1 лев за час.", "date": "2018.11.05", "title": "От днес паркирането във \"Възраждане\", \"Красно село\", \"Оборище\" и \"Лозенец\" е платено"}
{"url": "https://www.dnevnik.bg/evropa/2018/11/05/3339814_jitelite_na_nova_kaledoniia_othvurliha_obiaviavaneto/", "text": "Мнозинството от жителите на южния тихоокеански архипелаг Нова Каледония гласуваха вчера срещу обявяването на независимост от Франция в дългоочакван референдум, увенчал 30-годишен процес на деколонизация, предаде \"Ройтерс\", цитирана от БТА. Вот \"за\" щеше да лиши Париж от опорен пункт в Индо-Тихоокеанския регион, в който Китай разширява своето присъствие, и да накърни гордостта на една бивша колониална империя, простирала се от Карибите през Субсахарска Африка до Тихия океан. Според крайните резултати 56.4% са избрали да останат част от Франция, а 43.6% предпочитат независимостта. Избирателната активност е била около 81%, посочва Би Би Си. \"Жителите на Нова Каледония предпочетоха да останат французи... Това е вот на доверие във Френската република, в нейното бъдеще и в нейните ценности\", каза президентът на Франция Еманюел Макрон в реч по френската телевизия. Референдумът бе първият вот за самоопределение, проведен във френска територия, след като Джибути - в Африканския рог - гласува за независимост през 1977 г. Избирателите на тази тихоокеанска островна територия, ползваща се със значителна степен на самоуправление, трябваше да отговорят на въпроса \"Искате ли Нова Каледония да получи пълен суверенитет и да стане независима\". Макрон каза, че разбира разочарованието на онези, които са искали независимост, но добави, че френската държава ще гарантира свобода, равенство и братство за всеки. \"Единственият губещ е изкушението за пренебрежение, за разделение, за насилие и страх; единственият печеливш е процесът на мир и духът на диалог\", каза Макрон. Страстите между настроените за независимост местни жители - канаките, и наследниците на колониалните заселници, оставащи лоялни към Париж, продължават да са разгорещени, посочва \"Ройтерс\". През последното десетилетие отношенията между двете групи видимо се подобриха, но вотът \"не\", т.е. срещу независимостта, е доста под някои предварителни прогнози, което може да окуражи националистите да поискат нов референдум в идните години. На архипелага живеят 280 хил. души, като право на глас имаха около 175 хил.", "date": "2018.11.05", "title": "Жителите на Нова Каледония отхвърлиха обявяването на независимост от Франция"}
{"url": "https://www.dnevnik.bg/biznes/2018/11/05/3339801_popravkite_v_kodeksa_za_zastrahovaneto_sa_pisani_ot/", "text": "Проектът за промени в Кодекса за застраховането, в който са записани конкретни суми на обезщетения при смърт на пътя, е изготвен в Комисията за финансов надзор (КФН), а не от вносителя - председателя на парламентарната Комисия по бюджет и финанси Менда Стоянова. Това коментира в интервю за Нова телевизия депутатът от ДПС и зам.-председател на същата комисия Йордан Цонев. Вчера  премиерът и лидер на ГЕРБ Бойко Борисов нареди  на депутатите от партията да не гласуват законопроекта и да се проведе обществено обсъждане по него. До идеята за промени в кодекса се стигна след тълкувателно решение от началото на лятото на Върховния касационен съд, с което се разшири кръгът на хората, които могат да претендират за материално обезщетение вследствие смърт на пътя. В обезщетението вече са включени братя, сестри, роднини от втора степен, баби, внуци и всеки, който може да докаже трайна емоционална връзка със загиналия. Затова Стоянова предлага най-високата сума да е 20 хил. лв. обезщетение за съпруга и децата, по 15 хил. лв. за братята и сестрите и по 5 хил. лв., по изключение, за човека с емоционална връзка. Реакцията на премиера беше провокирана от обвинения, че с проекта се прокарват лобистки интереси. \"Хората казват \"лобистки интереси\"... Не, това е проект на КФН и Министерския съвет\", каза Цонев. По думите му Стоянова е само формален вносител на проекта като при тази скъсена процедура е пропуснато общественото обсъждане - грешка, която следва да се поправи. \"Трябва да се търси дебатът, за да се реши този проблем, защото ще имаме или необезщетени граждани, или фалити на застрахователни компании\", добави той. Зам.-председателят на бюджетната комисия подчерта, че остава нерешен още един проблем - със злоупотребите със \"зелена карта\". \"Те  отстраниха Ралица Агайн  (доскорошен за.-председател на КФН с ресор \"Застраховане\"), но с това проблемът не се реши,\" подчерта Цонев и добави, че би подкрепил всякакви аргументи, така че да няма фалити на застрахователи. Обвиненията за лобизъм къв Стоянова дойдоха от Института по пътна безопасност. Неговият експерт и бивш председател на комисията по транспорт в предишния парламент Настимир Ананиев коментира днес пред БНТ, че това е гаф, заради който може да се поиска нейната оставка. Европейският съюз е въвел определени лимити за обезщетенията а смърт на пътя и държавата не може да налага допълнителни, каза пред държавната телевизия адвокат Петя Керанова. Според нея, ако поправката бъде приета, ще последва вълна от дела срещу държавата, тъй като застрахователят няма да е длъжен да покрие цялата сума от обезщетението при причинена смърт.", "date": "2018.11.05", "title": "Поправките в Кодекса за застраховането са писани от КФН, според Йордан Цонев"}
{"url": "https://www.dnevnik.bg/evropa/2018/11/05/3339820_pretendent_za_posta_na_junker_nastoia_evropeiskata/", "text": "Бившият финландски външен министър Александър Стуб, потенциален  кандидат за председател  на Европейската комисия, каза, че колегите му трябва да обмислят изгонване на партията на унгарския десен премиер Виктор Орбан от Европейската народна партия. Ако Орбан не зачита партийните ценности, той трябва да напусне ЕНП, каза Стуб пред германската медийна група \"Редакционснецверк Дойчланд\". И Орбан, и Стуб са членове на дясноцентристката Европейска народна партия (ЕНП) - най-големия блок в настоящия състав на Европейския парламент. Стуб се бори да стане водещ кандидат на партията,  което би му позволило  да стане председател на еврокомисията догодина. Стуб определи като абсолютно недопустимо  ограничаването  от страна на Орбан на свободата на словото, на събрания и образование. През септември Европейският парламент  гласува предприемането на наказателна процедура  срещу Унгария за риск от \"сериозни нарушения\" на основните европейски ценности - мярка, в резултат на която Унгария  може да изгуби правото си  на глас в ЕС. Това гласуване обаче предизвика разногласия в ЕНП.  Съперникът на Стуб  за ръководния пост в Европейската комисия, германецът Манфред Вебер, подкрепи вота за наказателна процедура, но се противопостави на изгонването на Орбан. Орбан от своя страна подкрепя Вебер. Тази седмица на конгрес във финландската столица Хелзинки ЕНП ще реши кой да бъде нейният водещ кандидат за евроизборите. Ако партията запази мнозинството си в европарламента след изборите през май догодина, водещият кандидат на нейната листа може да наследи Жан-Клод Юнкер като председател на Европейската комисия В коментара си Стуб подкрепи германския канцлер Ангела Меркел за миграцията, като похвали приноса й за споразумението с Турция от 2016 г. за спиране на притока на бежанци от Сирия.", "date": "2018.11.05", "title": "Претендент за поста на Юнкер настоя Европейската народна партия да изключи Орбан"}
{"url": "https://www.dnevnik.bg/photos/2018/11/05/3338360_fotogaleriia_pokoi_po_vreme_na_voina/", "text": "Фотожурналистът   ще представи в Ермитажа в Санкт Петербург своя фотографски проект Finding Shelter, Finding Peacе. В него той събира фотографии от различни горещи точки в света, в които е успял да улови кратките мигове покой на хора, които се намират насред война, улични размирици или хуманитарна криза. На снимката: Дете спи до калашника на баща си в училище, използвано като военна база от бойци от FSA в Алепо, Сирия. 27.11.2012 г.", "date": "2018.11.05", "title": "Фотогалерия: Покой по време на война"}
{"url": "https://www.dnevnik.bg/evropa/2018/11/05/3339829_london_moje_da_postigne_sdelka_za_brekzit_tazi_sedmica/", "text": "Засилват се спекулациите, че предстои сключването на споразумение за Брекзит. Някои статии дори предсказаха, че то може да бъде достигнато още тази седмица, пише британският в. \"Таймс\". Слуховете за пробив доведоха до повишаване на курса на паунда спрямо долара с над 2 на сто. Надеждите се подсилваха и от признаците, че съпротивата на поддръжниците на Брекзит срещу стратегията на британския премиер Тереза Мей отслабва. Бившият министър за Брекзит Дейвид Дейвис заяви миналата седмица, че Мей ще постигне споразумение и то ще мине през парламента поради ирационалния според него страх от напускане на ЕС без договор. Но подобна радост е прибързана. Все още има големи препятствия за преодоляване на пътя към методичното, подредено напускане на ЕС, отбелязва в. \"Таймс\". Шансовете британският премиер да сключи споразумение с ЕС за  границата с Ирландия и  да успее да го защити пред своите министри и парламента са 50 на 50, заявяват европейски представители, цитирани от в. \"Гардиън\". Британските преговарящи и представителите на Европейската комисия, водени от Мишел Барние, са на път да навлязат в тайна фаза на преговорите, спечелила си прозвището \"тунела\". Високопоставени представители на ЕС обаче предупредиха, че допустимите за двете страни отстъпки могат да се окажат несъвместими. Британското правителство се опитва да постигне решителен напредък по въпроса за границата между Република Ирландия и британската провинция Северна Ирландия преди петък. Лондон се надява, че в този случай председателят на Европейския съвет Доналд Туск може да свика извънредна среща на високо равнище за Брекзит преди края на месеца. Според източник от британското правителство, ако до дни бъде постигнат достатъчен напредък, се обсъжда вариантът срещата на държавните и правителствени лидери от ЕС да се състои на 22 ноември. Канцеларията на Мей обаче отрече, че има готово за подписване споразумение. Политици от най-високите равнища на британското правителство се опасяват, че ако напредъкът не бъде постигнат до утре, когато парламентът и високопоставените министри излизат в почивка, правителството може да не получи възможност за реакция, преди да бъде обявена датата за срещата на върха. \"Реалността е, че ние се нуждаем от среща на високо равнище през ноември повече от ЕС\", заявява източник на в. \"Гардиън\" от британското правителство. Споразумение, сключено през декември, ще означава не само гласуването му по-късно, но и ще изисква разходи за планиране на варианта за напускане без споразумение, както и промяна на задачите на стотици служители в администрацията. Шансове за постигане на достатъчен напредък обаче има, смятат запознати с работата на правителството. \"Залозите са високи\", добавя източникът на британското издание. Европейски дипломати и представители на ЕС все пак предупреждават да не се проявява прекален оптимизъм. Според тях шансовете за постигане на споразумение, отговарящо на изискванията на двете страни, са само 50 на сто. Досега Брюксел настояваше споразумението да съдържа текст, според който Северна Ирландия реално остава в митническия съюз и единния пазар на ЕС, докато останалата част от Великобритания напуска блока. Европейската комисия прие, че в текста на споразумението за Брекзит може да се говори за оставане на цяла Великобритания в митническия съюз чрез подписване на отделен договор през преходния период. Според представител на ЕС обаче подобна сделка може да замени текста, отнасящ се до оставането единствено на Северна Ирландия в митническия съюз, само ако тя бъде постоянна и дори в този случай ще има значителни правни затруднения. Тереза Мей ще трябва да прецени какво споразумение може да защити и как, но то няма да отговаря на \"авантюристката визия за Великобритания на Борис Джонсън\", допълва анонимният евродипломат.", "date": "2018.11.05", "title": "Лондон може да постигне сделка за Брекзит тази седмица, пишат британски медии"}
{"url": "https://www.dnevnik.bg/sport/2018/11/05/3339825_tom_breidi_specheli_duela_s_arun_rodjurs_v_derbito_v/", "text": "Том Брейди спечели задочния дуел с Арън Роджърс по време на дербито между \"Ню Инглънд пейтриътс\" и \"Грийн бей пакърс\" в  Националната футболна лига (НФЛ) . Двубоят от деветия кръг на редовния сезон завърши с победа 31:17 за \"патриотите\" на техния \"Жилет стейдиъм\" във Фоксбъроу. Смятаните за двама от най-великите играчи на поста куотърбек в спорта се изправиха един срещу друг едва за втори път. Първият им мач беше през 2014 г., когато \"Грийн бей\" спечели. Според ротацията на НФЛ следващ мач между двамата може да има едва през 2022 г., когато, ако Брейди още играе, ще е на 45 г. \"Патриотите\" се справиха, макар и втората най-важна фигура за отбора Роб Гронковски да не игра заради контузия. Тимът обаче затвърди отличната си форма от началото на сезона. Петкратният носител на Супербоул Брейди подаде пасове на 294 ярда, като 22 от всичките 35 бяха успешни. 41-годишният ветеран подаде един тъчдаун пас. Роджърс, който през лятото  подписа най-скъпия договор в историята на НФЛ , даде пасове на 259 ярда (24 от 43 и два тъчдаун паса). Отново защитата обаче беше това, което се оказа проблем за \"Пакърс\". От 2013 г. Том Брейди има баланс от 11 победи и само две загуби срещу други куотърбекове, носители на Супербоул. Срещата беляза и рекорд за Брейди, който стана първият куотърбек в историята, преминал границата от пасове на 80 хиляди ярда. Досега рекордът беше притежание на Пейтън Менинг (79 978). Двубоят започна отлично за Брейди, който успя да доведе до успешен край още първата атака на отбора си. Само за 3.20 минути с десет дауна \"патриотите\" преодоляха 59 ярда и отбелязаха тъчдаун. Рънингбекът Джеймс Уайт получи топката от Брейди и пробяга осем ярда, за да влезе в ендзоната. Стивън Гостовски беше точен при допълнителния удар, а първата четвърти завърши при резултат 7:3 след удар за три точки на Мейсън Кросби. \"Пакърс\" изпитваха проблеми на терена, които продължиха и във втората част. \"Патриотите\" реализираха още три точки, но 10.11 минути след началото на втората четвърт Роджърс подаде тъчдаун пас към Даванте Адамс на два ярда. Кросби реализира допълнителния удар и изравни резултата 10:10. Брейди и \"Ню Инглънд\" отговориха много бързо - още при следващото си притежание на топката. Само за 2.52 минути \"патриотите\" преодоляха 54 ярда със седем дауна, а уайд ресийвърът Кордарел Патерсън отбеляза втория тъчдаун в мача. Второто полувреме започна с тъчдаун за \"Пакърс\" за едва 3.42 минути. Тимът преодоля 86 ярда, а последният пас беше на Роджърс за Джими Греъм за 15 ярда, след което последва нов допълнителен удар и поредно изравняване – 17:17. Брейди и съотборниците му обаче бяха запазили най-доброто от себе си за последната четвърт, в която по традиция играят много стабилно в защита. Много методично \"Ню Инглънд\" успя да отбележи два тъчдауна с търпелива игра. Точно 4.54 минути след началото на последнта Джеймс Уайт получи топката на един ярд от ендзоната и пробяга разстоянието, за да отбележи втория си тъчдаун. В следващото нападение гостите от \"Грийн бей\" не успяха да се организират и предадоха топката на съперника си на 28-ия ярд. Брейди организира отлично нападението и с три дауна тимът преодоля 72 ярда, а тъчдаунът стана факт след 55-ярдов пас към Джош Гордън. Победата е шеста поредна за \"Ню Инглънд\", който е втори в AFC конференцията със седем победи и две загуби зад \"Канзас чийфс\" (осем победи и една загуба). \"Пакърс\" е едва десети в NFC с баланс три победи, едно равенство и четири загуби. Поражението е второ поредно за Роджърс и компания.", "date": "2018.11.05", "title": "Том Брейди спечели дуела с Арън Роджърс в дербито в американския футбол"}
{"url": "https://www.dnevnik.bg/bulgaria/2018/11/05/3339850_kratki_novini_poredna_grupa_blizki_na_jertvite_v_biser/", "text": "Микробус блъсна и уби пешеходец в района на жп гарата в София  Микробус е блъснал пресичащ пешеходец на кръстовището на столичните булеварди \"Христо Ботев\" и \"Мария Луиза\", съобщиха от МВР. Инцидентът е станал около 16:30 ч. в непосредствена близост до жп гарата. На място веднага са изпратени екипи на полицията и Спешна помощ. Установена е самоличността на блъснатия мъж, който е на 40 години. При качването му в линейката, той е починал. Прокуратурата откри нарушения в редица общински наредби Върховната административна прокуратура откри редица нарушения в подзаконовите нормативни актове, приети от общинските съвети в страната, съобщиха от пресцентъра на ведомството. Най-често те да били приети без да се спазват принципите за прозрачност и съгласуваност на решенията. Сред оспорените подзаконови нормативни актове са наредби за местните данъци и такси, реда на придобиване и управление на общинско имущество, условията за поставяне на премстваеми обекти и управление на общинските пътища, приети от общините Силистра, Габрово, Перник, Велинград, Димитровград, Симеоновград, Пещера, Севлиево, Гълъбово, Трявна, Мездра, Габрово, Радомир, Бобов дол, Трявна, Дряново, Сунгурларе, Трън, Созопол, Поморие, Карнобат, Айтос, Несебър, Севлиево, Трявна и Рила. Изготвени са 94 прокурорски акта до съответните административни съдилища, към момента 25 са уважени. Разбита е печатница за фалшиви долари във Варна При съвместна операция на ГДБОП и Специализираната прокуратура са задържани трима души, на които са повдигнати обвинения, съобщава пресцентъра на Министерство на вътрешните работи. Иззети са отпечатани и в различна степен на завършеност 100-доларови банкноти, общо около 1 350 000 долара. Мастилата, използвани за изработването им, имитират магнитно мастило, което прави фалшификатите изключително трудно разпознаваеми. Прокуратурата разследва инцидент с простреляни коне до Правец Сигналът за инцидента в с. Калугерово е подаден на 1 ноември от жител на селото. В хода на разследването са били установени осем коня с входни и изходни рани, съобщава Апелативна прокуратура София. При оглед на местопроизшествието, както и в телата на животните, не са били открити патрони, проектили и гилзи. Към настоящия момент е констатирана смъртта на два коня, като останалите пострадали животни са спасени и се лекуват с антибиотици. Назначена е ветеринарно-медицинска експертиза, предстои провеждане на разпити. Парното ще бъде пуснато в Пловдив Началото на отоплителния сезон в града ще започне във вторник, съобщава EVN. Поетапното пускане от шести ще започне в детските градини, учебните и болничните заведения. Компанията вече e осигурила отопление на жилищни и стопански сгради, които са заявили това преди официалното начало на сезона. За качественото пускане на парното е необходимо регулиращите вентили на радиаторите да бъдат отворени на максимум, припомня дружеството. Нужно е и клиентите да проверят индивидуалните разпределителни устройства по радиаторите. Ако на дисплеят няма показания, те трябва да се обърнат към своя топлинен счетоводител. Поредна група близки на жертвите в Бисер спечелиха обезщетения  Община Харманли и Министерството на отбраната трябва да платят още 280 хил. лв. на пострадали от наводнението в хасковското село Бисер на 6 февруари 2012 г., когато заради скъсана стена на язовир се удавиха 8 души, а множество къщи бяха разрушени. Това е решил Софийският градски съд по втората серия дела, заведени след трагедията, информира в. \"Сега\". Преди година първите потърпевши спечелиха на първа инстанция общо 570 хил. лв. От решенията се разбира, че от години лошото състояние на язовира е било известно, но общината и министерството са бездействали. Тъй като те отричат да са собственици, законът предвижда, че поддръжката му се поема от областната управа, което обаче не изключва тяхната отговорност. Прокуратурата повдигна обвинение на  Ирена Узунова - бивш областен управител на Хасково , но делото не е започнало все още в съда.", "date": "2018.11.05", "title": "Кратки новини: Прокуратурата разследва инцидент с простреляни коне до Правец"}
{"url": "https://www.dnevnik.bg/sport/2018/11/05/3339898_neobiknoveniiat_geroi_14-godishen_futbolist_vleze_v/", "text": "Той няма право да гласува, да кара кола, нито да пие алкохол, но вече е част от историята на голямото футболно дерби между \"Серо Портеньо\" и \"Олимпия\". Само на 14 години и 302 дни Фернандо Овелар вкара за своя отбор. Определяният за вундеркинд играч даде преднина за \"Серо Портеньо\" в 16-ата минута при равенството 2:2 в големия мач. Така той стана най-младият футболист, вкарвал в дербито. Досегашният рекорд беше на Серхио Диас, разписал се на 17 години и 58 дни. Това беше едва вторият мач за Овелар в мъжкия отбор, след като дебютира преди седмица.  Нестор Камачо изравни за \"Олимпия\" 12 минути по-късно. Овелар беше сменен в 59-ата минута. Дербито се превърна в истинско зрелище в края. След 90-ата минута паднаха два гола и бяха получени два червени картона. Най-напред в петата минута от добавеното време Маркос Акоста отново даде преднина за \"Серо Портеньо\". Четири минути след това Ернесто Кабайеро и Виктор Касерес бяха изгонени, а след още три Хорхе Ортега изравни от дузпа. \"Олимпия\" остава начело със седем точки преднина пред големия си съперник, който е втори.", "date": "2018.11.05", "title": "Необикновеният герой: 14-годишен футболист влезе в историята на дербито на Парагвай с гол"}
{"url": "https://www.dnevnik.bg/kultura/2018/11/05/3339903_vasko_vasilev_muzikata_e_ot_nai-hubavite_neshta_koeto/", "text": "Той е и космополитен музикант, който често участва в музикални сътрудничества, включително и с други от най-значимите имена в историята на съвременната класическа и популярна музика като Доминго, Карерас, Павароти, Стинг, Майкъл Джексън, Мадона. Основател на инструменталната формация \"Лауреат\". - За първи път моите колеги от \"Ковънт Гардън\" ще пътуват с мен в провинцията, което е супер, защото обикновено само София може да се наслади на такива групи. Репертоарът е много интересен, защото ще бъде както с модерна, така и с класическа музика. В тези огромни зали във Варна и Русе се надявам публиката да хареса това, което ще предложим за тях. - Всъщност имаме от почти цялото земно кълбо. Имаме бандонеонист - Жилберто Перейра от Аржентина, който свири с мен много отдавна, с него ще изпълним няколко неща от Пиацола – модерни аранжименти, не просто танго. Също, разбира се, от \"Ковънт Гардън\" ще бъде струнната група, и то както се казва - crème de la crème - концертмайсторът на виолите, концертмайсторът на челите, концертмайсторът на контрабасите - солистите на \"Ковънт Гардън\". Те ще участват в няколко знакови солови парчета с мен, публиката трябва да дойде да ги чуе. И в Пловдив, и в София ще дойдат от Малага, от Испания моята нова фламенко група, с която в момента работим върху нов репертоар с най-известните парчета на Пако де Лусия, направени за цигулка, с бас китара, перкусии, испанска фламенко китара, така че ще бъде много интересно. Към групата ще се включи и Ангел Дюлгеров, с когото ще представим българската връзка в групата. - Аз мисля, че музиката е едно от най-хубавите неща, което може да се случи на някого. Даже когато си тъжен. Има музика за всяка чувство, за всяка емоция. И това, което Господ ни е дал на нас - да можем да даваме на хората това удоволствие, да ги пренесем в един друг свят, по-добър, по-тъжен или по-весел - е може би най-доброто нещо, което може да се случи на някого. И това, че публиката идва, плаща билети, идва да те види, докато те го правят това, ние винаги ще идваме, разбира се. - Много интересен въпрос, защото цялата идея започна с концерта в \"Арена Армеец\" през 2016 г., когато бяхме подготвили струнен аранжимент на тези три опери  за цигулка, хор и оркестър. След което ние бяхме в Ню Йорк и един от най-големите импресарии за мюзикъли видя този концерт - ние му го показахме и той каза - защо не направите мюзикъл, защото толкова би било хубаво да ги има тези опери в къс вариант, от по 30 минути всяка. И така се роди тази идея. Сега ние направихме английската премиера и се готвим за американското турне, което ще бъде през 2020 година.  - В момента слушам една страхотна певица, която се казва LP. Тя е наполовина италианка, наполовина американка. Тя е известна и с това, че пише песни, но започна и кариера като певица. Писала е например песни за Ейми Уайнхаус. А аз правя в момента аранжимент на едно нейно парче, с което всички идваме в България. - Разбира се, с Павароти - той имаше страхотен глас и свирейки последната \"Тоска\" с него, аз знаех, че това му е последният концерт в \"Ковънт Гардън\". И беше много специално чувство. Доминго също – с него съм работил много, много пъти като диригент, и като певец, и дует сме свирили заедно, един прекрасен музикант, с който беше огромно удоволствие да се работи. Стинг също - той продуцира първия албум на \"Лауреат\" и обожава Пиацола. Тези аранжименти, които ще свирим на турнето, бяха направени заедно с него в студиото му в Италия. С него бяхме много често и даже помня за първи път, когато чух неговия албум Brand new day. Той си го пусна в студиото, ние бяхме първите хора, които чухме от микса, и беше много специално. Но може би най-специалното за мен чувство бе, когато видях за първи път Майкъл Джексън да репетира на сцената. Това беше нещо много различно, защото аз не бях виждал артист, който на стадион да може да контролира хореография, светлини, звук, абсолютно всичко! И до мен беше Слаш от Guns N’ Roses, който се разплака. - С Доминго и със Стинг сме работили пряко и сме били много често в домашна атмосфера в техните къщи, в тяхната кухня. Лили Иванова, бих казал също, тя е голяма приятелка, имам щастието и с нея много често да се виждам и беседваме не само като музиканти, но като приятели. Също ми дава голямо удовлетворение контактът не само с музиканти, но и със спортисти – имам колаборации с Албена Денкова, Максим Стависки също, правих тангото за тях, с което те победиха на световното. Беше много интересно, защото трябваше да направя аранжимента според изискванията на Спортната федерация за кънки, така че всичките тези колаборации с готини хора са много полезни. Но е важното тези сътрудничества да не са само с музиканти, но и с писатели, с актьори. Бях направил 3-4 шоута в Лондон, които бяха с известни актьори, като Хелън Мирън например. Всички тези проекти са интересни и дават богатство на един артист. - Смятам, че е много голяма крачка назад и една от най-големите грешки, които Великобритания допуска. Това е неестествен процес и когато световните лидери и политиците не успяват да са достатъчно прозорливи, е много опасно да се взимат такива решения. Историята е доказала, че има процеси, които са неизбежни, и ако ги ограничаваш и потискаш изкуствено, после те настигат с двойна сила. - В момента правя тетралогията на Вагнер. ( ). Спектакълът започва в 16.30 часа и свършва в 22.30 - последните две опери \"Зигфрид\" и \"Залезът на боговете\". Така завършваме един много напрегнат период в \"Ковънт Гардън\", защото аз бях на почти всички спектакли от 1 септември досега. И се подготвям, разбира се, за българското турне също. Успоредно правихме фламенко проекта, с който ще дойдем в София. Под пълна пара!", "date": "2018.11.05", "title": "Васко Василев: Музиката е от най-хубавите неща, което може да се случи на някого"}
{"url": "https://www.dnevnik.bg/v_pamet/2018/11/05/3339939_trompetistut_roi_hargrouv_pochina_na_49_godini/", "text": "Джаз тромпетистът и двукратен носител на \"Грами\" Рой Харгроув е починал на 49 години след сърдечен удар, съобщиха музикалните сайтове. Музикантът, който се  срещна с българската публика  по време на фестивала A to JazZ през 2015 г. заедно със своя квинтет, e популярен с участието си в албуми на изпълнители като Ди Анджело, Ерика Баду и Common. Талантът на Харгроув пробива през 90-те години, когато той е още ученик в гимназията. След година в музикалния колеж в Бостън той започва кариерата си главоломно, издавайки солови албуми и излизайки на сцените в съставите на джаз звезди като Сони Ролинс, Хърби Хенкок и Оскар Питърсън. През 2000 г. той прави брас аранжиментите в албума на Ерика Баду Mama's Gun. Същата година участва и в записите на известния албум на Ди Аднжело Voodoo, както и в големия дебют на Common - Like Water for Chocolate. През 2014 г. отново свири с Ди Анджело в Black Messiah. До края на живота си Харгроув не спира да записва музика и да участва в концерти.", "date": "2018.11.05", "title": "Тромпетистът Рой Харгроув почина на 49 години"}
{"url": "https://www.dnevnik.bg/sport/2018/11/05/3339958_stoichkov_bulgariia_niama_nikakuv_shans_da_stane/", "text": "България няма никакъв шанс да спечели домакинство на световното по футбол, смята Христо Стоичков. Миналия петък министър-председателят Бойко Борисов заговори за възможността  страната да се кандидатира за домакин на мондиала през 2030 г . По думите му кандидатурата ще е съвместна с Гърция, Румъния и Сърбия. \"Никога няма да стане! Как да стане? Няма шанс никакъв! Никакъв! Кой го каза това\", заяви Стоичков в сутрешния блок на БНТ. \"Едно е да кандидатстваш, друго е дали ще ти дадат възможност да стигнеш дотам. Всеки може да кандидатства - да направи там 100 метра път, две релси да направи. Всеки може да направи. Няма шанс, нямаме никакъв шанс\", заяви Стоичков. Той е в България за  представянето на автобиографията си . ", "date": "2018.11.05", "title": "Стоичков: България няма никакъв шанс да стане домакин на световно по футбол"}
{"url": "https://www.dnevnik.bg/ot_vas/galeriiotvas/2018/11/05/3339561_chitatelska_fotogaleriia_katedralen_hram_sv_sv_kiril_i/", "text": "Пътят към храма", "date": "2018.11.05", "title": "Читателска фотогалерия: Катедрален храм \"Св. св. Кирил и Методий\" в Прага"}
{"url": "https://www.dnevnik.bg/sviat/2018/11/05/3339996_polsha_prizova_grajdanite_da_se_vaksinirat_zaradi/", "text": "Полските здравни органи призоваха гражданите да ваксинират себе си и децата си, след като в района на столицата бяха регистрирани случаи на  морбили , предаде агенция \"Асошиейтед прес\". Министърът на здравеопазването Лукаш Шумовски каза днес на пресконференция, че 17 от последните случаи на  болестта  в Мазовецкото воеводство са при неваксинирани деца. Министърът и другите участници в пресконференцията увериха съгражданите си, че ваксинациите са безопасни.  Разпространяването на  морбили  из Полша става по време, когато Световната здравна организация (СЗО) съобщава за хиляди случаи на морбили в Европа. Заболяването е силно заразно и по данни на СЗО е една от основните причини за смъртността сред децата по света. /БТА", "date": "2018.11.05", "title": "Полша призова гражданите да се ваксинират заради опасността от морбили"}
{"url": "https://www.dnevnik.bg/sviat/2018/11/05/3340002_v_nju_iork_zapochva_procesut_za_trafik_na_droga/", "text": "Мексиканецът Хоакин Гусман (Ел Чапо), ръководил четвърт век най-могъщия наркокартел в света и екстрадиран в САЩ през 2017 г. след две бягства в Мексико, ще бъде съден при засилени мерки за сигурност на процес, който започва днес в Ню Йорк. Според американските прокурори Ел Чапо-Дребосъка, наричан така заради ниския си ръст, е най-могъщият наркотрафикант след колумбиеца Пабло Ескобар, убит през 1993 г. Ако 61-годишният Гусман бъде признат за виновен, присъдата може да е доживотна. Той е обвинен, че от 1989 до 2014 г. е ръководил картела Синалоа, изпратил в САЩ над 154 тона кокаин и огромни количества хероин, метамфетамини и марихуана на стойност 14 млрд. долара. Изборът на съдебни заседатели се очаква да започне в понеделник сутринта при закрити врати, както става при процеси срещу най-опасните престъпници. Може би са получени заплахи, тъй като имената на съдебните заседатели ще се пазят в тайна и те всеки ден ще бъдат охранявани по пътя към съдебната зала. След около четиримесечно съдебно дирене журито ще трябва да реши дали събраните доказателства са достатъчни, за да бъде обявен Ел Чапо за виновен по 11-те обвинения срещу него, включително за трафик и продажба на наркотици, притежание на огнестрелни оръжия и пране на пари. Той не се признава за виновен. Ел Чапо не е обвинен в убийства, но според прокурорите има доказателства, че е поръчал да бъдат убити най-малко 37 души, допълва АФП. / БТА", "date": "2018.11.05", "title": "В Ню Йорк започва процесът за трафик на дрога срещу Ел Чапо"}
{"url": "https://www.dnevnik.bg/bulgaria/2018/11/05/3340015_pticevudite_iskat_ostavki_na_rukovodstvoto_na/", "text": "Заради усложняващата се епизоотична обстановка и продължаващото разпространение на заразата агенцията въведе специална програма за засилен надзор над птицевъдните обекти. Мерките включват засилена сигурност, висока честота на лабораторен контрол, както и изискване птиците да бъдат транспортирани само след като са предварително изследвани за наличие на вируса. Около огнищата на птичи грип се създават предпазни зони и зони за наблюдение, в които се забранява движението и търговията с птици и яйца за разплод. Заради наложените ограничения част от бранша се подготвя за протест. Първи етап от него беше проведеното днес мълчаливо присъствие пред БАБХ.", "date": "2018.11.05", "title": "Птицевъдите искат оставки на ръководството на агенцията по храните"}
{"url": "https://www.dnevnik.bg/politika/2018/11/05/3340008_bsp_iska_otnemane_na_bulgarskite_pasporti_dadeni_bez/", "text": "За установяване на случаите на получено без основание българско гражданство от чужденци и отнемане на дадените паспорти се обяви лидерът на БСП Корнелия Нинова днес. От миналата седмица в  Държавната агенция за българите в чужбина се разследва корупционна схема при издаването на документи за български произход на чужденц и. Според Нинова хората, получили български паспорти без основание, трябва да бъдат идентифицирани и открити, след което да започне процедура на отнемане. \"Това правителство продава българската идентичност и трябва да си ходи\", каза Нинова. Тя отново се обяви за предсрочни парламентарни избори. Според Нинова след скандала с българското гражданство \"няма да видим Шенген\". БСП няма да участва в регистрацията за кворум в парламента при гласуването на бюджетните закони за 2019 г. Социалистите предлагат алтернатива на бюджета, според която минималната работна заплата да бъде 640 лева от 1 януари, а максималният осигурителен доход - 3900 лева. Сред предложенията на т.нар. \"демографски бюджет\" са  прогресивно подоходно облагане, данъчни облекчения за семейства с деца и диференцирана ставка на данък добавена стойност, както и 6400 лева помощ за раждане на второ дете .", "date": "2018.11.05", "title": "БСП иска отнемане на българските паспорти, дадени без основание на чужденци (допълнена)"}
{"url": "https://www.dnevnik.bg/evropa/2018/11/05/3340007_dve_treti_ot_evropeicite_izpitvat_nostalgiia_po/", "text": "Повечето европейци (67%) са на мнение, че светът преди е бил едно по-добро място. Това показа проучване на фондация \"Бертелсман\" (можете да го видите  тук ). То се основава на анкети, извършени през юли 2018 г. сред 10 885 граждани на ЕС, като по-задълбочено са представени резултатите за петте най-големи държави - членки на ЕС, от гледна точка на население - Франция, Германия, Италия, Полша и Испания. Според заключенията от проучването носталгията е най-силно изразена сред италианските респонденти и най-слабо сред поляците – 77% от италианците мислят, че светът е бил по-добро място, докато 59% от поляците споделят това мнение. Носталгия по миналото изпитват 65% от французите, 61% от германците и 64% от испанците. Тези чувства са по-слабо изразени сред младите респонденти на възраст под 35 години. Освен това   по-често изпитват носталгия от жените – съответно 53 и 47 процента. По-голямата част (53%) от тези, които чувстват тъга по миналото, се позиционират в дясната част на политическия спектър, а повечето (58 на сто) от тези, които не изпитват носталгия, споделят по-скоро леви  . От тези, които смятат, че светът е бил по-добро място преди, 20% се определят като леви, 27% като лявоцентристи, 32% като дясноцентристи и 21% като десни. От другите, за които светът не е бил по-добър в миналото, 22% се смятат за леви, 36% за лявоцентристи, 27% а дясноцентристи, а 15% за десни. Разликите в това отношение са най-ярко изразени във Франция и Германия. Общо 78% от изпитващите носталгия казват, че наскоро пристигналите   не искат да се интегрират в обществото, докато 63 на сто от другата група мислят по този начин. Освен това 53% от носталгично настроените смятат, че имигрантите вземат работните места от местните хора, докато едва 30% от неизпитващите носталгия са на това мнение. Резултатите потвърждават, че хората, тъгуващи по миналото, са по-предпазливи спрямо мигрантите – 27% не ги искат за съседи. Същото мнение имат 15% от не изпитващите носталгия, като те са най-несъгласни с това да има пушачи за съседи. Що се отнася до възгледите им за  , двете групи не се различават особено с едно изключение. Докато повечето неносталгично настроени искат да останат в ЕС (82%), по-малък дял от чувстващите тъга по миналото желаят това - 67%. е най-големият приоритет за втората група (60%), следван от управлението на миграцията (51%). Само 47 на сто от тези, които не са носталгично настроени мислят, че тероризмът трябва да бъде първи политически приоритет в бъдеще, а миграцията на първо място поставят 43%. За тях осигуряването на мир и защитата на правата на гражданите са почти толкова важни, колкото борбата с тероризма. Освен това 27% от тези, които чувстват носталгия, имат   за разлика от едва 16 на сто от другата група. Делът на хората, които се идентифицират с работническата класа е по-висок сред изпитващите тъга по миналото – 41% срещу 30 на сто от втората група. Делът на тези с гимназиално (или по-ниско) образование също е по-голям сред носталгично настроените - 26 срещу 20 процента.", "date": "2018.11.05", "title": "Две трети от европейците изпитват носталгия по миналото"}
{"url": "https://www.dnevnik.bg/sport/2018/11/05/3340035_golmaistorut_na_levski_beshe_povikan_v_nacionalniia/", "text": "Националният селекционер Петър Хубчев повика 27 футболисти в разширения състав на отбора за последните два мача от груповата фаза в Лигата на нациите. Тимът ще играе с Кипър и Словения. Новото име е нападателят на  \"Левски\"  Станислав Костов, който се представя много силно от началото на сезона. 27-годишният футболист има 13 гола в 13 мача в Първа лига и дели първото място в  голмайсторската листа с Клаудиу Кешеру . Костов е дебютант в националния отбор, като досега има шест мача за младежкия отбор между 2010 и 2012 г. Сред избраниците на Хубчев попада още един дебютант – Димитър Евтимов. Вратарят играе за третодивизионния английски \"Бъртън Албиън\", където има девет мача от началото на сезона. Евтимов и тимът му  достигнаха до четвъртфиналите в турнира за Купата на лигата , след като отстраниха елитния \"Бърнли\" и двукратния европейски шампион \"Нотингам форест\". В състава се завръща  Спас Делев , който за предишните двубои лекуваше контузия. Тепърва Хубчев ще обяви кои четирима играчи ще отпаднат от състава. С най-много представители са ЦСКА и \"Берое\" - по четирима. \"Левски\" има двама, като освен Костов това е капитанът Иван Горанов. В състава отново попада  ветеранът Георги Петков . България дели първото място в група 3 на Дивизия С в Лигата на нациите, като има девет точки, колкото и Норвегия. В последния двубой футболистите на Хубчев загубиха именно от Норвегия с 0:1 при гостуването в Осло. Мачът с Кипър е на 16 ноември в Никозия, а три дни по-късно България приема Словения на \"Васил Левски\".", "date": "2018.11.05", "title": "Голмайсторът на \"Левски\" беше повикан в националния отбор за мачовете с Кипър и Словения"}
{"url": "https://www.dnevnik.bg/sport/2018/11/05/3339952_meiuedur_shte_se_bie_s_iaponski_kikboksyor_na_nova/", "text": "Боксьорът Флойд Мейуедър се насочва към ново предизвикателство, като ще се бие на Нова година в Япония. Непобеденият досега американец, който е спечелил всичките си 50 мача, ще се изправи срещу 20-годишния кикбоксьор Теншин Насукава в Саитама. Спечелилият титли в пет различни категории Мейуедър подписа договор с японската RIZIN Fighting Federation. Форматът на битката, правилата и категорията все още не са изяснени, но се очаква в следващите няколко седмици това да се уточни. \"Исках да направя нещо различно и да покажа уменията си извън САЩ. Това ще е специален двубой и ще дадем на хората каквото искат - кръв, пот и сълзи\", заяви 41-годишният американец. Последният му мач беше срещу състезаващия се в смесените бойни изкуства Конър Макгрегър. Тогава  американецът спечели, но двубоят се проведе по боксовите правила . Насукава, който има 27 победи от 27 мача в кикбокса и четири победи от четири мача в смесените бойни изкуства, посочи, че това е било възможност, която не можело да бъде подмината. \"Беше изненадващо да получа това предложение, но приех, без да се замислям. Това ще е най-важният момент в живота ми и искам да съм човекът, променил историята. Ще го направя, при това само с един удар\", каза 20-годишният японец.", "date": "2018.11.05", "title": "Мейуедър ще се бие с японски кикбоксьор на Нова година"}
{"url": "https://www.dnevnik.bg/photos/2018/11/05/3340053_fotogaleriia_s_hiliadi_svetilnici_tauur_pochita/", "text": "Тръбач оповести в неделната вечер от стените на лондонския Тауър началото на едноминутно мълчание в памет на загиналите в Първата световна война. По повод 100-годишнината от края на сраженията, която се навършва в неделя, тази седмица всяка вечер между 17 и 21 часа ровът на средновековната крепост се изпълва с пламъците на факли. Това е инсталацията \"Отвъд дълбоката скръб: Тауър помни\", която започва от факла на един от гвардейците на Тауър, а пламъкът е разнасан от доброволци до останалите светилници", "date": "2018.11.05", "title": "Фотогалерия: С хиляди светилници Тауър почита жертвите на войната"}
{"url": "https://www.dnevnik.bg/evropa/2018/11/05/3340087_pretendentite_za_posta_na_merkel_vliazoha_v_spor_dali/", "text": "Представители на партията на германския канцлер Ангела Меркел Христяндемократически съюз (ХДС) влязоха в спор за това дали ХДС трябва да се върне към по-консервативна програма след  оттеглянето на Меркел  като председател. Кандидатите да я наследят на поста й се готвят за надпреварата за лидерското място, посочва \"Ройтерс\". Здравният министър Йенс Шпан,  единият от тримата претенденти  за наследник на Меркел като лидер на партията, заяви, че ХДС е размил профила си с превръщането си в прекалено центристка сила през последните години. \"Партиите трябва да се отличават по-ясно една от друга\", каза Шпан пред неделното издание на вестник \"Велт\". \"Начинът, по който ние гледаме на хората и обществото, е коренно различен от този на социалдемократите\", добави той. Шпан е един от най-върлите критици на решението на Меркел от 2015 г. да пусне в Германия над един милион бежанци, основно мюсюлмани от зони на военни конфликти в Близкия изток. Той отхвърли варианта за коалиция с противопоставящата се на имиграцията партия \"Алтернатива за Германия\" с думите, че ХДС не може да работи с политическа сила, която той определя като антиамериканска и която според него идеализирала руски автократи. Заместник-председателят на ХДС Армин Лашет предупреди партията, че не трябва да се измества по-надясно. \"Убеден съм, че подобна промяна в политиката ще бъде грешка\", заяви Лашет пред всекидневника \"Зюддойче цайтунг\". ХДС трябва да се придържа към центристкия си курс, добави той. Пред репортери точно преди вчерашното заседание на ръководството на партията в Берлин и Лашет, и Юлия Кльокнер, друг от заместник-председателите на ХДС, заявиха, че кандидатите да наследят Меркел трябва представят кандидатурите си на няколко регионални конференции през следващите седмици. Кандидатът, който най-вероятно ще е за това да бъде продължен центристкият курс на Меркел, е генералният секретар на партията Анегрет Крамп-Каренбауер. Тя се очаква да даде изявление за кандидатурата си през тази или следващите седмици. Третият кандидат е Фридрих Мерц. Той е за курс към по-ниски данъци и за онзи бизнес ориентиран десен консерватизъм, който Меркел изтика на заден план. ХДС изглежда разделен по въпроса за лидерството. Според проучване на института \"Емнид\" за неделното издание на вестник \"Билд\" 44 процента от партийните членове подкрепят Мерц, а 39 процента - Крамп-Каренбауер. Подкрепата за Шпан е 9 процента. Миналата седмица Меркел обяви, че през декември ще се оттегли като лидер на ХДС, с което сложи край на ера, продължила почти две десетилетия. За това време тя постепенно изместваше най-влиятелната партия в Германия от дясното към центъра, отбелязва \"Ройтерс\". Решението си Меркел взе след два регионални вота, на които десноцентристкият й блок и Германската социалдемократическа партия постигнаха най-слабите си резултати за последните десетилетия. На тях от друга страна Зелените и АзГ съумяха да увеличат подкрепата си. Подкрепата за коалиционния партньор на ХДС - ГСДП, е ударила ново дъно според социологическо проучване. Съгласно изследване на института \"Форса\" за телевизиите РТЛ и Ен Те Фау подкрепата за ГСДП е спаднала до рекордно ниското равнище от 13 процента, а тази за блока на Меркел ХДС/ХСС нараства до 27 процента. Резултатите от проучването бяха публикувани няколко часа преди вчерашните заседания при закрити врата и на ръководството на ХДС, и на това на ГСДП. Целта на тези заседания беше именно да бъде обсъден курсът, който ще следват двете политически сили. Заместник-председателят на ГСДП Ралф Щегнер заяви, че неговата партия няма да остане в управляващата коалиция \"на всяка цена\". \"Ако коалицията не промени драстично и бързо своя начин на работа и образ, тя не може и няма да издържи\", каза той. Според проучването на Форса одобрението за  Зелените , партия, подкрепяща имиграцията, се е увеличила до 24 процента. АзГ пада на 13 процента, а либералите от Свободната демократическа партия и \"Лявата партия\" са на равнище от 9 на сто. /БТА", "date": "2018.11.05", "title": "Претендентите за поста на Меркел влязоха в спор дали партията да се измести надясно"}
{"url": "https://www.dnevnik.bg/bulgaria/2018/11/05/3340133_v_turgovishte_e_zadurjan_slujitel_na_sudebna_ohrana/", "text": "За 72 часа в Търговище е задържан служител на съдебната охрана, блъснал двама младежи при шофиране в нетрезво състояние на 2 ноември, съобщава пресцентърът на прокуратурата. По-тежко пострадало е момиче е с 3 средни телесни повреди – счупена ръка и крак и контузия на белия дроб. Извършена е била операция. Пострадало е и 16-годишното момче, което е правоспособно. Инцидентът е станал на двойно непрекъсната линия на пътното платно. Обвиняемият решил да направи обратен завой с личния си автомобил. След като не успял, дал на задна предавка и така пътуващият мотоциклет с момче на 16. 5 г. и момиче на 18 г. се удря в него. След удара мотоциклетът се отклонява и настъпва челен удар в насрещно движещ се автомобил. Служителят Валентин П. е избягал от местопроизшествието. Открит е два часа по-късно в заведение. Тестван с дрегер, показанията на обвиняемия са показали наличие на алкохол в кръвта 0.7 промила. Очакват се резултатите от взетата кръвна проба. Срещу него е повдигнато обвинение за причиняване на средни телесни повреди на повече от едно лице при управление на автомобил под въздействието на алкохол. Престъплението, в което е обвинен, се наказва с лишаване от свобода от 1 до 6 години. Очаква се днес Районната прокуратура в Търговище да внесе искане в съда за вземане мярка за неотклонение \"Задържане под стража\" спрямо обвиняемия служител на съдебната охрана. Той е освободен от длъжност, съобщава пресцентърът на Министерството на правосъдието. \"Министерство на правосъдието винаги е било безкомпромисно към подобен род инциденти\", пише в съобщението. Срещу него е образувано дисциплинарно производство. По време на инцидента служителят е бил в почивен ден след дежурство и е управлявал личния си автомобил. По-рано през деня протестиращи се опитаха да нахлуят в Съдебната палата, съобщава \"Нова телевизия\". Според местните това не е първия случай, при който охранителят сяда пил зад волана, и според тях няма да има честен съдебен процес, защото той е брат на бивш директор на полицията в Търговище. По думите на бащата на пострадалото момиче Мариян Цанков това не е първият подобен случай, а задържаният системно шофира в нетрезво състояние.", "date": "2018.11.05", "title": "Пил алкохол служител на съдебната охрана в Търговище блъснал двама младежи и избягал"}
{"url": "https://www.dnevnik.bg/bulgaria/2018/11/05/3340094_napravi_si_tiimbilding/", "text": "В главата на всеки мениджър постоянно възникват онези странни мисли как да поддържа екипа си мотивиран, сплотен и в достатъчно добро настроение, за да върви работата добре. Едно от възможните решения са тиймбилдингите. На пръв поглед  идеята за тиймбилдинг  е доста проста, но всъщност не е точно така. Веднага изникват въпросите как да се подходи, вътрешен екип ли да го подготви или да се търси чужда помощ, нещо малко ли да се организира или нещо по-голямо. И още много. Ето няколко предложения за спонтанни събирания на колектива, които не изискват кой знае каква организация, но често водят до страхотни резултати и добро настроение. Бира след работа  – това е един класически вариант за бързо организиран и безплатен тиймбилдинг (с изключение на бирите). Излизането заедно след работа е подход, който помага най-вече на екип, който е в началото на своето сформиране, когато тепърва хората се опознават, или за приобщаване на нов колега. Да, няма по-подходящ начин да кажеш на някого: \"Ти си един от нас\". Спортният празник е характерен най-вече за учениците, но какво лошо има да го превърнете в запазена марка на вашата фирма. Няма как в екипа ви да няма спортисти – футболисти, волейболисти, тенисисти или просто хора, обичащи спорта. Проучете интересите на колегите си и им организирайте мини турнири. Веднага ще срещнете подкрепа. С колегите в планината. Определено това занимание е подходящо за всеки колектив, а сплотяването е сигурно. Разходките сред природата са приятни и зареждащи, помагат на всеки да опознае повече колегите, с които работите  в една по-различна среда . А вариантите за поход, особено в България, са стотици. Ако пък все още не сте открили подходящия за вас екип, то потърсете вашето работно място сред актуалните обяви на  Karieri.bg .  търси Старши мениджър отдел \"Събиране на просрочени вземания\" търси  PHP програмист  търси  Developer  търси: Administration & Benefits Specialist Human Resources Generalist  търси: Head of Project Management Department Junior Consultant – Aspiring Talent Senior Consultant – Leader, Dreamer & Achiever  търси  Brand Manager  търси: Мениджър на финансов център Директор дирекция \"Бизнес анализ и функционални спецификации\"  търси  Communication for Partnerships Officer (NO-1), Sofia, Bulgaria", "date": "2018.11.05", "title": "Направи си тиймбилдинг"}
{"url": "https://www.dnevnik.bg/biznes/2018/11/05/3340151_novo_zveno_v_regionalnoto_ministerstvo_shte_se/", "text": "Ново звено в Министерството на регионалното развитие и благоустройството ще се занимава с политиката за морско пространствено планиране. Това е една от подготвените промени в Устройствения правилник на МРРБ. Проект за неговото изменение е публикуван за обществено обсъждане в Портала за обществени консултации и на сайта на ведомството, съобщиха от пресцентъра на министерството. В новата структура се предвижда да бъдат назначени петима експерти с необходимата квалификация в областта на морското пространствено планиране. Тяхната основна задача ще са координацията и контролът на дейностите по изработването на Морски пространствен план на България и неговото изпълнение и актуализиране. Дейностите са възложени на министерството с измененията и допълненията на Закона за морските пространства, вътрешните водни пътища и пристанищата на Република България. Морското пространствено планиране е нова дейност за МРРБ и за осъществяването й се правят функционални промени в министерството. Изпълнението й се възлага на Главна дирекция \"Стратегическо планиране и програми за регионално развитие\" и функционалната й компетентност се разширява, а на други дирекции се прецизират. Морският пространствен план на страната трябва да бъде изработен и приет до 31 март 2021 г. Изготвянето му, както и срокът за окончателното му приемане са залегнали в Директива 2014/89/ЕС на Европейския парламент и на Съвета за установяване на рамка за морско пространствено планиране. Изработването му ще се състои от няколко етапа. Така България ще изпълни своите ангажименти за цялостно транспониране на европейската директива.", "date": "2018.11.05", "title": "Ново звено в регионалното министерство ще се занимава с морското пространствено планиране"}
{"url": "https://www.dnevnik.bg/na_put/2018/06/05/3328190_rut_koleva_za_nai-ljubimoto_miasto_na_sveta/", "text": "Пъпът й е хвърлен на летището в Рим. Буквално. Преди 28 години там го носи майка й, пожелала си наум и на глас – искам детето да пътува, а и нали всички пътища водят към Рим... Сега  певицата Рут Колева  не се застоява на едно място повече от два месеца. Макар че живее и твори в България, тя се старае да отсъства често, за да не е крайно свързвана с битовизма на деня и да се вдъхновява от различни култури и места като Япония, Камбоджа, САЩ, Чехия... Когато човек попадне в обсега й, прекарва първите минути в чудене как успява да не рухне физически. Програмата й е плътно запълнена, а телефонът й звъни през минути. Част от разговорите провежда на перфектен английски с чужди продуценти и собственици на клубове по света. Определя 2018 година като най-успешната в кариерата си. В началото й Рут и нейната банда бяха да европейско турне в над десет града, след което не само оцеляха, но и организираха следващо – за пролетта на 2019 г. \"След това идва Post Tour Depression\", смее се Рут. \"Иска ти се веднага щом се прибереш, в 6 часа на следващата сутрин пак да си някъде.\" Затова тя се определя като  Макар че пътува за кратки периоди, успява да види всичко важно за нея. Освен преживяване пътуването е и за научаване на нови неща. \"В Западна Европа може би няма музей или галерия, в които да не съм била.\" Действа много вдъхновяващо – вметва Рут – но всичко зависи от времето.\"  \"Имам базов план, към който не е задължително да се придържам на 100%, но това, което правя винаги, е да си набележа акценти от актуалния културен афиш в дадения град\". Така, докато е в Париж, успява да посети  интерактивната изложба, посветена на Густав Климт , а може би най-голямата й изненада, свързана с изкуство, е посещението на  Музея за съвременно изкуство в Рим . Спомня си, че не искала да влиза в него заради хубавото навън време, но след като го направила, била изумена - попаднала на любимата си картина The three ages of woman, отново на Климт. И въпреки че прави задължителни-за-посещение-места списък, предпочита да не е с изрядно подготвена програма, за да има доза приключение. А тъй като но и двете не са представени добре в България, винаги когато пътува навън, приоритет за Рут е да намери ресторанти с техни специалитети. За целта преглежда ревюта в Yelp, TripAdvisor или Google или търси препоръки от приятели, били вече на тези места. 22.10. 2015 г. - датата, на която Рут посещава за първи път \"Никога няма да го забравя, защото в момента, в който пристигнах и се настанихме в хотел Sheraton на Times Square, слязох, видях всички тези светлини и се потресох. Това не е реално! Тогава си казах – в този град искам да умра. Не да живея, не да се родя, а да умра – в града, който диша и всеки звук може да е благ стон или крясък – както го чуеш. Има някаква страшна магия в него... Той е като живо същество. Много е странно. Чувстваш се никой и малък и в същото време усещането, че там може да си сбъднеш мечтите и да ти се случат невероятни неща\", обяснява певицата. Другият не по-малко велик град за нея е  . \"Но той е образ на това как би била устроена Земята след 200 години, разсъждава Рут. Чувстваш се в бъдещето и не защото е технологично, а защото е адски чисто. Спазена е културната форма на този град, неговата история, хората са отговорни към начина си на живот и атмосфера.\" В Япония певицата прекарва почти месец на турне и снима клип. \"Ако има град, в който най-малко съм спала, това е Токио.\" Сигурна е, че този град има много нощен живот, много какво да се прави и види, какво да се опита и някак си не ти стига времето. \"А и динамиката им е такава – там може да видиш много хора как са заспали на улицата от преумора.\" Това е държавата, в която Рут има най-голям успех с музиката си - \"нереален\", което се потвърджава от разпродадените концерти с пищящи японци, знаещи текстовете й на български. В продължение на пет години всеки януари Рут посещава   – нейното място за почивка. Вече познава острова отлично и има много местни приятели. По това време там е дъждовният сезон, но за нея той не е неприятен. \"А и не вали непрекъснато, коментира Рут. Когато си тук, заключен вкъщи и умираш от студ, а там си на плажа и ядеш пресни скариди от океана.\" Но тя предпочита посещението на местните храмове. \"Има един храм, казва се Tirta Empul, близо до Убут, в който се прави прочистване със свещена вода, извираща от самия му център. Минаваш през 8 чешми, като до всяка от тях се извършва ритуал, а ти си представяш как една тъмна енергия се отмива от теб – от петите до главата, разказва Рут. Това много ме впечатли, защото като религия балийският хиндуизъм е много специфичен, и за мен е много истинско, кара те да се замислиш за някакви твои неща.\"  пък е много скъп подарък за рождения й ден през 2014 година за посещение на музикалния фестивал Nos Alive, прераснало в 10-дневно пътешествие из страната - Порто, Синтра. Водещ в личната й програма е гастрономическият туризъм и изследването на уюта. \"Португалците, като нас и гърците, имат сходна култура на табиета – обичат хубавата храна, топлината, виното и така ги чувстваме близки.\" В Порто впечатление й прави металният мост, построен от Алберт Айфел, и невероятно красивото стълбище на една книжарница - \"като от детска книжка\". Също и крайбрежната алея с цветни сгради – всеки кадър ти е инстаграм картичка, шегува се тя. Там посещава и много стара църква, отрупана с черепи и кости. \"До едно известно време в църквите в Западна Европа гробищата са били в катакомбите, погребвани в самата църква – и там може да видиш скелети и това да е в нормата. Интересно е, малко е зловещо, но също е едно от нещата, които трябва да бъдат видени.\" В момента на публикуването на материала Рут е в Китай на турне, снимки на клип. Иска да види най-много Великата китайска стена, но не е ясно дали ще успее. Следващите й потвърдени дестинации са - в средата на 2019 г. - концерти в Канада, Франция, Белгия. 24 часа в Лисабон от Рут Колева  Според Рут в Лисабон има изключително напреднала градска култура, подобна на тази в Берлин и Лондон, но и доста по-различна, защото \"тук има повече топлина\". Едно от задължителните неща в Португалия е да се посети фадо концерт. \"Фадото носи една такава дълбока емоция, че дори и да не харесваш такава музика, тя няма как да не те докосне дълбоко, пронизващо. От един момент нататък може да ти стане досадно да мълчиш през цялото време от 3 часа, смее се певицата. Ако си подготвен, е поносимо.\"  - Посещение на Музея на Фернандо Магелан и на Музея на каляските на площад Afonso de Albuquerque - Задължителна вечерна разходка в квартала Bairro Alto с неповторима атмосфера и стотици барове - Влизане в аквариума  Oceanário de Lisboa - Качване на асансьора  Santa Justa , построен през 1902 г. - Посещение на кулата \"Белем\" - Хапване в ресторант  Cerveceria Ramiro  - най-вкусното място за пресни морски неща. \"Опитайте задължително раци в различни рецепти, малки охлювчетa и морски нокти.\" - Алтернативна вечеря в ресторант  Meson Andalu z, който има прекрасна тераса - Разходка с трамвай Remodelado, за да се чувствате като в Lisbon Story на Вим Вендерс. Заради духа, хубавата бира и кнедлите. Красивият Карлов мост, ароматът на есен и джазът, който звучи от всяки бар. - Постете бар  Local , клуб  Jazz Dock , хотел  Dum  u  Velke Boty  и ако ви трябва гид – вашият човек е Томас Рипл – Genuine Bohemian, като бонус говори и български - Ресторантът е  U Kroka  - с традиционна чешка кухня. - Добрата виетнамска и тай кухня е в  Yori Restaurant - Интересно място е  Manifesto Market  - дизайнерски хипстър пазар с вкусна храна и музика, пускана от диджеи - Посетете катедралата  \"Св. св. Кирил и Методий\" - За любителите на приказната атмосфера има и  замък През месец май следващата година смята да се посети градината Vrtbovská zahrada, барокова градина от 18-и век.", "date": "2018.11.05", "title": "Рут Колева за най-любимото място на света"}
{"url": "https://www.dnevnik.bg/bulgaria/2018/11/05/3340036_mestni_referendumi_v_sofiia_sa_nevuzmojni_smiatat/", "text": "Провеждането на местен референдум по какъвто и е да въпрос в София е невъзможно заради начина, по който мнозинството от ГЕРБ в общината тълкува закона. Това се разбра от изказване на общинския съветник Венцислав Мицов, който заедно с колегите си от \"Политически група 5\" говори за внесеното от  15 съветници от опозицията искане за референдум  дали Столичната община да изгради инсталация за изгаряне на преработен отпадък в \"ТЕЦ София\", като за целта вземе кредит от 67 млн. евро. Предложението за провеждането на допитването беше  отхвърлено от всички комисии в общината  с мотив, че е незаконосъобразно. Основният аргумент на управляващите е, че въпросът засяга бюджета, а допитвания на тази тема са забранени от закона. По думите на Мицов всеки един въпрос засяга бюджета, дори самото провеждане на допитването, защото и за него за необходими средства. \"Например референдум в София ще струва 1.5 млн. лв., това също засяга бюджета\", посочи Мицов. По тази причина той обобщи, че провеждането на допитвания в София е възможно само на хартия. Съветниците обявиха и че ще поискат промени в правилника на общинския съвет, според която да е необходимо мнозинство от 2/3 за приемането на решенията, които засягат 1% от бюджета на София. Това ще засегне решения, свързани с общинското имущество, финансиране и одобряване на проекти като този за инсталацията в \"ТЕЦ София\",  сключване на договори . Иван Велков посочи, че четиримата ще поискат промяна в наредбата за приемането и изготвянето на бюджета на общината, която да предвижда общинските съветници да участват в този процес на по-ранен етап. Причината е, че в началото на ноември съветниците нямат представа какъв ще е бюджетът на общината за догодина. Вече втора година съветниците от \"Група 5\" искат общинските съветници да участват във формирането му още в ранен етап, като миналата година дори кметът на София Йорданка Фандъкова каза, че  искането им ще бъде изпълнено . Това обаче не се случи и през януари 2019 г. съветниците  отново ще бъдат принудени  да гласуват бюджет, изготвен от администрацията, който са получили в края на декември.", "date": "2018.11.05", "title": "Местни референдуми в София са невъзможни, смятат общински съветници"}
{"url": "https://www.dnevnik.bg/sport/2018/11/05/3340106_real_madrid_i_adidas_podgotviat_rekorden_dogovor_za_11/", "text": "Реал\" (Мадрид) и \"Адидас\" се подготвят да подпишат исторически спонсорски договор. Двете страни са се разбрали да сключат десетгодишен контракт за 1.1 млрд. евро, съобщава \"Марка\". Споразумението трябва да е в сила от 2020 до 2030 г. Това ще направи фланелката на белите най-скъпата в света по отношение на договора с доставчика на екипировка. В момента  \"Байерн\" получава по 90 млн. евро годишно от \"Адидас\" . Следват \"Манчестър юнайтед\" с 85 млн. евро на сезон и \"Барселона\" с по 83 милиона. Миналата година \"Реал\" поднови и договора си за спонсорството на екипите си. Според силата на новия контракт клубът взима по 70 млн. евро от Fly Emirates, което е три пъти повече спрямо предходното споразумение. И тук европейският клубен шампион от последните три години е начело, като изпреварва \"Манчестър юнайтед\" (62 млн. евро от \"Шевролет\") и \"Барселона\" (55 млн. евро от Rakuten). \"Адидас\" е неизменно доставчик на екипировката на \"Реал\" вече 20 години. Интерес към белите  имаше и от \"Найки\" . От следващия сезон  \"Адидас\" ще облича и \"Арсенал\" .", "date": "2018.11.05", "title": "\"Реал\" (Мадрид) и \"Адидас\" подготвят рекорден договор за 1.1 млрд. евро"}
{"url": "https://www.dnevnik.bg/biznes/2018/11/05/3340156_na_turisticheskoto_izlojenie_v_london_sa_predstaveni/", "text": "На най-голямото международно туристическо изложение за професионалисти World Travel Market (WTM) в Лондон България се представя с щанд от близо 300 кв. м, на който са представени 23 туроператора, хотели, общини и организации, съобщи пресцентърът на Министерството на туризма, което е организатор на националното представяне. Сред участниците са общините София, Пловдив, Варна, Бургас, туроператорите \"Бохемия\", \"Руал травел\", \"Астрал холидейз\" и други, хотелите от веригата \"Мелиа\", спа комплексът \"Терма вилидж\", \"Грифид\", курортът \"Аблена\", летищният оператор \"Фрапорт\", се вижда от  сайта на домакините.  Министърът на туризма Николина Ангелкова е изразила надежда, че участниците от българска страна ще я представят като конкурентна дестинация за четири сезона, предлагаща услуги за морски, зимен и много видове специализиран туризъм. В съобщението министерството уверява, че щандът разполага с модерни технически средства, които нагледно показват този потенциал като дестинация за висококачествен туризъм на разумна цена. България присъства с дигитална реклама на официалния портал wtmlondon.com и на цифрови екрани в залата.  На форума в Лондон са над 5000 изложители от цял свят, акредитирани са повече от 3000 медии. ", "date": "2018.11.05", "title": "На туристическото изложение в Лондон са представени 23 участника от България"}
{"url": "https://www.dnevnik.bg/sviat/2018/11/05/3340166_vlak_v_avstraliia_izbiaga_i_putuva_nad_90_km_bez/", "text": "Влак, натоварен с желязна руда на миннодобивната компания Би Ейч Пи (BHP), премина разстоянието от 92 километра без машинист, преди да бъде принуден да дерайлира в ранните часове на днешния ден, съобщиха компанията и австралийските власти, цитирани от агенция \"Ройтерс\". По тази причина най-голямата минна компания в света преустанови железопътните операции в западната част на Австралия, докато тече разследване по случая, съобщи австралийски вестник, цитирайки неназован източник. Говорителят на Би Ейч Пи не коментира веднага дали компанията е спряла всичките си железопътни доставки. \"Приблизително към 4.40 на 5 ноември 2018 година машинистът на натоварения с желязна руда влак с 4 локомотива и 268 вагона е спрял на 211-ия километър. Машинистът е слязъл от локомотива, за да инспектира проблем с единия от вагоните\", се посочва в доклада по разследването. Докато машинистът бил извън локомотива, влакът потеглил. \"Влакът е пътувал 92 километра без машинист до около 05:30 часа, когато е бил спрян чрез софтуер, управляван от контролния център, на около 119 километра от Порт Хедленд\" според доклада. \"Западаноавстралийски влак с желязна руда бе принудително спрян близо до река Търнър по пътя за Порт Хедленд\", съобщи в комюнике Би Ейч Пи. \"Никой не е ранен. Работим със съответните власти, за да разследваме случая\", допълни компанията. Щетите върху влака са \"значителни\", съобщи в доклад Австралийската служба за транспортна безопасност.", "date": "2018.11.05", "title": "Влак в Австралия \"избяга\" и пътува над 90 км без машинист"}
{"url": "https://www.dnevnik.bg/sviat/2018/11/05/3340170_shveicariia_pregovaria_sus_sasht_i_iran_za_humanitaren/", "text": "Швейцария провежда разговори със САЩ и Иран за стартирането на хуманитарен платежен канал, чрез който да осигури продължаването на  доставките на храна и лекарства  за Ислямската република след възстановяването на американските санкции срещу Техеран, предаде агенция \"Ройтерс\". \"Швейцария се ангажира да защитава швейцарските икономически интереси и следи отблизо развитието на ситуацията. Властите са в пряк контакт с  компетентните власти в САЩ , ЕС и Иран\", съобщи днес в комюнике по електронната поща държавният секретариат по икономическите въпроси. \"Особено в хуманитарната област федералното правителство се ангажира да се увери, че доставките на храна и фармацевтични продукти от Швейцария могат да продължат\", се посочва в комюникето. В него е добавено, че швейцарското правителство е в контакт с властите в САЩ, Иран и неназовани швейцарски компании за развитието на подобен хуманитарен платежен канал. Говорител на секретариата отказа да даде подробности за плана.", "date": "2018.11.05", "title": "Швейцария преговаря със САЩ и Иран за хуманитарен канал за храна и лекарства"}
{"url": "https://www.dnevnik.bg/sport/2018/11/05/3340105_livurpul_shte_e_bez_shakiri_v_surbiia_za_da_izbegne/", "text": "Ливърпул\" остави полузащитника Джердан Шакири извън състава за гостуването си на \"Цървена звезда\" в Шампионската лига.  Швейцарският национал , който е етнически албанец от косовски произход, няма да пътува за Сърбия, за да се избегне напрежение около играча. \"Говорихме какво посрещане може да получи Шакири и въпреки че нямаме идея какво може да се случи, решихме да сме концентрирани изцяло върху футбола и да не мислим за нищо друго. Искаме да покажем уважение и да избегнем усложнения. Поради тази причина Шакири не е взет\", заяви мениджърът на червените Юрген Клоп. Германският специалист добави, че футболистът е приел ситуацията с разбиране. Клоп смята, че с действието си няма намерение да отправя политическо послание.  По време на световното в Русия  Шакири и съотборникът му в националния отбор Гранит Джака се озоваха в центъра на политически скандал . Двамата празнуваха головете си при победата срещу Сърбия (2:1) с жестове, които наподобяват орела в националния флаг на Албания. Заради действието си Шакири и Джака бяха глобени от ФИФА с по 10 хиляди франка. По-късно министър-председателят на Албания Еди Рама откри  сметка за събиране на средства за плащането на глобите  на швейцарските национали. Двубоят между \"Цървена звезда\" и \"Ливърпул\" е в сряда от 19.55 ч. След три мача мърсисайдци оглавяват групата с шест точки, като имат една повече от \"Наполи\" и са с две пред ПСЖ. \"Цървена звезда\" е последен с едва една точка.", "date": "2018.11.05", "title": "\"Ливърпул\" ще е без Шакири в Сърбия, за да избегне политическо напрежение"}
{"url": "https://www.dnevnik.bg/photos/2018/11/05/3340083_fotogaleriia_voenen_parad_v_moskva_shte_povtori_7/", "text": "С военен парад на 7 ноември Москва ще отбележи 77-та годишнина от друг парад, проведен на Червения площад докато германските войски са на няколко десетки километра от руската столица.", "date": "2018.11.05", "title": "Фотогалерия: Военен парад в Москва ще повтори 7 ноември 1941 г."}
{"url": "https://www.dnevnik.bg/bulgaria/2018/11/05/3340154_komisiia_obsujda_dali_bulgarskata_curkva_da_podkrepi/", "text": "Специална църковна комисия ще прегледа исторически документи отпреди 350 години и ще подготви становище, на базата на което Светият синод на Българската православна църква ще реши дали да подкрепи свикването на Всеправославен събор за предоставяне на автокефалия на украинската църква.  Работата на комисията, съставена от митрополити, е започнала днес в Троянския манастир, като работата й ще бъде бавна и продължителна, казва говорителят на синода Николай Георгиев, цитиран от БНР. Пред \"Дневник\" говорителят на Св. синод каза, че няма правомощията да издава кой влиза в състава на комисията. Синодът трябваше да заседава  по въпроса на извънредно заседание днес,  но вместо това е предпочетено комисията да подготви становище. За свикването на събор призова Руската православна църква, която прекрати отноешенията си с Вселенската патриаршия. Причината беше решението на Константинополската патриаршия да  обяви за канонични  смятаните досега за самопровъзгласили се две украински православни църкви. С друго решение тя отмени върховенството на Московската патриаршия над Киевската митрополия. В събота президентът на Украйна Петро Порошенко и Константинополският патриарх Вартоломей  подписаха споразумение за създаването на украинска църква .", "date": "2018.11.05", "title": "Комисия обсъжда дали българската църква да подкрепи свикването на събор за украинската църква"}
{"url": "https://www.dnevnik.bg/sviat/2018/11/05/3340186_sankciite_na_trump_sreshtu_iran_postaviat_pod_vupros/", "text": "Ако бе необходимо ново доказателство за геополитическите залози на използването на долара като международна валута, Доналд Тръмп съвсем неотдавна ни даде такова с обичайната си бруталност. Като издаде указ, обявяващ за незаконни търговските и финансовите операции между европейски компании и Иран, той отново използва долара като оръжие (от 4 ноември американското ембарго срещу Иран бе възстановено при прилагане на принципа на екстериториалността - бел. ред.). Само че за разлика от мотото на президента на САЩ \"Да направим Америка отново велика\" това оръжие е нож с две остриета и е напълно възможно да се обърне срещу долара.  Доларът, повече от която и да било друга парична единица, покрива изцяло условията да бъде  международна валута . Неговата употреба е резултат не от международно споразумение, а от решения на публични и частни чуждестранни фактори, които искат долари. За да бъде задоволено обаче това търсене на международна валута, е необходимо насрещно предлагане. Съединените щати го осигуряват от 70 години. Това дава много предимства и е извънредна привилегия, чуваме да казват често, с почти неограниченото финансиране със своята собствена валута на бюджетни дефицити и отрицателни търговски баланси или определянето на основните лихвени проценти от Управлението за федерален резерв на САЩ, без да се съобразява с външни ограничения... Поради всички тези причини Съединените щати са силно привързани към международната функция на долара. Тук обаче се намесва един друг фактор: доларът също така е носител на мощ, облягащ се на геополитическата позиция на САЩ. Той е част от американската \"твърда сила\". Удар по доверието Следователно неотдавнашното решение на президента Тръмп, плюс протекционисткия натиск, може да се окаже нож с две остриета. Като обяви едностранно изключване от финансовата система на всички икономически агенти, независимо от тяхната националност и местоположение, и предвид факта, че то включва финансовите, а оттам - и банковите дейности, американското решение на практика прави невъзможна каквато и да било  търговия с Иран  въпреки усилията на Европа да изгради спешно механизъм за заобикаляне посредством специална структура за компенсации или бартерни сделки с Иран. Тъй като международните операции, които се извършват в долари (обмяна на валута, международни финансирания, придобивания на ценни книжа), задължително имат контрагент с банкови сметки, намиращи се в САЩ, и следователно ще подлежат на санкции и дори на блокиране от американските власти. Тук обаче има радикален удар по един от определящите фактори за търсенето на една международна валута, в случая доверието, че  свободното използване на долара  като такава ще се спазва (липса на дискриминация за онези, които притежават или използват долари, независимо дали живеят в САЩ или не, конвертируемост и свободно разполагане с парични или финансови активи в долари...). Решението на Тръмп нарушава този принцип и поставя под въпрос суверенитета на онези, които притежават или използват долари. Това е мярка, ограничена до връзките с Иран, но тя може да убие доверието в \"зелената валута\". И така, ако е трудно за една държава да диверсифицира \"военния чадър\", съюзите или договорите, гарантиращи сигурността й, заради американската военна мощ, за нея е удобно да диверсифицира постепенно и по свое усмотрение валутните си резерви. За банките и компаниите е скъпо, но не и технически невъзможно, да диверсифицират валутите, в които се разплащат, изнасят своите стоки и управляват международните си ликвидности, в посока към еврото до голяма степен, но и към  британската лира, японската йена, швейцарския франк , а утре - и към китайския юан. Ако това стане, отвъд предвидимите краткосрочни ефекти (отслабване на долара, силно повишаване на лихвените проценти в САЩ в дългосрочен план, спад на борсовите индекси, висока вероятност за рецесия в САЩ, нараснали напрежения в геополитически план), несъмнено ще навлезем в период на необратима загуба на доверие към американската лидерска роля в международната валутна система. Противно на \"Нека направим Америка отново велика\" на Доналд Тръмп. ", "date": "2018.11.05", "title": "Санкциите на Тръмп срещу Иран поставят под въпрос употребата на долара"}
{"url": "https://www.dnevnik.bg/bulgaria/2018/11/05/3340174_sudii_ideiata_za_prag_na_obezshteteniia_pri_zaginal_v/", "text": "Проектът за промени в Кодекса за застраховането, който предвижда лимит на обезщетението, което получават близките на загинал при катастрофа, изкривяват идеята за справедливост, заложена в тълкувателното решение на Върховния касационен съд (ВКС), което авторите на проекта ползват като повод за изменението. Това е коментарът на съдии с дългогодишен опит при разглеждането на застрахователни дела пред специализирания правен сайт  news.lex.bg. Вносител на предложението за слагане на таван от 20 хил. лв. за компенсацията, и то на най-близките роднини, е на председателя на бюджетната комисия в Народното събрание Менда Стоянова. Малко след като стана известна готвената промяна, лично премиерът Бойко Борисов разпореди на депутатите от ГЕРБ да не бъде гласувана, докато не бъде проведено широко обществено обсъждане. Стоянова пък заяви, че такова ще има в четвъртък, когато бюджетната комисия ще обсъжда измененията в Кодекса за застраховането. С тълкувателното решение от лятото на тази година на ВКС се даде възможност по изключение обезщетение за морални вреди от нечия смърт да получи и \"всяко друго лице, което е създало трайна и дълбока емоционална връзка с починалия и търпи от неговата смърт продължителни болки и страдания, които в конкретния случай е справедливо да бъдат обезщетени\". Това доведе до двойно увеличаване на делата срещу застрахователи пред Софийския градски съд (СГС), припомня сайтът. Компенсации по тях започнаха да претендират и братя, сестри, баби, дядовци и внуци. Все още обаче няма натрупана съдебна практика и предложенията за лимити на обезщетенията идват, преди да е известно как ще процедират съдилищата, като застрахователите предвиждат, че ще имат да плащат компенсации за средно на 2.5 души повече, отколкото преди решението на ВКС. Според съдиите основното в тълкувателното решение е както и връзката да е трайна и дълбоко емоционална. Това означава, че на практика по-далечните роднини ще получават обезщетение в много редки случаи - когато за разлика от обичайното например братът е най-близкият човек на починалия, а не съпругата или децата му. Според съдиите в тези случаи изключения се има предвид, ако жертвата на катастрофа всъщност няма друго семейство освен брата, с когото е живял и е споделял едно домакинство. Т.е. няма да се получава натрупване на множество обезщетения и застрахователите няма да се налага да плащат първо на съпруг и деца, а след това на братя и сестри и баби и дядовци. \"Волята на върховните съдии беше да се даде възможност обезщетение за неимуществени вреди да получат и тези, които дори нямат родствена връзка с пострадалия, но на практика са неговите най-близки хора\", обяснява дългогодишен граждански съдия. Той дава и пример, който често се среща в практиката - дете, отгледано от леля си и чичо си, тъй като е останало без родители. Те не са негови осиновители и преди тълкувателното решение не попадаха в близкия кръг роднини, от чиято смърт то може да получи обезщетение. Тълкувателното решение има за цел правото да се съотнесе към фактическото положение и да се постигне справедливост, коментира друг съдия, като посочи, че от примера, даден от колегата му, може да се извлече и другото изкривяване на волята на върховните съдии, което се получава с предложените лимити. С тях се предвижда таван на обезщетението за деца, родители, осиновени и осиновители от 20 хил. лв., както и до 15 хил. лв. за брат или сестра. Но за всеки друг е сложен лимит от 5 хил. лв. Така законът отново няма да има нищо общо с фактическото положение, тъй като лелята и чичото, които отглеждат племенника си сирак като свое дете, ще попаднат в графата \"други\". Роднините, които поемат грижата за дете, след като е загубило родителите си, много рядко преминават през процедурата по осиновяване, а биват назначени за негови настойници или попечители, но те фактически за него са като майка и баща, обясняват съдиите, посочвайки несправедливостта в предложените лимити в Кодекса за застраховането.", "date": "2018.11.05", "title": "Съдии: Идеята за праг на обезщетения при загинал в катастрофа изкривява справедливостта"}
{"url": "https://www.dnevnik.bg/bulgaria/2018/11/05/3340196_beshe_podpisano_novoto_sporazumenie_za_zashtita_na/", "text": "Днес беше подписано Споразумението за 2018 г. за защита на децата от съдържание, което е неблагоприятно или създава опасност от увреждане на тяхното физическо, психическо, нравствено и/или социално развитие, съгласно изискванията на Закона за радиото и телевизията. Подписите си под споразумението поставиха председателите на Държавната агенция за закрила на детето Елеонора Лилова (ДАЗД), на Съвета за електронни медии София Владимирова и на Асоциацията на българските радио- и телевизионни оператори (АБРО) Атанас Генов, генералният директор на Българската национална телевизия Константин Каменаров, представители на Българското национално радио и на други доставчици, които не са членове на АБРО, съобщи пресцентърът на ДАЗД. Критериите за оценка на съдържание са показателите, по които се оценява съответствието на програмното съдържание с изискването на закона, за да се защитят правата и интересите на децата. Доставчиците на медийни услуги са длъжни да не допускат участие на деца в предавания, които са неблагоприятни или създават опасност от увреждане на физическото, психическото, нравственото и/или социалното им развитие. Медийната среда е изключително динамично развиваща се, а защитата на детската аудитория е в интерес на цялото общество и е съвместна грижа - не само на институциите, бизнеса, родителите и на лицата, които полагат грижи за деца, отбелязва ДАЗД. Критериите бяха променени през 2017 г.  за пръв път от тяхното приемане през 2011 г., за да отразят развитието на медиите и младите хора в условията на дигитално общество. Успешното съдействие между регулаторните органи (СЕМ и ДАЗД), организацията на доставчиците на медийни услуги (АБРО), обществените медии (БНТ и БНР) доведе до въвеждането на единни саморегулаторни мерки и уеднаквяване на практиките на телевизионните оператори, с които да обозначават неблагоприятно за различните възрастови групи от детската аудитория съдържание.", "date": "2018.11.05", "title": "Подписано е новото споразумение за защита на децата от медийно съдържание"}
{"url": "https://www.dnevnik.bg/evropa/2018/11/05/3340200_germanski_evrei_predlagat_uroci_po_antisemitizum_za/", "text": "Основната организация на евреите в Германия призова за специални уроци за имигрантите мюсюлмани, които да спрат разпространението на антисемитизъм, предаде Би Би Си. Нейният вицепрезидент Абрахам Лехрер заяви, че много мюсюлмани пристигат от държави, където \"антисемитизмът е част от философията на държавата\". По думите му интеграционните часове трябва да бъдат съобразени със страната по произход. В Германия се наблюдава вълна от антисемитизъм, отчасти отдавана на реториката на крайнодясната партия \"Алтернатива за Германия\". Миналата година имаше стотици случи на антисемитизъм, като най-голямата част бяха извършени от неонацистки или други крайнодесни групи. Лехрер от Централния съвет на евреите в Германия коментира, че антисемитизмът сред мигрантите е проблем, който \"все още стои пред нас\", тъй като те се установяват за постоянно в страната. \"Много от тези хора са повлияни от режими, в които антисемитизмът е част от философията на държавата, а на еврейската държава е отречено правото да съществува\", коментира той пред \"Дойче веле\". \"Когато тези хора мислят не просто за намирането на работа и жилище, това влияние ще има по-голяма тежест и хората ще изразяват мненията си открито\", допълни той. Лехрер настоя освен това да има определени часове за преподаване на \"фундаментални ценности\" като демокрацията и отношението към жените. Той отправи критики към \"Алтернатива за Германия\", като заяви, че тя създава платформа, върху която антисемитизмът може да расте и да се изразява открито. Самата \"Алтернатива за Германия\" отрича да има антисемитски възгледи и през октомври създаде еврейска група в редиците си.", "date": "2018.11.05", "title": "Германски евреи предлагат уроци по антисемитизъм за мигрантите мюсюлмани"}
{"url": "https://www.dnevnik.bg/sport/2018/11/05/3340239_machut_s_djoshua_moje_da_bude_fakt_dogodina_kaza/", "text": "Кубрат Пулев може да се изправи срещу Антъни Джошуа в мач за световната титла в тежка категория на Международната боксова федерация (IBF), потвърди българинът. Пулев е официален претендент за един от поясите на британеца след  победата над Хюи  Фюри и чака реда си. \"Смятам, че догодина такъв мач ще бъде факт. Напълно е възможно. По всяка вероятност преди това ще имам и други мачове, може би един или два. Не можем да стоим и да чакаме той да благоволи. Всичко е въпрос на време и, разбира се, трябва първо да победя в тези мачове\", каза Пулев. След победата си над Фюри той обяви, че е готов да се бие с Джошуа още след два месеца. Първоначално  промотърът на британеца Еди Хърн заяви, че мач  може да има скоро, но преди няколко дни световният шампион в четири от версиите (IBF, WBA, WBO и IBO) обяви, че няма да има мачове преди 13 април. \"Определено в мача ми с Хюи Фюри изигра роля, че не бях играл много време. Рингът ми липсваше и това доведе до по-пасивната ми игра, действах малко на сигурно. Искам сега да избегна това нещо преди Джошуа\", добави Пулев. Той прогнозира, че в предстоящия мач на 1 декември между шампиона на Световния боксов съвет (WBC) Дионтей Уайлдър и Тайсън Фюри, американецът има предимство и ще победи. \"Готов съм да се бия и с Тайсън Фюри. За мен това е предизвикателство и интерес.\"", "date": "2018.11.05", "title": "Мачът с Джошуа може да бъде факт догодина, каза Кубрат Пулев"}
{"url": "https://www.dnevnik.bg/biznes/2018/11/05/3340234_bnb_promeni_spisuka_na_sistemno_znachimite_banki/", "text": "Управителният съвет на Българската народна банка направи промени в списъка на системно значимите банки и повиши изискванията за капиталови буфери на някои от тях. Това се вижда от прессъобщение на централната банка за заседание на ръководството й, проведено на 4 октомври. Решението се публикува месец след като са уведомени Европейската комисия, Европейския съвет за системен риск, Европейския банков орган и компетентните и определените органи на съответните държави членки, каквито са изискванията на нормативната уредба.  След сливането на \"Сибанк\" и \"Обединена българска банка\" новата финансова институция ще задели 0.75% от рисковите си активи през 2019 г. и 1% през 2020 г. докато изискванията към двете банки поотделно бяха по-ниски. Сред системно значимите банки е включена и Българската банка за развитие, от която се очаква да задели същия буфер, както и \"Пиреос\", а именно - 0.25% през 2019 г. и 0.5% през 2020 г. За останалите банки в таблицата няма промяна спрямо  определеното в края на 2016 г. , откогато това правило се прилага.", "date": "2018.11.05", "title": "БНБ промени списъка на системно значимите банки"}
{"url": "https://www.dnevnik.bg/politika/2018/11/05/3340252_ahmed_dogan_e_ohraniavan_ot_nso_zaradi_zaplaha_ot/", "text": "Почетният председател на ДПС Ахмед Доган е охраняван от Националната служба за охрана (НСО) заради \"рискови заплахи, както от територията на България, така и такива, възникнали извън нея\". Това се разбира от отговор от НСО до вицепремиера Валери Симеонов публикуван във фейсбук профила му. От НСО цитират решение на междуведомствената комисия, която решава кой да бъде охраняван извън лицата, посочени в Закона за НСО. Комисията безспорно е установила, че става въпрос за наличие на застрашеност от чужда държава, което е наложило необходимостта от денонощна охрана на Ахмед Доган до настоящия момент. Комисията състои от началника на НСО, председателя на ДАНС, главния секретар на МВР и ръководителите на служба \"Военна информация\" и Държавна агенция \"Разузнаване\". Симеонов уточнява, че не е получил отговори по същество на въпросите си с изключение на този откога НСО охранява Доган, а отговорът е, че се охранява от 2009 г. \"Съгласно Закона за НСО видът, обхватът и времетраенето на охраната, както и друга информация, обективирана в решенията на комисията по чл. 23, не може да бъде разгласявана. Това е така, защото въз основа на нея могат да се правят достоверни изводи за количеството и качеството на използваните сили и средства за гарантиране безопасността на охраняваните лица, което би улеснило планирането и извършването на опити за терористични действия или друго посегателство\", се казва в отговора на НСО. Симеонов не е получил и отговор на изразходваната до момента сума за охраната на Доган. \"Въпреки отказа за предоставяне на точна информация за изразходваните суми за охрана в писмото изрично се указва, че те са многократно по-малки от сумарните разходи за охрана на лицата, които трябва да бъдат охранявани по силата на закона: президент, министър-председател, председател на Народното събрание, вицепрезидент, главен прокурор\", е написал Симеонов. \"Общият размер на месечните разходи за охрана (в т.ч. транспорт) нямат нищо общо с разпространяваните от медиите суми и са съизмерими с месечното възнаграждение на един телевизионен водещ от сутрешен блок или на началник-отдел в държавно търговско дружество. По този ред са били охранявани в определени периоди от време и други политици като Лютви Местан, Румен Петков, Иван Искров, и др.\", отбелязва Симеонов. \"За щастие през новата история на България след 1989 г. не е допуснат случай на политическо убийство с изключение на убийството на Андрей Луканов по неизяснени политически или икономически причини. Подобен случай не бива да се допуска днес, когато България вече е член на Европейския съюз, а не на Варшавския договор\", написа още Симеонов във фейсбук. \"Дневник\" също направи няколко опита да разбере колко струва охраната на Ахмед Доган. При последния отговорът на НСО беше, че  това е класифицирана информация .", "date": "2018.11.05", "title": "Ахмед Доган е охраняван от НСО заради заплаха от чужда държава"}
{"url": "https://www.dnevnik.bg/skorost/2018/11/05/3340256_prikljuchi_remonta_na_mosta_na_putia_mejdu_montana_i/", "text": "Завършиха ремонтните дейности по моста над река Ботуня край село Краводер по първокласния път Монтана - Враца, заради които пет месеца превозните средства използваха обходни маршрути. Инвестицията е за близо 690 хил. лв. с ДДС и е от бюджета на Агенция \"Пътна инфраструктура\", съобщиха от АПИ днес. Съоръжението е построено през 1981 година и до момента не е било ремонтирано. Мостът е с дължина 64 м и вече е с нова пътна плоча, фуги, асфалтова настилка, ограничителни системи, тротоарни блокове, парапети и т.н. Продължават довършителните дейности по долната част на съоръжението, които няма да създават затруднения на трафика. Очаква се те да завършат до края на месеца.", "date": "2018.11.05", "title": "Приключи ремонтът на моста на пътя между Монтана и Враца"}
{"url": "https://www.dnevnik.bg/sport/2018/11/05/3340257_fotogaleriia_hristo_stoichkov_i_zvezdnoto_predstaviane/", "text": "Христо Стоичков показва червен картон на бившия испански съдия Урисар Аспитарте, който беше гост на представянето на автобиографията му. Аспитарте е човекът, който изгони Стоичков в мача с \"Реал\" през 1990 г., след като тогавашният играч на \"Барселона\" го настъпи. Близо 30 години по-късно двамата си спомнят с усмивка за случката.", "date": "2018.11.05", "title": "Фотогалерия: Христо Стоичков и звездното представяне на автобиографията му"}
{"url": "https://www.dnevnik.bg/kultura/2018/11/05/3340187_ekiput_na_kinomaniia_2018_otgovori_na_vuprosa_koia_e/", "text": "По време на основната пресконференция на \"Киномания 2018\" беше разкрито, че рекламната кампания \"Коя е Невена\" е свързана с откриващия фестивала филм \"Времето е наше\". В последните дни на редица билбордове на всякакви локации в София се появи въпросът \"Коя е Невена?\", изписан с червени букви на черен фон. Всъщност Невена е една от героините от филмовата лента, която ще бъде излъчена в Зала 1 на НДК на 15 ноември от 19:00 часа. Пресконференцията се състоя в \"Клуб 1\" - новооткрито пространство на мястото на бившата зала 42. В началото на събитието председателят на съвета на директорите на НДК Борислав Велков заяви, че целта на \"Клуб 1\" е да се задълбочи преживяването в Зала 1 на НДК. Неговата цел е това да се превърне в място за срещи преди и след събития, като програмата му вече е в ход и са запазени няколко дати. За Велков подобни пространства не са нищо ново на световно равнище, целта е публиката да има повече възможности да общува с големите изпълнители. По време на \"Киномания 2018\" зрителите ще имат възможност да гледат 55 филма. По традиция филмът \"Времето е наше\" на режисьора Петър Попзлатев, който ще открие фестивала, е български и той не е избран случайно, разкриха от екипа на кинофорума. Така ще се даде възможност на представителите на по-младите поколения да видят какво се е случило в България преди 30 години. Специално място беше обърнато и на останалите български филми в програмата. Бяха представени част от екипите на \"Далеч от брега\" на Костадин Бонев, \"Мълчанието на сестра ми\" на Киран Коларов и \"Смарт Коледа\" на Мария Веселинова. Особен интерес предизвика работата по \"Мълчанието на сестра ми\" защото режисьорът Киран Коларов е давал голяма свобода на актьорите, които са имали възможност да донаписват сценария и персонажите си. Към края на пресконференцията продуцентът Галина Тонева обърна внимание на факта, че финансирането на българското кино е спряно от 11 месеца и в момента се работи само по български филми, които са получили финансиране през 2017 г. Продуцентът на \"Смарт Коледа\" Павел Павлов се присъедини към нейния апел за решаване на този проблем. А друг продуцент - Росица Вълканова - изрази мнение, че би било добре годишно да излизат поне по 20 нови български филма. Междувременно беше обърнато внимание на мълчаливия пърформанс на актрисата Ирини Жамбонас, която четеше книга, на чиято корица се четеше въпросът \"Коя е Невена?\".", "date": "2018.11.05", "title": "Екипът на \"Киномания 2018\" отговори на въпроса: \"Коя е Невена?\""}
{"url": "https://www.dnevnik.bg/bulgaria/2018/11/05/3340272_agenciiata_po_hranite_iska_da_se_kriminalizira/", "text": "Българската агенция по безопасност на храните (БАБХ) предлага да се криминализира отглеждането на животни в нерегистриран обект, обяви директорът й Дамян Илиев на брифинг, цитиран от агенция \"Фокус\". Той припомни, че през 2017 г. е имало 11.7 млн. лв. компенсации за птичи грип, а до 30 октомври 2018 г. са 426 хил. лв. \"В исторически план в Германия през 2017 г. имаше над 300 случая на регистриран птичи грип на диви птици, като имаше 5 огнища. А в България – 30 случая при диви птици и около 87 ферми с птичи грип. Фактите показват, че мерките, които се взимат в България за ограничаване на заболяването, са лоши. По тази причина и заради това, че влизаме в сезон, в който птичият грип влиза в своя пик – от сега до края на май, и във връзка с това, че около регистрираните ферми с птичи грип започнаха да се появяват огнища, и във връзка с това, че имаме повтаряемост на фермите, ние трябва да вземем мерки, които не са лесно приемливи от бизнеса\", каза той.  За протеста на птицевъди, който се провежда пред сградата на БАБХ  с искане на оставката  на ръководството й, и твърденията им, че пробите за птичи грип се фалшифицират и манипулират, Илиев отговори: \"Променяме процедурите, за да можем да дадем гаранции и на двете страни, че пробите не се манипулират. Ще направим процедурите за вземане на проби така, че нито едната, нито другата страна да може да се съмняват.\" \"Първото ни предложение, което направихме на първата среща, беше в районите, в които има повтаряемост на заболяването, да бъде спряно зареждането до 1 юни. Това са Добрич, Пловдив, Стара Загора, Хасково и Ямбол. Там да се забрани организирането на панаири, пазари, заселване на птици в птицевъдни обекти и за дивеч. И като изтече този срок, да вземем мерки какво да правим. Това предложение не беше прието добре. С тези, които се занимават с кокошки, стигнахме до извод, че ограничението е по-добре да бъде на общински принцип или на определена зона\", обясни Илиев. Той информира, че утре отново ще се проведе среща с фермерите и очаква да дойдат с готови предложения в писмен вид. По думите му \"заповедите трябва да бъдат написани така, че да отговарят и на европейските изисквания, защото иначе ще имаме санкции\". Близо 10 хил. умъртвени птици за 2018 г. Общо 9900 домашни и диви птици са умъртвени от началото на 2018 г. заради птичи грип, каза директорът на БАБХ. По думите му в момента в България има 22 огнища на птичи грип, които са в 5 ферми за кокошки, в 4 ферми тип \"заден двор\", една птица в дивечово стопанство и 12 ферми за патици. Илиев обясни, че мерките, които БАБХ взема, са такива, че да дават доверие в страните, с които България търгува, защото иначе изобщо няма да има търговия. ", "date": "2018.11.05", "title": "Агенцията по храните иска да се криминализира отглеждането на животни в нерегистриран обект"}
{"url": "https://www.dnevnik.bg/evropa/2018/11/05/3340289_donald_tusk_be_razpitan_za_finansova_piramida_ot/", "text": "Председателят на Европейския съвет Доналд Туск бе разпитан днес в рамките на парламентарно разследване в родната му Полша за финансова пирамида от времето, по което е бил министър-председател, съобщи \"Асошиейтед прес\". Туск нарече излъченото по телевизията изслушване спектакъл, предназначен да го дискредитира и да разпространи \"инсинуации\" за неговото семейство. От години има вражда между Туск и Ярослав Качински - лидера на управляващата в Полша партия \"Право и справедливост\". Коментатори по частната телевизия TVN24 сравниха изслушването на Туск с публично въртене на бавен огън. Мнозина смятат, че това е поредният опит на консервативната партия да дискредитира Туск, политически съперник, който все още е популярен в Полша. Туск бе разпитан от специална многопартийна комисия, която изслуша вече десетки официални лица в опит да установи кои са отговорни за измамата, извършена от финансовата институция \"Амбър голд\". Схемата, която бе разкрита публично през 2012 г., повдигна въпроси за ефективността на управлението на Полша по времето на Туск (2007-2014 г.) Твърди се, че властите не са реагирали навреме на сигналите за \"Амбър голд\", която се оказа финансова пирамида. Заради нея по данни прокуратурата около 19 хил. инвеститори са загубили над 850 милиона злоти (225 милиона долара). Основателите на компанията излежават в момента присъди. Туск отхвърли обвиненията и каза, че предупреждение за \"Амбър голд\" е било направено от полски финансов регулатор и че не е било работа на премиера да отправя подобни предупреждения. Една от темите на днешното изслушване бе фактът, че синът на Туск, Михал, е бил нает на работа от авиокомпания, собственост на \"Амбър голд\". Туск отрече твърденията, че работата на сина му може да е послужила за чадър на пирамидата. /БТА", "date": "2018.11.05", "title": "Доналд Туск бе разпитан за финансова пирамида от времето, когато е бил премиер"}
{"url": "https://www.dnevnik.bg/politika/2018/11/05/3340298_shefut_na_agenciiata_za_bulgarite_v_chujbina_e/", "text": "С решение на правителството Петър Харалампиев е освободен като председател на Държавната агенция за българите в чужбина (ДАБЧ), съобщи правителствената пресслужба. До определянето на нов титуляр длъжността ще бъде изпълнявана от заместник-председателя на агенцията Димитър Владимиров. Правителственото решение, предложено от министър-председателя Бойко Борисов, е прието неприсъствено. При акция на Специализираната прокуратура и Комисията за противодействие на корупцията и отнемане на незаконното придобитото имущество (КПКОНПИ) в началото на миналата седмица бяха задържани 20 души. Обвинение получиха четирима. Председателят на агенцията Петър Харалампиев - за ръководител на престъпна група, търговия с влияние и  подкупи , а главният секретар на агенцията Красимир Томов - за участие в престъпното сдружение и подкупи. Обвинени бяха и двама посредници, които не са служители на агенцията. Един от тях е сръбски гражданин. Според прокуратурата посредници са се свързвали с искащи да получат българско гражданство от Западните Балкани, Бесарабия и Украйна и съдействали за предаването на искан от ръководството на агенцията подкуп.  Зам. главният прокурор и доскорошен шеф на спецобвинението Иван Гешев  обясни, че повечето подкупи са давани, за да изпълни институцията по-бързо процедурите по издаване на удостоверение за българско гражданство по произход. По-редки са случаите, в които прокуратурата е установила, че е даван подкуп за получаване на удостоверение от хора, които нямат български произход. Гешев каза още, че при приемането на поста Харалампиев обяснил на сдружението на българите в чужбина, което гарантира българския произход на кандидатите, че удостоверенията ще се издават срещу пари. Разследващите обявиха, че в агенцията има забавени над 20 хил. преписки. Имало три нива в схемата – посредници на най-ниско ниво, на средно ниво и такива на високо ниво, част от които е и ръководството на агенцията. С това зам. главният прокурор обясни, че от задържаните 20 души обвинения са повдигнати едва на четирима, тъй като Специализираната прокуратура не се занимала с чистачки и портиери. Харалампев е обвинен за взет подкуп от 5000 евро и търговия с влияние в пет случая за по 350 евро на човек, главният секретар за два подкупа от 800 и 1500 евро. В края на миналата седмица спецсъдът  остави в ареста Харалампиев, главния секретар Красимир Томов и сръбския гражданин Марко Стойов с аргумента, че прокуратурата не е поискала отстраняването на двамата от ръководството на ДАБЧ и извън ареста могат да повлияят на свидетелите и разследването. Българската гражданка, която също е обвинена по делото, бе пусната от прокуратурата срещу парична гаранция заради заболяване. Адвокатите на Харалампиев, Томов и Стойов обявиха, че ще обжалват решението на съда. А наблюдаващият делото прокурор Ангел Кънев обясни тогава, че държавното обвинение ще поиска отстраняване, ако втората съдебна инстанция постанови по-лека мярка за неотклонение от постоянния арест и ако не започне процедура по отстраняването на Харалампиев от Министерския съвет, който го е избрал. В съдебната зала стана известно, че единият от основните свидетели на прокуратурата е заместникът на Харалампиев, който сега е избран от кабинета да поеме поста - Димитър Владимиров. Пред съда беше казано, че той бил натискан да се включи в корупционната схема, но отказал, затова е бил и заобикалян. Не се разбра обаче защо не е сигнализирал органите, които разследват, и защо не е получил обвинение за това. ", "date": "2018.11.05", "title": "Шефът на агенцията за българите в чужбина е отстранен, сменя го основният свидетел срещу него"}
{"url": "https://www.dnevnik.bg/video/novinite_na_bnt/2018/11/05/3340322_video_drugite_novini/", "text": "Скок на \"Гражданска отговорност\" според предложенията за промени в Кодекса за застраховане Роботи-пощальони разнасят писма и пратки в Милтън Кейнс Отказване от цигарите - не по-късно от 40-45 години За първи път у нас излиза книга на нобелиста Хенрик Понтопидан Енрике Иглесиас ще покани фен на сцената Български филми на \"Киномания\"", "date": "2018.11.05", "title": "Видео: Другите новини"}
{"url": "https://www.dnevnik.bg/razvlechenie/2018/11/05/3340179_fotogaleriia_djanet_djaksun_be_obiavena_za_ikona_ot/", "text": "Поп певицата Джанет Джексън получи отличието \"Глобална икона\" на Европейските награди на MTV, които бяха раздадени снощи на церемония в испанския град Билбао.", "date": "2018.11.05", "title": "Фотогалерия: Европейските MTV награди обявиха Джанет Джексън за икона"}
{"url": "https://www.dnevnik.bg/razvlechenie/2018/11/05/3340086_spais_gurls_se_subirat_za_turne_no_bez_viktoriia_bekum/", "text": "Известната от средата на 90-те години група \"Спайс гърлс\" обяви първото си турне от десет години насам, в което обаче няма да се включи Виктория Бекъм, съобщи Би Би Си. Първата дата е на 1 юни 2019 г. на стадион \"Етихад\" в Манчестър. Продажбите за него започват тази събота. Четворката ще има концерти и в Ковънтри, Съндърланд, Единбург и Бристъл, като краят на турнето ще бъде на стадион \"Уембли\" в Лондон. Още през февруари и петте членки на групата публикуваха в социалните медии снимка, с която обявиха, че планират да работят по нови проекти заедно. Оттогава започнаха да циркулират и слухове, че те вероятно ще направят турне и ще запишат нови песни. Според The Sun Виктория Бекъм, наричана още Пош Спайс, е решила да не се включва в турнето заради ангажиментите си като моден дизайнер. Създадената през 1994 г. група се превърна в поп чудо с хитовете си Wannabe и Say You'll Be There. Последното им съвместно участие бе на закриващата церемония на Олимпийските игри в Лондон през 2012 г. \"Спайс гърлс\" се разделиха окончателно през 2000 г., след като в продължение на две години се изявяваха като група от четири след напускането на Гери. През 2007 г. и петте се събраха за специално турне.", "date": "2018.11.05", "title": "\"Спайс гърлс\" се събират за турне, но без Виктория Бекъм"}
{"url": "https://www.dnevnik.bg/sport/2018/11/05/3340164_shavi_neimar_moje_da_nasledi_mesi_kato_nai-dobur/", "text": "Повечето отбори в европейския футбол играят скучно и монотонно, смята Шави Ернандес. Бившият капитан на \"Барселона\" описа голяма част от отборите в света като скучни. Според Шави в много мачове липсва скорост, което отблъсква зрителите. \"Отегчавам се да гледам много мачове по телевизията. Когато видя един отбор да излиза в схема 4-5-1 и ми е ясно, че той не иска топката, това ме отблъсква и търся нещо друго, което да гледам. В момента липсва скорост в много мачове\", каза Шави пред радио \"Каталуня\". Халфът, който в момента играе за катарския \"Ал Сад\", добави, че гледа с удоволствие \"Манчестър сити\", който е воден от бившия му треньор Пеп Гуардиола. \"Да гледам \"Сити\" на Пеп е истинско удоволствие. Правя го винаги, когато мога. Другите отбори освен \"Барселона\", чиито мачове не пропускам, са \"Атлетик\" (Билбао) на Едуардо Берисо и \"Бетис\" на Кике Сетиен. Те имат оригинални идеи, показват динамичен футбол и не са прагматични\", добави Шави. Според него футбол като този на \"Атлетико\" (Мадрид) не се харесва на феновете, но не обвинява треньора на тима Диего Симеоне. \"Чоло е убедил играчите си, че това е единственият начин, по който да се мерят с \"Барселона\" и \"Реал\". Те му вярват и го следват.\" Легендарният халф на \"Барселона\" говори и по темата кой остава най-добър футболист в света. Според него Меси остава №1. Шави вярва, че друг бивш играч на каталунците - Неймар, може да наследи Меси. Той не отписва и новата звезда на ПСЖ и френския футбол Килиан Мбапе, който постоянно е сравняван с Меси. \"Той е на много високо ниво, физически вече е развит футболист, макар и да не е зрял напълно. Трудно е обаче да се предвиди докъде може да стигне. Трябва да се види постоянството му в няколко поредни сезона\", обяви Шави. Бившият халф е на мнение, че Неймар трябва да изчисти играта си от някои грешки. Според него бразилецът трябва да покаже зрялост на терена. Шави смята, че Неймар е по-близо да бъде определян за наследник на Меси, отколкото настоящия му съотборник Мбапе. \"Играл съм и съм тренирал с него. Той прави изумителни неща, но понякога не показва зрялост, каквато е нужна за играч, който иска да бъде лидер. Ако го направи, той ще бъде като Меси\", обясни Шави.", "date": "2018.11.05", "title": "Шави: Отегчавам се да гледам футбол по телевизията"}
{"url": "https://www.dnevnik.bg/sviat/2018/11/05/3340198_punkariat_ot_teksas_jenskiiat_dvuboi_v_arizona_koi_sa/", "text": "Няколко дуела ще се гледат под лупа утре на междинните избори в САЩ, след които изцяло ще се промени съставът на Камарата на представителите и над една трета от този на Сената. Бивш пънк музикант в Тексас В Тексас ще се състои вероятно най-наблюдаваният и най-скъпият от предизборните сблъсъци. 40-годишният бивш пънк музикант Бето О'Рорк, който настоява за универсална система на здравеопазване и по-строга регулация на огнестрелните оръжия, се изправя срещу действащия сенатор Тед Круз. Бето, както го наричат поддръжниците му, води на опонента си в големите градове, но трябва също така да убеди консервативните селски райони, за да победи. Евентуална  победа на демократите  в републиканския бастион Тексас би била огромна политическа сензация с последици за цялата страна. За тази цел обаче демократите ще трябва да се възползват от създалите се настроения срещу Тръмп в предградията. Женски двубой в Аризона В Аризона конгресменката републиканка от Камарата на представителите Марта Максали ще се опита да заеме в Сената мястото на Джеф Флейк, който не се явява на  изборите . 52-годишната бивша пилотка на изтребител се изправя срещу демократката Кирстен Синема, която също има впечатляваща биография. След развода на родителите си тя живее две години с майка си и пастрока си в изоставена бензиностанция. Тя защитава важността на образованието и на здравната система. Това ще бъде първият път, когато Аризона изпраща жена в Сената. Във втория избирателен район на този граничещ с Мексико щат  миграционната политика на Доналд Тръмп  ще играе централна роля в друг женски двубой - този между републиканката от латиноамерикански произход Леа Маркес Питърсън и демократката и бивш член на Конгреса Ан Къркпатрик. Демократи в опасност В Мисури републиканците имат най-големи шансове да си върнат заемано в момента от демократите място: след два мандата подкрепата за сенаторката Клеър Маккаскил намаля в този щат в Средния Запад, чиито жители през 2016 г. масово гласуваха за Доналд Тръмп. Социологическите проучвания сочат, че разликата между нея и кандидата на републиканците Джош Холи е изключително малка. Холи получи личната подкрепа на президента, който го нарече звезда. В щата Северна Дакота, който също подкрепя Доналд Тръмп, сенаторката от демократите Хайди Хайткемп също се бори за политическото си оцеляване. Седмица преди изборите социологическите проучвания сочат, че тя изостава с десет процентни пункта от опонента си републиканец Кевин Крамър. В Ню Джърси Боб Менендес смяташе, че вече е победил: той е сенатор от 12 години в този бастион на демократите. Но републиканецът Боб Хюджин се възползва от съдебните неволи на Менендес (срещу него имаше процес през 2017 г. по обвинение в корупция, прекратен поради липса на доказателства), за да навакса изоставането си в предизборната надпревара. В земеделския и миньорски щат Минесота, неговите двама конгресмени демократи се чувстват най-неуверени. В осми избирателен район, който е отдавнашен бастион на левицата, демократът Джо Радинович се изправя срещу бившия полицай Пит Стаубър, пламенен защитник на програмата на президента в полза на икономическия растеж и създаването на работни места. Но страничните ефекти на търговската война на Доналд Тръмп срещу Китай или недоволството на възрастните избиратели, загубили работата си в дърводобивната индустрия или в сектора на черната металургия, могат да окажат влияние върху резултатите. Астронавт в затруднение във Флорида Във Флорида досегашният сенатор демократ Бил Нелсън е застрашен от кандидата на републиканците Рик Скот, губернатор на Слънчевия щат от 2011 г. Бившият астронавт Нелсън, който е сенатор от 2001 г., се изправя срещу Скот, който доминира политическата сцена във Флорида след кървавата стрелба (17 убити на 14 февруари) в гимназия в Паркланд, на север от Маями. В щат, който държи рекорда по издадени разрешителни за оръжие, Скот прокара под обществения натиск закон, засилващ контрола върху продажбата на огнестрелни оръжия. Той също така имаше силно присъствие при преминаването през Флорида на ураганите \"Ирма\" (септември 2017 г.) и \"Майкъл\" (октомври 2018 г.). Расовият въпрос във Флорида и Джорджия Също във Флорида кметът на щатската столица Талахаси Андрю Гилъм от Демократическата партия иска да стане първият чернокож губернатор на щата. Той се изправя срещу горещия привърженик на Доналд Тръмп Рон Десантис, който провокира полемика, след като употреби по адрес на опонента си фразеологичен глагол, съдържащ думата маймуна (monkey this up), за да подчертае, че има опасност Гилъм да навреди на икономическия напредък. В Джорджия републиканецът Брайън Кемп, който се самоопределя като \"политически некоректен консерватор\", води оспорвана битка с афроамериканската представителка на демократите  Стейси Ейбръмс , която получи подкрепата на телевизионната звезда Опра Уинфри. В този южен щат, все още дълбоко белязан от расовата сегрегация, Кемп бе обвинен, че изтрил от избирателните списъци около 35 000 души, две трети от които чернокожи. Ако бъде избрана, 44-годишната Стейси Ейбръмс ще стане първата чернокожа жена губернатор в историята на Съединените щати. /БТА", "date": "2018.11.05", "title": "Пънкарят от Тексас и женският двубой в Аризона: най-интересните избори в САЩ"}
{"url": "https://www.dnevnik.bg/bulgaria/2018/11/05/3340345_zastrahovkata_grajdanska_otgovornost_za_avtomobili/", "text": "С предложените промени в Кодекса за застраховането цената на застраховката \"Гражданска отговорност\" за автомобилите може да се покачи трикратно и да стигне 1000 лева, каза Светла Несторова, председател на управителния съвет на Асоциацията на българските застрахователи. Повод за законопроекта стана решение на Върховния касационен съд (ВКС) от лятото, с което се разширява кръгът на хората, които могат да получат обезщетение. По думите на Несторова застрахователите трябва да съберат още между 800 милиона и 1.3 млрд. лева, за да покрият претенции за щети от последните пет години. От асоциацията посочват, че лимитът, който председателят на парламентарната комисия по бюджет и финанси Менда Стоянова (ГЕРБ) внесе в петък, е 20 хил. лева, но трябва да е само временен. Малко след като стана известна готвената промяна, лично премиерът Бойко Борисов разпореди на депутатите от ГЕРБ да не бъде гласувана, докато не бъде проведено широко обществено обсъждане. Стоянова пък заяви, че такова ще има в четвъртък, когато бюджетната комисия ще обсъжда измененията в Кодекса за застраховането. Вносител на измененията в Кодекса за застраховането е Стоянова, но те са подготвени съвместно с Министерството на финансите, Комисията за финансов надзор, Асоциацията на застрахователите в България и други експерти, уточни Несторова. Предложените от Менда Стоянова лимити в обезщетенията ще важат, докато се изработи методиката, което вероятно ще продължи поне 6 месеца. Обезщетенията ще се изместят от неимуществени към имуществени вреди и ще се изплащат реално на близките на пострадалите, уточниха от асоциацията. Допълниха, че цената на застраховката \"Гражданска отговорност\" е свързана с много катастрофи в страната. Докато в ЕС смъртността от пътни произшествия е 49 на един милион души, у нас тя е 96. С тълкувателното решение на ВКС беше дадена възможност по изключение обезщетение за морални вреди от нечия смърт да получи и \"всяко друго лице, което е създало трайна и дълбока емоционална връзка с починалия и търпи от неговата смърт продължителни болки и страдания, които в конкретния случай е справедливо да бъдат обезщетени\". Това доведе до двойно увеличаване на делата срещу застрахователи пред Софийския градски съд (СГС). Компенсации по тях започнаха да претендират и братя, сестри, баби, дядовци и внуци. Все още обаче няма натрупана съдебна практика и предложенията за лимити на обезщетенията идват, преди да е известно как ще процедират съдилищата. Според съдии, занимаващи се от години със застрахователни дела , основното в тълкувателното решение е изрично поставеното в него изискване за изключение, както и връзката между загиналия и неговия близък да е трайна и дълбоко емоционална. Това означава, че на практика по-далечните роднини ще получават обезщетение в много редки случаи - когато за разлика от обичайното например братът е най-близкият човек на починалия, а не съпругата или децата му. Повече за мнението на магистратите четете  тук .", "date": "2018.11.05", "title": "Застраховката \"Гражданска отговорност\" за автомобили може да стигне 1000 лева"}
{"url": "https://www.dnevnik.bg/politika/2018/11/05/3340243_sled_akciiata_v_agenciiata_za_bulgarite_v_chujbina/", "text": "Акцията в Държавната агенция за българите в чужбина (ДАБЧ), определена от зам. главния прокурор Иван Гешев като \"най-сериозния случай на корупция по високите етажи на властта\", \"без аналог в новата история\", предизвика остри политически реакции и може да доведе до криза в управлението. Седмица след арестите в държавната структура информацията е противоречива, като все още има множество неизяснени въпроси - за момента на провеждане на акцията, за причините предишните проверки да завършат без резултат, за отказа да бъде повдигнато обвинение на част от задържаните, за начина на работа на агенция и др. В операцията бяха арестувани 20 души, но в крайна сметка обвинени получиха едва четирима, а първата съдебна инстанция остави трима от тях в ареста. Обвинението на председателя на агенцията Петър Харалампиев е за ръководене на престъпна група и взет подкуп от 5 хил. евро, както и за пет вторични престъпления за взети по 350 евро. Главният секретар Красимир Томов е обвинен за взети подкупи от 800 евро и 1500 евро. Обвинени са и двама посредници, които не са служители на агенцията. Един от тях е сръбски гражданин.  Кой подаде сигнала Първата официална информация по случая бе дадена на 31 октомври - тогава спецпрокуратурата обяви, че акцията е по оперативна информация на полицията в Кюстендил, и уточниха, че няма данни за участие на политици в престъпната схема, няма сигнали от политически фигури, нито информация искащите българско гражданство да са давали за контакт адреса на ВМРО,  както твърди бившият шеф на дирекция \"Българско гражданство\"  в Министерство на правосъдието Катя Матева. Според изнесените в медиите сведения в последните години е имало  в работата на агенцията. Президентът Румен Радев обяви, че е препратил два сигнала на бившия директор на дирекция \"Българско гражданство\" в Министерство на правосъдието - Катя Матева, за нередностите в агенцията. От държавното обвинение потвърдиха, че през март 2017 г. са получили сигнал, но уточниха, че с постановление от 25 октомври 2017 г. прокуратурата е отказала да образува наказателно производство, защото нямало данни за извършено престъпление, макар по думите на Гешев водената от Харалампиев престъпна група да е действала от юли 2017 г.  Макар да не е дала резултат, проверката на прокуратурата има друг ефект - срещу Катя Матева е образувано дисциплинарно производство и ѝ е отнето разрешението за достъп до класифицирана информация с аргумента, че разкривайки злоупотребите, тя е уронила престижа на правосъдното министерство. Матева обаче продължава да казва, че  от години процедурите по предоставяне на българско гражданство са под контрола на ВМРО  и има действаща корупционна схема. Вицпремиерът Валери Симеонов, който наблюдава работата на ДАБЧ, съобщи, че също е подал към Държавната агенция \"Национална сигурност\" (ДАНС) сигнала на Катя Матева, като преди това го е консултирал с \"моя колега и съратник вицепремиера Каракачанов\", тъй като предложението за назначаването на Петър Харалампиев за шеф на агенцията е било от ВМРО. Той добави, че срещата със служители на ДАНС била в неговия кабинет и пред свидетели на 30 октомври 2017 г. За сигнал съобщи и бившият директор на агенцията за българите в чужбина - Ива Йорданова.  Пред Би Ти Ви т я уточни , че е сигнализирала разследващите през 2014 г., когато за кратко беше начело на институцията. Същата година бе извършена проверка от Върховната административна прокуратура (ВАП), чийто резултат не е публично известен. Зам. главният прокурор Иван Гешев вече заяви, че предстои да се изиска и тази проверка, но подчерта, че ВАП констатира само административни нарушения. Прокурорските свидетели - без обвинение Много въпроси, свързани със самото разследване, стоят без отговор, но за момента прокуратурата ги отклонява с обяснение, че досъдебното производство е в много начален етап. Сред тях е защо не са обвинени двамата основни свидетели на държавното обвинение - Димитър Стойчев, който е давал подкупи на ръководството на агенцията, и зам.-председателят на агенцията (понастоящем назначен за временен шеф) Димитър Владимиров, който от години знаел за схемата и не е сигнализирал. Наблюдаващият прокурор Ангел Кънев обясни, че Владимиров бил единственият, който пречел на престъпната схема и не само на тази. Той водил няколко дела в административни съдилища в последните 3 години, а пък посредници във веригата започнали срещу него производства за дискриминация. Прокурорът Кънев заяви, че по делото няма данни криминално проявени да са платили за удостоверение за гражданство, а прокуратурата ще провери колко от получилите удостоверение са завършили успешно процедурата и са получили българско гражданство. Кънев подчерта, че правосъдното министерство е издало над 750, като сред тях имало и на хора от списъка на прокуратурата. Той повтори, че за момента по делото няма имена на нито един политик. ВМРО подозира чуждите служби Вицепремиерът Красимир Каракачанов отрича той и партията му да имат нещо общо с търговията с българско гражданство и подозират атака от други партии и служби. Съпартийците му припомнят, че Харалампиев, който оглави агенцията през май 2017 г. след три години като зам. областен управител на област София, е лидер на национално движение \"БГ патриот\". От ВМРО заявиха, че Каракачанов ще съди за клевета бившия директор на отдел \"Българско гражданство\" в правосъдното министерство Катя Матева, ако се окаже, че в държавната агенция \"Национална сигурност\" (ДАНС) няма доказателства за участието му в схемата. \"Това не са фалшиви новини, това е кампания, която цели да обслужи нечии интереси. Мислят, че имат мишок срещу себе си. Но това още повече ме амбицира\", заяви Красимир Каракачанов в неделя пред Канал 3. \"Знаем за проверката от ДАНС, като още преди 2 месеца по собствено желание всички депутати от ВМРО се подписахме за осъществяването й\", написа във фейсбук профила си депутатът Красимир Богданов. Според него кампанията срещу партията и омаскаряването на идеята, че българите от чужбина трябва да получават българско гражданство, се води от ДПС. \"Изнеслата информацията Катя Матева е уволнена от Министерството на правосъдието, защото е издавала документи на граждани на Турция, които нямат нищо общо с България. Вероятно са замесени и други партии и чужди служби\", смята Богданов. \"Всички ние, ръководители и членове на ВМРО, сме работили неуморно, влагайки усилия, енергия, време и лични средства за възраждането на българщината в Македония, Албания, Косово, Сърбия, Румъния, Молдова и Украйна. Сега започва да се вижда ефектът от тази работа. На някой това не се харесва. Бъдете сигурни, атаките няма да ни спрат.\" ГЕРБ пази тактическа дистанция За изминалата седмица от началото на скандала лидерът на ГЕРБ и премиер Бойко Борисов запази пълно мълчание по обвиненията срещу съпредседателите на коалицията \"Обединени патриоти\", с която управлява. Той не коментира нито твърденията по адрес на Каракачанов, нито исканията на ДПС и \"Воля\" за оставка на Валери Симеонов, в чийто ресор е агенцията за българите в чужбина. Крайно лаконичен беше и заместникът му в ГЕРБ Цветан Цветанов, който в неделя коментира, че за получаване на гражданство се минават много процедури в различни институции и всяка от тях трябва да направи проверки. \"Политическа отговорност може да се иска, когато има прикриване и облагодетелстване от такова престъпление. А в момента знаем че няма и беше заявено и от прокуратурата\", заяви Цветанов. \"Воля\" и ДПС искат оставки Скандалът започна да заплашва мнозинството в парламента, след като през седмицата ДПС и левицата обявиха, че няма да участват във формирането на кворума в парламента, докато Валери Симеонов не подаде оставка, а в неделя и лидерът на \"Воля\" Веселин Марешки, на когото се възлагаха надежди да дава нужните гласове при регистрация, за да работи Народното събрание, също настоя за отстраняването на Каракачанов и Симеонов. Пред БНР той даде срок до края на тази седмица. Източник от ВМРО коментира пред \"Дневник\", че вероятно има връзка между поведението на Марешки и водените от прокуратурата дела срещу него. ГЕРБ и \"Обединени патриоти\" имат заедно едва 122 места (от 240) в парламента и ако само двама техни депутати отсъстват, не може да се събере кворум за заседание.  Как работи агенцията От прокуратурата обявиха, че в Агенцията за българите в чужбина има над 20 хил. забавени преписки. В нея царял организационен хаос и повечето дадени подкупи са от хора, които имат български произход, но са плащали най-често за по-бързо издаване на удостоверение, защото по принцип то се бавело около година.  По данни на парламентарната Комисия за политиките за българите в чужбина Андон Дончев (\"Воля\") схемите за търговия с българско гражданство били построени хитро, изнесени са вън от агенцията, като са дадени правомощия на преводачески агенции или на дружества на българи зад граница, които събират информация от документите на желаещите да получат българско гражданство, а самите те били принуждавани да се обръщат именно към тези агенции. Схемите били построени преди 7-8 години, като агенцията дала право на български дружества зад граница да издават удостоверение за български произход и така да изпълняват задължителното условие за получаване на гражданство само на базата на този документ. Какво предстои В следващите месеци спецпрокуратурата трябва да прецени дали и кога ще внесе обвинителен акт и дали той ще е само срещу 4-та арестувани. В същото време правосъдният министър Цецка Цачева обяви, че работна група подготвя промени в Закона за българско гражданство. Те ще бъдат в две направления - по произход и чрез инвестиции и разкриване на нови работни места.", "date": "2018.11.05", "title": "След акцията в агенцията за българите в чужбина: въпроси и политически интриги"}
{"url": "https://www.dnevnik.bg/sviat/2018/11/05/3340426_raiuner_shte_ogranichi_za_12_chasa_onlain_rezervaciite/", "text": "Нискотарифната ирландска авиокомпания \"Райънер\" (Ryanair) ще спре за 12 часа онлайн резервациите на билети и чекирането, за да обнови сайта и мобилното си приложение, съобщава БТА. Услугата ще бъде спряна от 19 ч. в сряда до 7 ч. сутринта в четвъртък. Тази мярка се налага заради обновяване на компютърните системи. Ирландският авиопревозвач отбелязва, че управлява най-големия сайт за пътувания в Европа и всеки ден той е посещаван от около 1.5 милиона души, като всекидневно са сваляни 22 700 бордни карти. Политиката на \"Райънер\" е да таксува с допълнителни 55 британски лири пътниците, които трябва да се чекират на летището, а компанията отбелязва, че всички такси се запазват. Онлайн чекирането обаче е отворено само за период между 48 часа и два часа преди излитането за пътниците, които не са платили допълнително за място. През октомври авиопревозвачът трябваше да отмени около 300 полета заради стачка на товарачите на летище \"Завентем\" в Брюксел, лошото време и недостига на диспечери във Великобритания, Германия и Франция.", "date": "2018.11.05", "title": "\"Райънер\" ще ограничи за 12 часа онлайн резервациите на билети и чекирането"}
{"url": "https://www.dnevnik.bg/sviat/2018/11/05/3340414_trump_namekna_che_obiavenata_za_tazi_sedmica_sreshta_s/", "text": "Американският президент Доналд Тръмп обяви, че вероятно няма да се срещне с руския си колега Владимир Путин в Париж тази седмица в кулоарите на официалните чествания на 100-годишнината от края на Първата световна война, съобщава БТА. \"Не съм сигурен, че ще се срещнем с Владимир Путин в Париж. Вероятно няма\", каза Тръмп във военновъздушната база Андрюс близо до Вашингтон и уточни, че ще се срещне с него на форума на лидерите на Г-20 в Аржентина в края на ноември. Той съобщи също така, че ще номинира нов американски постоянен представител в ООН до края на седмицата, който ще замени Ники Хейли, която миналия месец обяви, че се оттегля. По отношение на санкциите срещу Иран Тръмп каза, че иска нещата да вървят малко по-бавно и че не иска да предизвиква покачване в световните цени на петрола. Той допълни, че иска да наложи санкции върху иранския петрол поетапно, изразявайки безпокойство, че в противен случай ще има разтърсване на енергийните пазари и глобално покачване на цените на петрола. Тръмп уточни, че \"това няма нищо общо с Иран и че би свел иранския петрол до нула незабавно, но това ще предизвика шок на пазара\".", "date": "2018.11.05", "title": "Тръмп намекна, че обявената за тази седмица среща с Путин няма да се случи"}
{"url": "https://www.dnevnik.bg/photos/2018/11/05/3340026_fotogaleriia_svetovnite_snimki_na_denia_-_5_noemvri/", "text": "Силует на равин по време на среща на емисари от движението Chabad-Lubavitch в Ню Йорк, САЩ.", "date": "2018.11.05", "title": "Фотогалерия: Световните снимки на деня - 5 ноември"}
{"url": "https://www.dnevnik.bg/sport/2018/11/05/3340428_empoli_uvolni_trenyora_si_na_rojdeniia_mu_den/", "text": "Емполи\" уволни треньора си Аурелио Андреацоли навръх 65-ия му рожден ден. Раздялата идва след слабите резултати на отбора. От началото на сезона \"Емполи\" има само една победа в 11 срещи и с шест точки е в зоната с изпадащите. В последния месец отборът имаше тежка програма, като загуби от \"Рома\", Ювентус\" и \"Наполи\". Андреацоли застана начело на тима през декември 2017 г. Той успя да изведе състава убедително до първото място в Серия А с 13 точки преднина пред втория и отборът се върна в елита. \"Изпращаме най-сърдечни благодарности за работата на Андреацоли - основен герой в прекрасното пътуване миналия сезон, което ни позволи да се завърнем на голямата сцена в най-силното първенство\", се казва в съобщението на клуба. \"Емполи\" е третият клуб, който се разделя с треньора си този сезон след \"Киево\" и \"Дженоа\".", "date": "2018.11.05", "title": "\"Емполи\" уволни треньора си на рождения му ден"}
