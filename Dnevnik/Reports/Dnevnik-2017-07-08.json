{"url": "http://www.dnevnik.bg/sport/2017/07/08/3003519_grigor_dimitrov_izliza_za_miasto_v_18-finalite_na/", "text": "Григор Димитров се изправя днес срещу Дуди Села в двубой от третия кръг на \"Уимбълдън\". , а израелецът изненада поставения под №23 Джон Иснър в Двубоят е първи на корт №3 и ще започне в 13.30 ч. Българинът ще опита да стигне до втората седмица на турнира за втори път в кариерата си след полуфинала през 2014 г. В последните си две участия той беше спрян точно в третия кръг - от Ришар Гаске през 2015 г. и от Стив Джонсън през 2016 г.При победа световният №11 ще играе в осминафиналите със седемкратния шампион в Лондон и рекордьор по титли от Големия шлем Роджър Федерер или поставения под №27 Миша Зверев.Швейцарецът и германецът излизат последни на централния корт, където програмата ще бъде открита в 15.00 ч. с мача между Агниешка Радванска и Тимеа Бачински. След тях около 17.00 ч. ще стартира двубоят между Новак Джокович и Ернест Гулбис.\"Целта ми е да спечеля \"Уимбълдън\" сега\", заяви Димитров след победата срещу Багдатис. Той сподели, че всяка година се снима с името си на място, където са изброени юношеските шампиони.\"Надявам се един ден, като се върна тук, да си направя снимка от другата страна (където са шампионите при мъжете)\", каза още 26-годишният тенисист.Димитров и Села са се срещали четири пъти на ниво \"АТП\", като българският тенисист е спечелил и четири им двубоя - с 6:4, 6:2 в Делрей Бийч през 2016 г., с 6:1, 6:2, 6:2 на US Open през 2015 г., с 4:6, 6:2, 7:6 (4) на тревните кортове в \"Куинс\" и със 7:5, 6:1 в Ница.32-годишният тенисист от Кирят Шимона има една победа срещу 26-годишния българин, но тя е в турнир от сериите \"Чаланджър\" в Израел през 2010 г. - 6:4, 7:6 (4).\"Той победи Джон на трева. Очевидно прави нещата правилно, много добре. Нямам право да подценявам съперниците. Изисква се голямо усилие, за да победиш Джон. Видях последния гейм - той (Села) игра добре. Със сигурност предстои труден мач\", каза българинът в навечерието на двубоя.", "date": "2017.07.08", "title": "Григор Димитров излиза за място в 1/8-финалите на \"Уимбълдън\" и шанс за мач с Федерер"}
{"url": "http://www.dnevnik.bg/bulgaria/2017/07/08/2978212_do_kakvo_moje_da_dovede_objalvane_na_rezultatite_ot/", "text": "За две години 50 души са обжалвали решението на бившата ДАИ, сега изпълнителна агенция \"Автомобилна администрация\", след провеждане на практически изпит за придобиване на шофьорска книжка. Според данните от началото на 2017 г. до края на март жалбите са две, за миналата година са били 24, а през 2015 г. - 25, се разбира от отговор на агенцията на въпроси на \"Дневник\".Количеството на жалбите не е голямо на фона на големия брой скъсани кандидат-шофьори всяка година. Една от причините за това може да е фактът, че в нормативната уредба няма изрично разписан текст за обжалване на решението на изпитващия орган. Възможността за оспорване се извежда от общите правила в правото, според които всеки може да обжалва акт на властови орган, какъвто в случая се явява автомобилната администрация, защото на нея е възложено от държавата да изпитва кандидатите за шофьори.В Наредбата за условията и реда за провеждането на изпитите на кандидати-шофьорите е записано, че когато членът на комисията при провеждане на кормуването или ръководителят на учебния център, представил кандидата за изпит, преценят, че са допуснати нарушения при провеждането му, вписват забележка в изпитния протокол. След което най-късно до края на следващия работен ден писмено уведомят ръководителя на съответното регионално звено на автомобилната агенция.Тя се прави от комисия, определена от директора на агенцията, заместника му или главния секретар. Мониторинг на практическия изпит се прави и винаги, когато има отбелязана забележка в изпитния протокол от член на комисията или ръководителя на учебния център, представил кандидата за изпит. Автомобилната администрация пък уведомява жалбоподателя за резултатите от извършената проверка.Според Наредбата по време на практическите изпити в превозното средство, с което се провеждат те или в автомобила, който следва кандидата за придобиване на правоспособност за категории А1, А2 или А, присъстват не по-малко от двама кандидати, включени в съответната група за изпит. Те,отбелязват от агенцията. За същата цел могат да се използват и видеозаписите от проведените практически изпити.На въпрос може ли от записа да се установи дали кандидат-шофьорът е бил \"скъсан\" неправомерно, след като видимостта му не е голяма, от агенцията отговарят: \"При преглед на видеозаписа от практическите изпити в информационната система е предвидена възможност за достъп до следните данни: GPS показания за локация на автомобила по време на изпита, скоростта на движение на автомобила и списък на допуснатите грешки. Грешките се визуализират с точното време на допускането им, ситуацията и действието, при които е извършена грешката, както и броят на точките от допуснатите нарушения\".При постъпила жалба или сигнал за проведен практически изпит се изискват обяснения от председателя и члена на комисията за провеждането му и се извършва преглед на видеозаписа от комисия. Констатациите, на които се основава решението ѝ включват информация от видеозаписа и обясненията на комисията.Проверката на комисията винаги е потвърждавала констатацията на изпитващия като решението ѝ е било, че поставената оценка е основателна, се разбира още от отговора на бившата ДАИ.Там се посочва и, че в закона няма предвиден ред за промяна на резултата от кормуването. Това на практика обезсмисля подаването на жалба без самата агенция. Единственият изход за недоволните от практическия изпит за придобиване на шофьорска правоспособност, което важи и за теоретичния, остава съдът.Пред него може да бъде подадена жалба и директно, без да се минава през своеобразната \"първа инстанция\" - комисиятаРезултатът от изпита винаги се обективира с някакъв акт - протокол, заповед или др. Пред магистратите обаче може да се оспори и решението на комисията в ДАИ, ако кандидат-шофьорът е оспорил първо пред нея.Дело е било заведено от човек, чийто теоретичен изпит е бил анулиран с аргумент, че е преписал. След като магистратите изгледали записа от камерата в изпитната стая обаче установили противното и постановили изпитващият орган да се произнесе отново и да признае изпита за издържан.", "date": "2017.07.08", "title": "До какво може да доведе обжалване на резултатите от шофьорския изпит"}
{"url": "http://www.dnevnik.bg/evropa/2017/07/08/3001548_iznerviate_li_se_kogato_niakoi_snima_sus_smartfon_na/", "text": "През последните години социалните медии и смартфоните бяха в основата на много дискусии относно личното пространство и поверителността. В Германия това лято се разгаря поредният такъв дебат – този път въпросът е дали да се забрани ползването на мобилни устройства в публичните градски плажове, пише германската информационна агенция ДПА.Проблемът идва от все по-мощните камери на смартфоните, което прави много лесно заснемането на някого без неговото знание и съгласие. Така се нарушават установени норми на дискретност в обществените басейни в Германия, където не е рядкост и нудисткото къпане, обяснява ДПА. Въпросът е и много по-сериозен, когато проблемът засяга непълнолетни.Няколко големи комплекса вече са затегнали правилата си преди началото на летния сезон. Визуални знаци и табели на няколко езика вече уведомяват посетителите на градските плажове в университетския град Фрайбург за забраната. Такива мерки обаче няма да са достатъчни поради разпространението и възможностите на мобилните устройства, коментират от \"Германското плажно общество\", базирано в Есен.Забраните се опират на германското законодателство за личните права и германския закон за авторското право. Според тях е позволено снимането на публично място, но не и разпространението или публикацията – което обхваща и социалните медии. Според ДПА срещу снимки, които \"нарушават най-интимните сфери на личността\" може да се използва и Наказателния кодекс.Басейните решават сами какви мерки да наложат. Баните в Карлсруе, например, са включили забрана за ползването на мобилни устройства в своите правила. Ако видят някой да \"се занимава\" със смартфон, инструктурите по плуване го предупреждават да го прибере в джоб или чанта. Ако някой посетител пък иска да снима детето си, трябва първо да говори с някой от служителите на басейна.Хамбургската компания \"Бедерланд\", която управлява многобройни басейни, също забранява правенето на клипове и снимки. Комплексът \"Ариба\" – един от най-големите в Германия – забранява каквото и да е употреба както на мобилни телефони, така и на бинокли.Не всички обаче са единодушни за нуждата от такава забрана. Тимо Шайба, собственик на комплекс в Айзенах, смята, че темата е преекспонирана. \"За шест години не съм имал такъв проблем\", каза той пред ДПА. Други компании пък забраняват употребата на електронни устройства на теория, но на практика не пречат на посетителите да погледнат телефона си или да се обадят по него.Други басейни са намерили начин да ограничат само снимащата функция на смартфоните. На входа те временно запечатват камерите на телефоните със специална еднократна лепенка, първоначално създадена да се бори с индустриалния шпионаж.Създателят ѝ Холер Дицел обяснява, че \"само забрана нищо няма да постигне, понеже нямаш контрол над прилагането ѝ. Обществени бани и сауни вече ползват продукта му, а много други го разучават.Според говорителя на \"Германското плажно общество\" Хоаким Хойзер най-добре е всеки комплекс сам да избере каква забрана или система да използва, за да отговаря тя на собствените му нужди. Той обаче признава, че все още е трудно да се предодвратят нарушения: \"в басейн с 5000 или повече посетители на ден би било трудно или даже непосилно да се извършват проверки и реално да се прилага забрана за мобилни устройства.\"", "date": "2017.07.08", "title": "Изнервяте ли се, когато някой снима със смартфон на градския плаж"}
{"url": "http://www.dnevnik.bg/razvlechenie/2017/07/08/3003474_video_djeki_chan_i_li_binbing_reklamirat/", "text": "Джеки Чан, Ли Бинбинг, Дони Йен - китайските зрители ще се радват на международните си звезди често и даже по задължение, след като държавата задължи салоните да рекламират \"социалистическите ценности\" на комунистическата партия и \"китайската мечта\" на президента Си Дзинпин.Подобно на познатите и у нас кинопрегледи, късите клипове под мотото \"Славата и мечтата\" се излъчват преди всяка прожекция. Холивудския ветеран Чан, актрисата от \"Трансформърс\" Бингбинг и Йен от \"Междузвездни войни VII\" рецитират лозунги от древни китайски текстове, съвременни речи и размисли на Мао Дзедун.\"Независимо какво правиш, стига да не разочароваш нашата страна, нашето общество, нашят народ и семейството, ти помагаш за осъществяването на Китайската мечта\", гласи един от цитатите на първия вожд на Китайската народна република.Според партийният официоз Beijing Youth Daily целта на клиповете е да помогнат на зрителите да разберат принципите и политиките на Партията. Засега мярката обхваща само кината в Пекин, но и други области на страната са изявили готовност да я въведат, отбелязва \"Франс прес\".Реакцията според агенциите е смесена. \"Ню Йорк Таймс\" съобщи, че зрителите в много пекински кина вече закъсняват за прожекциите, пропускайки държавния кинопреглед. Други му се радват, определяйки клиповете като \"позитивни\".", "date": "2017.07.08", "title": "Видео: Джеки Чан и Ли Бинбинг рекламират \"социалистически ценности\" в Китай"}
{"url": "http://www.dnevnik.bg/bulgaria/2017/07/08/3003424_kakvo_iskat_gluhite_hora_ot_durjavata_korigirana/", "text": "Пришпореният и , послужи поне за едно нещо - да обедини усилията на организациите на глухите хора и да ги накара ясно да заявят какво искат от държавата. Освен това подсети обществото, че вече би трябвало да се виждат резултатите от ратифицираната през 2012 г. Конвенция за правата на хората с увреждания на ООН.Допреди това темата за жестовия език беше някъде в дълбоката периферия на общия проблем за пренебрегнатите права на хората с увреждания в страната ни, но сега глухите се мобилизираха да изяснят, че, първо, не искат да бъдат приемани като хора с увреждания, и второ - че езикът им и условията той да се учи и използва, трябва да са много добре уредени и гарантирани. Заради второто, те самите са доволни, че законопроектът на опозицията в парламента се провали, защото според тях в него липсваха твърде много важни подробности.Тази седмица три от организациите, представляващи хората с увреден слух подписаха меморандум, с който постигнаха съгласие за целите си, и други пет също са заявили готовност да се присъединят. (. Документът е резултат от дискусия между представители на повечето организации, която се състоя седмица по-рано, провокирана точно от отхвърления законопроект.Така заедно те определиха приоритетите как да изглежда и какво да включва нормативната уредба за жестовия език. Настояват за задълбочен подход към узаконяването му, като се започне от Конституцията, за качествено обучение на обучителите и преводачите на жестов език, за по-добър достъп до информация за глухите хора във всички сфери, включително в университетите, институциите и на пазара на труда, и изобщо за реални мерки вместо популистки обещания или набързо написани закони без оглед на реалните потребности на тази общност от над 120 хиляди души в България.На първо място, трябва много ясно да се дефинират понятията, с които ще се борави в закона, единодушни са представителите на хората с увреден слух. Глухите хора не са глухонеми и жестовият език не е жестомимичен, нито е система от знаци. В сегашната нормативна уредба обаче тези понятия се бъркат, смесват и заместват, доколкото изобщо ги има.\"Искаме реални стъпки за подобряване на положението на глухите хора и абсолютна прозрачност, защото досега глухите са държани в неведение в много ситуации. Така се е стигнало до присъствието на калкиращия жестов език по нормативните документи, и до закона за професионалното образование и обучение и държавните образователни изисквания за професията на жестомимичния преводач, въпреки че масово глухите хора са против калкирането на езика, а обучените по стандарта преводачи масово не се разбират от глухите\", коментира .Калкирането на езика означава именно буквалното превеждане на говоримия български, като всяко изречение и дума се превежда точно в същия ред с онагледяващ знак, което е излишно за хората, владеещи истинския - естествения жестов език. Калкираната версия, наричана изкуственият жестов език, обаче е зададена като стандарт преди много години и оттогава се преподава и се използва за превод при официални поводи и по телевизията, докато на практика глухите не го ползват.Подписалите меморандума държат да се наложи естественият жестов език, който отразява най-добре и културата на тази общност. Той има своя собствена структура, граматика, синтаксис и речников фонд, които са различни от говоримия и писмения български език и сравнението или опитът за буквално транслиране на думите е несправедлив към нечуващите. По същата причина не може да се говори за него като за помощно комуникационно средство, каквото се води сега в държавните документи.Обаче и за да се обособи като самостоятелен език е необходим много труд.Със задачата да опише граматика и цялата лексика на истинския жестов език се е заела една от организациите на глухите хора - фондация \"Глухи без граници\", която през 2015 г. печели поръчката на Министерството на образованието и науката по изпълнението на плана за въвеждането на Конвенцията за правата на хората с увреждания на ООН. Започват изпълнението й през ноември 2016 г. и имат срок от една година да опишат целия език.Цветан Кунчев от \"Глухи без граници\" - ръководителят на националното научно изследване на жестовия език - разказа за \"Дневник\", че работата върви много добре, защото с проекта са заети общо 250 глухи човека в цялата страна, както и шестима лингвисти от Софийския университет и 12 консултанти по лексика.Задачата е да се заснемат на видео около 10 хиляди предварително набелязани жеста, като се сравняват между различните части на страната и консултантите преценяват кои най-много се използват. Целта е езикът да се унифицира, но същевременно да се уважава диалектът, защото както в българския език, така и в жестовия има диалекти, посочи Кунчев. Веднага след приключване на научното изследване всички въпроси на глухите могат да бъдат генерално решени с узаконяването на езика в Конституцията на България, казва той.Голяма част от другите организации обаче са скептични за работата на \"Глухи без граници\" заради заданието на обществената поръчка от МОН, което предвижда твърде кратък срок за изпълнение и налага ограничения. Според тези представители на хората с увреден слух, изследването на езика не може да приключи в рамките на година, а задължително трябва да продължи, за да добие езикът темпото на развитие и естествено обогатяване на останалите законни езици.\"Всички казват, че няма да успеем, но ние вече успяхме\", отговаря на опасенията ръководителят на научното изследване. По думите му всички 10 хиляди думи вече са заснети в различните краища на страна и сега експертите работят по сравняването им и избора на универсални знаци, които ще се приемат за официални, когато езикът се узакони. Краткият срок не е проблем заради големия екип помощници, който са ангажирали от фондацията из страната, пояснява Кунчев.\"В края на октомври 2017 г. ще имаме описание на българския жестов език като лингвистична система с уеднаквени жестови знаци. Това е първата основна задача от прилагането на плана по конвенцията на ООН и от изпълнението й зависи следващата стъпка по узаконяването на езика. Предстои осигуряване на обучителни модули по жестов език и въвеждането му в училище, подобряване на условията за обучение на глухи студенти и осигуряване на преводачески услуги. Всичко това може да бъде законово регулирано, така че да бъдат покрити нуждите на глухите граждани във всички сфери на живота\", коментира Цветан Кунчев.След като работата на фондацията приключи, топката ще премине в ръцете на държавата. Ще са необходими много нормативни промени - първо в Конституцията, след това и в закона за образованието, за здравеопазването, за движението по пътищата и във всички останали, за да може жестовият език да се признае за равноправен на българския във всяка една институция и ситуация.Най-важният ефект и най-критичният момент ще е новата методика за обучение на глухите деца и на преводачите. Ако е направена качествено, тя ще им даде шанс от рано да овладяват родния си език и да комуникират свободно, а на преводачите да бъдат по-добре подготвени, защото ще бъдат и много по-търсени, ако в законите залегне гаранцията за равен достъп до информация за глухите хора.На финала общата надежда на глухите е, че всичко това ще помогне и на чуващите да ги приемат за равни.", "date": "2017.07.08", "title": "Какво искат глухите хора от държавата (коригирана)"}
{"url": "http://www.dnevnik.bg/sport/2017/07/08/3003337_krasimir_georgiev_ultramaratonec_chovek_triabva_da_se/", "text": "Ч- Напуснах България около 1997 г. Тогава студентите бяхме излезли по улиците и протестирахме. София и другите градове бяха блокирани. Тогава учех психология и стана така, че изведнъж не ми хареса какво става в София. Бях приет да уча в Аризона, но отидох в Англия от любов към страната. Бях много ядосан и си казах, че се махам, защото тук нищо не става. Учех психология в НБУ и се чудех къде да завърша. Така се получи, че започнах един проект за работа с деца в Нюкасъл. А и бях влюбен в лейди Даяна. Отидох за два месеца в Англия, но останах. Хареса ми, като след това се преместих в Лондон и изкарах 20 години.- Никога не съм мислил, че мога да тичам, защото структурата ми е такава, че винаги съм бил нисък и набит. Когато отидеш в най-големия град (Лондон) и си на 22, започват купоните. Оказа се, че навърших 30 и се погледнах, но не приличах на човек. Бях станал над 100 кг, пушех, пиех, взимах наркотици и си казах, че не може така да продължава. Реших да оставя всичко и отидох във фитнеса. Това беше точно след 30-я ми рожден ден. Оставих кафе, цигари, хляб, алкохол и какво ли още не и започнах да тичам.Оказа се, че ми харесва и тичах всеки ден в седмицата. Можех да тичам и това беше вълнуващо. За три месеца свалих около 25-30 кг и не спрях. Тичането доведе до това, че започнах да обикалям света. Маратон в един град, маратон в друг град и беше интересно, защото така виждах света. Отивам в някоя страна, стоя за седмица, изтичвам маратона и като се огледам, научавам нови неща. Бяха интересни времена.Хората ме питат дали ми е било трудно да заместя всички тези неща. Не ми беше трудно, защото аз си взех всички дивотии, които исках, и след това заместих едно нещо с друго. Вместо да живея по нощните клубове и да се напивам, аз просто отидох в други страни и опознавах хората. Като включим и факта, че два пъти припаднах от свръхдоза кокаин. Казах си, че това вече не ме влече. Тичането беше нов свят за мен. Преди 13 години маратонът не се тичаше от всеки, както в днешно време. Никога не съм знаел, че мога да изтичам маратон.- Започнах с две минути на пътеката. Тичах две минути, задъхвах се и умирах. Намерих си професионален треньор и му казах да ме направи красив. Той ме погледна и каза: \"Аз да не съм Хари Потър. Няма да те направя красив, но поне ще бъдеш във форма\". Съгласих се и така се започна. От две минути на пътеката, започнах да тичам 5 км, започнах да се явявам на състезания по 10 км и да гоня времена. В началото изминавах 10 км за около час, но постепенно стигнах до 40 минути, а по-късно до 36. Имах този хъс да напредвам. Мой познат изтича маратон и тогава си казах, че щом той може защо да не мога и аз.- Реших го и казах на треньора си, че ще тичам в маратона. Една година се подготвях, като се състезавах на 10 км и половин маратон. Направих около 30-40 от тях в Лондон и страната. Първият ми маратон беше в Единбург, защото не ме приеха в лондонския. Помня, че изпитвах някакво лудо чувство. Изтичах маратона и се почувствах като малкия супермен. Това чувство няма да го забравя никога. Изтичах маратона и бях издъхнал, но беше лудост и еуфорията беше голяма. Мислех си, че ще полетя. Така се започна с маратоните. Лондон ми стана тесен и започнах да ходя в Европа, Африка и на други места. Но на човек му става скучно след 60 маратона.- Тази стръв, която имах в Единбург, поизчезна. Мислех си, че трябва да има нещо по-голямо и велико. Помня, че когато бях на 13-14 години, гледах репортаж за \"Marathon des Sables\" (MDS) (маратон в пустинята). Гледах го с отворена уста и си мислех, че тези хора са тотални великани, как може да тичат в пустинята като луди. Този маратон ми е бил винаги в мислите, но никога не съм си представял, че ще го тичам. Тази идея се върна, след като реших, че ще бягам големи маратони. \"Marathon des Sables\" беше наистина една от най-големите ми постигнати мечти.- \"Marathon des Sables\" е едно от най-големите състезания и заради това всеки искаше да го премине. Големи и трудни състезания винаги има. Вятърът и температури от 55 градуса в Сахара са едно, а в Долината на смъртта е друго. Полярният кръг беше ужасно тежко състезание. Там температурите бяха минус 55 градуса. Все още търся кое е най-тежкото състезание, но със сигурност си го правя тежко като добавям неща, като на \"Бедуотър\".  - През 2013 г. смених треньора. В един момент постигаш това, което си искал цял живот. Изкачих планината и това беше най-голямото нещо. Имах временен спад и бях демотивиран малко. Тогава се обадих на Лиса Смит-Бачен. Тя е един от най-великите ултрамаратонци. Стана така, че имаше свободно място и започна да ме тренира. Тя ми показа съвсем друг свят. След MDS и състезание в Камбоджа започнахме да мислим за състезания по 100 и 200 мили, които бяха вече друга класа.- В момента живея на 2300 метра надморска височина и тренирам на 3200 и 3500 метра понякога. Подготовката ми включва всичко. В последно време наблегнах на дърпането на гума. Конете са тренирали по този начин, като са им връзвали гуми и тежки неща зад тях и са ги пускали да тичат, което е хубаво за цялостното укрепване на тялото. Наистина помага, когато си на 2300 или 3500 метра надморска височина с гума и с 20-килограмов елек на гърба. Много напреднах, откакто съм тук от една година. Водя фитнес и кардио клас, тичам, правя спринтове. През уикендите винаги се изкачвам с тежести на гърба по планините на 3500 метра. Специално за \"Бедуотър\", температурите не могат да се сравняват с Калифорния и заради това слагам, колкото се може повече дрехи като ски екипировката и тръгвам да тичам на 25-30 градуса.- Храната не е нещо специфично, но гледам какво ям. Готвех в Лондон, след това започнах да се занимавам със спортна диетология. Храната винаги е било нещо, което ме е интересувало и помагало. Тя е много важна за един спортист и може да повлияе, ако се направи грешка. В древен Китай, когато се разболееш, те питат какво ядеш и каква е диетата ти. За мен балансът е най-важен. Против съм към всички неща, които изключват цели хранителни продукти. Говоря за хора, които са се решили на суровоядство или да изключат цели животински продукти. Не бих направил това да изключа цяла хранителна група. Но има и хора като Боян Петров, който е веган. За някои работи и тялото им може да привикне, но аз съм против. Ако ядеш балансирано, всичко ще е наред.- Тялото ми вече реагира много добре. Последното ми състезание беше на 100 мили преди месец. Преди не можех ходя пет дни след такова състезание. Но откакто тренирам на голяма надморска височина, на другия ден можех да тичам и нямах мазоли. Тялото ми е привикнало и ям повече мазнини, отколкото въглехидрати. Вече не прибягвам до хляб и пица, а гледам да ям повече мазнини като авокадо, ядки, плодове и зеленчуци. Много е важно, когато тръгне да тренира човек, да разбере какво иската тялото. Имам приятел германец, с който тичахме в Камбоджа. Той не пиеше вода, а бира. На всички пунктове си беше оставил двойка бири и ги пиеше. Друг пък на 90-ата миля изяждаше цяла 15-инчова пица. Аз не мога да го направя това, защото стомахът ми тогава е по-малък от пръста ми. Много е важно да разбереш и да можеш да четеш тялото си. По време на състезание почти напълно изключвам въглехидратите. Сега съм на диня, манго и барчета. Те са леки, бързо се смилат и ти дават енергия. Моята треньорка Лиса не яде нищо по време на състезание. Една от най-великите - Пам Рийд, тича \"Бедуотър\" на кола и вода. Аз основно съм на плодове, барчета, кисели краставички. Добавям нутела и фъстъчено масло понякога.- Следвам същия принцип, както когато попитали първия човек, изкачил Еверест, защо го прави и той отговорил \"защото е там\". \"Бедуотър\" е велико състезание. Искам да се класирам добре в него, но в същото време си казвам защо пък да не се опитам да се върна. Защо не? Това е изключително натоварващо състезание. Започваш от 85 метра под морското равнище и се изкачваш до 2500 метра в планината Уитни. 135 мили си в постоянно изкачване. Бях миналата година в екипа на един приятел. Ужасно е и гадно, но защо да не си го направя по-гадно, като се върна. Лиса е правила \"куад\", т.е. минавала е маршрута четири пъти. Тя е една от малкото, които са го правили.- Замислям се. С Лиса си правим малки състезания помежду ни. Надпреварваме се кой ще изяде повече сладолед, кой ще изтича повече. Възможно е да направя нещо подобно. Мисля големи неща и основната ми цел е да прекося Антарктика. Аз съм в търсене на лимита си. Ако всичко върви по план, другата година искам да тичам на Appalachian. Състезанието започва от източната част и минава по цялата дължина на Америка. Дълго е над 2000 мили и е доста трудно. Идеята за \"куад\" ми е в главата и ако всичко мине добре тази година, може да се пробвам другата.- Няма да има дълга пауза. Тя ще бъде около един час, колкото да почина малко. Планът ми е да изтичам състезанието и да изкача планината Уитни, стига времето да позволи, защото имаше много сняг тази година. Разпускам екипа си, взимам количката, тръгвам сам наобратно и пристигам след 3-4 дни. Хубавото е, че на връщане няма да имам тези лимити, защото в състезанието трябва да си в определено време. Никой не го е правил досега и аз ще си правя моите правила. Планът е да не приемам никаква външна помощ, което означава, че сам трябва да натоваря количката с всичко необходимо и да премина тези 135 мили. Няма да мога да поискам вода, да се спра на бензиностанция и да си купя вода. Каквото си взема, това ще нося, което ще е ужасно трудно, защото трябва да се огранича с водата. В количката, която ще е пълна с вода и храна, ще мога да събера малко над 100 кг, което е максимумът. Но колкото и вода да сложа, никога няма да е достатъчно. Ще трябва да внимавам на връщане, защото няма да има никого с мен и последното нещо, което искам, е да остана в пустинята.- Състезанията сами по себе си са екстремни и винаги има нещо, за което да се хване. Едно от най-ужасните беше в Полярния кръг. Там човек усеща колко сме нищожни и крехки. Когато си на минус 55-60 градуса сам със себе си насред нищото, човек преосмисля всичко, което е правил досега. Ние си казнаме, че сме най-великите. Покоряваме тази земя, покорява други неща, но честно казано нищо не покоряваме. Ако на минус 50 задуха по-силен вятър и не си подготвен, си умрял. Там беше наистина страшно, защото на 50-60 мили от мен няма никого. Ти си сам насред нищото и ако не се оправиш и не се вземеш в ръце, няма кой да ти помогне. На подобни по-големи състезния човек винаги халюцинира. Когато тичаш 20 часа на ден, като теглиш 120-килограмова шейна, си изморен и се случва всичко с организма.Винаги се случват луди неща по състезанията. Хубавото е, че ултрасемейството са някакви ненормални лудаци, които ги виждаш веднъж или два пъти в годината някъде по света. Събирате се и си говорите за луди идеи и приключения. Това е интересното, защото след като си бил примерно на \"Бедуотър\", е малко трудно да се върнеш към нормалния живот. Веднъж свикнеш ли да правиш такива луди неща, нормалното вече се изкривява. Макар че нямам нищо против да лежа и да чета книга, като нормален човек.- Преди година започнах да пиша детска книжка за всичките неща, които правя. Мисля, че е най-важно да хванем децата от най-ранна възраст и да им кажем да излизат навън, да тичат. Започнах една книга, в която главната героиня е Мая и има приятелче прилеп. Те обикалят и правят луди неща. Това са всичките ми приключения през очите на Мая и прилепа. Започнал съм я, но не знам кога ще я завърша. Предполагам, че трява да седна и да напиша сериозна книга.- Никога не се бях състезавал в България и това ми беше първото състезание в Пирин. Много ми хареса и дойдох заради формата, който бяха направили организаторите. Пирин може да бъде доста ужасен понякога и не се получи. Не можах да го мина, но Пирин ми е в главата. Там имам недовършена работа. Разбира се, че ще опитам отново. Това е едно велико състезание и се много радвам на Пирин, а и хората са готини. Не бих оставил да не завърша състезание. Случвало ми се е, но винаги съм ходил и съм го минавал. Септември тази година имам състезание в Корсика, което е 1000 км. Искам да отида, но виси в момента. Ако не отида във Франция, това означава, че ще дойда в Пирин. Това е планът. В края на годината (декември) имам състезание в Камбоджа, на което завърших 10-ти през 2012 г. Сигурен съм, че мога да го спечеля, защото тази година съм добре подготвен. Все още не е ясна програмата, но Пирин е на хоризонта.- Разбира се, че има. България става дива столица на тичането. Преди 5-6 години с Иван от 360 се чудехме каква лудост да направим и тогава го нямаше Илиян с run.bg. В последните години се получи такъв бум, че почти всеки град има маратон. Има луди ултри в България, които обикалят по света и наистина има много талантливи хора. България е на много добро ниво с тичането, защото го правят много хора. На нивото е на Англия и Германия, които имат най-много състезания в Европа. Вече в България има състезания бол, стига на човек да му се тича. Това е много хубаво, защото ако таткото тича, малките са по пътя и помагат. Имаме доста големи имена – Антония Григорова, Мария Николова, Иван Сираков от ориентирането, Кирил Николов. Тепърва ще се разчува повече. Аз правя моя дял за популяризирането, защото да има българи на големи състезания като MBS и \"Бедуотър\", е голямо нещо. За 40 години не сме имали участници и съм късметлия, че ме избраха тази година.- Всеки иска да участва в \"Бедуотър\", защото това е меката на ултрамаратоните. Човек трябва да има доста добро CV. Трябва да имаш поне 10-12 състезания на 100 мили, 130, 140, 160, да си тичал 200 мили нонстоп. Не се броят многоетапните състезания, а само тези, които си тичал нонстоп. Също така трябва да си помагал в екипа на някого. Петимата организатори гледат и избират дали ставаш или не. Във всяко издание на \"Бедуотър\" има място само за 50 новобранци, защото другите 50 места са запазени за ветерани – хора, които са го правили веднъж или повече. Повече от 1000 души се борят за 50 места и наистина трябва да си правил доста, за да те вземат.- Имам клиенти в Лондон и по света, на които им помагам с тренировки и диети онлайн. Водя класове в местния фитнес. Не дойдох тук, за да правя кариера. Аз съм 20 години в Лондон. Кариерата ми пречеше на тичането и затова я оставих. Тук съм, за да тренирам и да обикалям големите състезания. Правя повече неща от дистанция, като да помагам и тренирам хора. Имам идеи да правя подобни лагери в България. Да събера деца и да им покажа, че е хубаво да се тича.Състезания като \"Бедуотър\" не са евтини. \"Бедуотър\" струва около 8000 долара. 1400 долара ти е само регистрацията. Задължително е да имаш екип от трима човека, също и кола и поемаш всичките разходи на тези трима души, които ще дойдат с теб. Ние сме като \"ден година храни\" за хората, които живеят в Долината на смъртта. Ако петролът в страната е 2 долара на галон, в Долината на смъртта хората го вдигат до 6-6,50 долара, защото си задължен да си купиш от тях. Цената на \"Бедуотър\" е доста сериозна. Разбира се, ако правиш това, което аз правя, всичко става двойно. Повечето ми състезания са от 10 000 долара нагоре. MDS e около 7000 долара.Работя с Roobar, Small fit. Те са много готина млада компания, които правят снегоходки. Иван ми прави специална шейна, защото имам пак зимно състезание. Другата година може отново да ходя до Полярния кръг. Roobar са ми основните спонсори, защото ги познавам отпреди шест години. Те започнаха от една малка компания. Веднага се зарадвах, като ги видях, защото са готини. Хареса ми какво правят, харесаха ми барчетата. С тях съм вече шеста година.- Честно казано граници няма. Щом хората могат сами да прекосяват Антарктика и да тичат през пустини. Основателят на MDS и брат му тръгват с една раница вода през пустинята и така се получава най-голямото състезание. Основателят на \"Бедуотър\" е решил да тича от най-ниската част до планината Уитни. Хората правят луди неща. Някога ми се е струвало невъзможно да тичам маратон, сега за мен маратонът е като малка разходка. Мозъците ни са малко ограничени понякога. Хубаво е да ги имаме тези защитни механизми, но пък ни ограничават малко. Каквото се измисли, това може да се направи.Дали ще е четири пъти \"Бедуотър\", или ще се тича през континенти, може да се направи. Това е хубавото на градчето Джаксън, в което съм в момента. Тук са едни от най-големите атлети. Хора са тичали през Монголия или са катерили планини. Няма невъзможни неща. Може да звучи като стереотип, но просто няма. Затова, когато тренирам някого, и ми каже, че не може да изтича 5 км, аз му казвам, че може, просто трябва дисциплина. Важно е човек да е дисциплиниран и да знае какво иска, за да върви напред.Животът ще е съществуване, ако няма луди неща, които да правим. Аз трябва да гледам напред и нагоре. Разбрал съм, че стоенето на едно място не е добре за душата ми. Хубаво е, че открих какво искам и какво мога. Важно е за всеки да може да открие това, защото хората живеят без да знаят какво правят. Преминах през доста неща, за да разбера какво искам и какво мога и сега го знам. Важно е да се опитва. Когато нещо не става, опитваш и правиш друго, за да видиш къде си и какво си. Всеки се е родил с някакъв потенциал. Това, дали ще го осъществиш този потенциал, зависи от теб. Аз съм абсолютно сигурен, че всеки го има. Един е роден да тича през пустини, друг е роден да измисли \"Фейсбук\", но всеки е роден с нещо. Хората трябва да се поразмърдат малко и да намерят това, което ги прави уникални. Оттам нататък нещата си идват на мястото.Ние не сме на тази земя да съществуваме, да ядем и да ходим на работа. Това не е основната цел. Основната цел е да обикаляш света, да виждаш и да се запознаваш с хора. Целта не е да си купиш \"Мерцедес\" и голяма къща. Хубаво е хората да го разберат и заради това се опитвам да го популяризирам сред малките. Да кажа, че съм живял с масаите, в Камбоджа и ще продължавам, защото това съм аз. Не мога да спра. Голямата къща и голямата кола не ме интересуват. Няма смисъл от тях.След 200 години, когато още тичам и говоря на внуците или правнуците, няма да им обяснявам за лъскавия ауспух на колата, а ще им обяснявам как съм ял буболечки или съм пил кръв в Танзания. В Танзания живях няколко месеца с масаите, които са велики хора и жестоки войни. Те са изключителни. Подариха ми масайски сандали, които са направени от гума на мотор. Поканиха ме да пия кръв от крава, което е традиция за тях.Запознах се с племена, които се казват табе. Опитах се да направя състезание на 100 мили в Танзания и отидохме да говорим с тях, защото им минавахме през територията. При тях жените работят, а мъжете седят около огъня и пушат трева и се мислят за непобедими. Обърнах се към старейшината и му казах: \"Може ли състезанието ми да минава през вашата територия?\". Той каза: \"Дайте ни десет овце и сте готови.\". Там козите и кравите са доста на почит, защото това им е прехраната. Има интересни неща и хора по земята, просто трябва да тръгнеш да обикаляш и да ги търсиш. Когато тичах в Камбоджа се запознах с монаси, които живееха в средата на нищото в някакъв малък манастир. Бяхме едни от първите, които бяха влизали за дълго време в джунглата.Обичам да обикалям, защото е друго, когато човек се сблъска с всичките неща. Ти гледаш света по друг начин, когато си ходил и виждал. Светът не е само черно и бяло. Когато видиш и опознаеш хората как живеят, какво правят и с какво се занимават, разбираш защо са такива. Едно е да кажем, че не обичаш черни, жълти, без да ги познаваш. Видиш ли, усетиш ли ги, живееш ли с тях, ти виждаш, че са хора като мен и теб. Това е хубаво, защото колкото повече знаеш, толкова по-малко расизъм има, защото знаеш защо го правят.", "date": "2017.07.08", "title": "Красимир Георгиев, ултрамаратонец: Човек трябва да се поразмърда и да намери това, което го прави уникален"}
{"url": "http://www.dnevnik.bg/analizi/2017/07/08/2998988_kiro_iaponeca_i_pametnicite_na_socializma/", "text": "Съдбата на Монумента \"1300 години България\" беше окончателно решена - . Никога не съм харесвал паметника. Живея близо до него и помня времената, когато започна изграждането му. Социализмът все още внушаваше стабилност, но зад ъгъла надничаше сянката на кризата. Късният Живков беше неспокоен и несигурен. Идеологическият щит се пропукваше. В икономиката се настаняваха авантюризмът и хаосът. Във въздуха се носеха ветровете на промяната. Време беше да се търси спасение в национализма.С нея дойде идеята за мегаломанските чествания на 1300-годишнината от създаването на българската държава. С нея дойдоха и опитите за търсене на някаква абсурдна симбиоза между националната идея, комунистическата реторика и езотеричните учения на Изтока. Големите строежи от онова време - Народният дворец на културата, Монументът \"Знаме на мира\", Паметникът \"1300 години България\", Чинията на Бузлуджа, в по-голяма или по-малка степен носят във философията и естетиката си белезите на онова време. Те му принадлежат, а то е живяно, независимо от оценката на следващите поколения. Те напомнят какво е било, добро или лошо. Все още има хора, които ги харесват - като постижение на социалистическата скулптура и архитектура, като част от културата на града.И затова - мисля, паметниците трябва да бъдат съхранявани. Те концентрират в образ огромни информационни масиви, които е невъзможно да бъдат разбрани от обикновен човек или група хора по пътя на всекидневната логика. Разрушаването им разрушава в колективната памет на нацията тъканта на историческото време.Дали поради незрялост, или като част от нашата народопсихология, не сме в състояние да дадем обща и конструктивна оценка на миналото, която да помогне да го съхраним в колективната памет и да вървим напред. Особено ако това представлява преодоляване и осмисляне на травмите и грешките, които сме преживели като нация.Когато държавата демонтира монумента \"1300 години България\", който преди това остави безотговорно да се разруши, с какво тя ще се различава от  с Двойната къща, символ на едно друго, може би по-добро, време. За да се превърнат и двата паметника в печален символ на безкрайния Преход на безвремието и развалата.Преди да вдигне във въздуха сградата на Мавзолея на Георги Димитров, Евгений Бакърджиев припомни един от лозунгите на Френската революция: \"Тук ще се танцува\". Неотдавна минах от там. Никой не танцуваше между унилото кафене и химическите тоалетни, а духът на мумията сякаш още властва над площада. Не се съмнявам, че разрушаването на войнишките паметници, за да бъде освободено място за Монумента \"1300 години България\", беше престъпление срещу паметта.При добро архитектурно и скулптурно решение, с подходящ текстов и визуален съпровод, двата паметника могат да се впишат заедно в тъканта на града, така както времената на войните, срещани с упование и завършили с крах, и на социализма, красива утопия с грозен край, пребивават заедно в българската история. Добра или лоша, ние трябва да я приемем такава, каквато е била, защото народ, който живее без общо минало, живее и без общо бъдеще.", "date": "2017.07.08", "title": "Киро Японеца и паметниците на социализма"}
{"url": "http://www.dnevnik.bg/skorost/2017/07/08/3003621_40_ot_evropeiskite_prodajbite_na_toiota_sa_na_hibridi/", "text": "                        40% от всички доставени автомобили \"Тойота\" и \"Лексус\" в Европа за първата половина на годината са на хибриди, съобщиха от \"Тойота Мотор Юръп\". От януари до юни са продадени 527 хиляди автомобила от двете марки, което е с 11% по-силен резултат спрямо същия период на миналата година.Продажбите на хибриди нарастват с 44 на сто спрямо същия период на предишната година до 208 300 автомобила. В Западна Европа половината от продадените модели на \"Тойота\" и \"Лексус\" са с бензинов двигател и електромотор. е най-търсеният модел на японците в Европа със 108 700 доставки, следват  (68 700) и \"Аурис\" (67 000).При \"Лексъс\" най-продаваните модели са NX (13400), RX (8900).", "date": "2017.07.08", "title": "40% от европейските продажбите на \"Тойота\" са на хибриди"}
{"url": "http://www.dnevnik.bg/sport/2017/07/08/3003640_hamiltun_poluchi_nakazanie_ot_pet_mesta_za_starta_v/", "text": " ще получи наказание от пет места на стартовата решетка за утрешното състезание за Гран при на Австрия. От \"Мерцедес\" смениха скоростната кутия в болида на британеца преди началото на уикенда.Британецът ще бъде санкциониран, защото по правилник една скоростна кутия трябва да издържи минимум шест поредни надпревари.От тима са установили, след състезанието за Гран при на Азербайджан преди две седмици, че трансмисията е повредена и трябва да бъде поставена нова. От \"Мерцедес\" са уведомили техническия делегат на ФИА Джо Бауер още в началото на седмицата, че по колата на Хамилтън има промени.Една от коментираните теми в последните часове е теорията, че ударът между  в Азербайджан е повредил скоростната кутия на британеца.Подобна теза беше подкрепена и от авторитетното издание Autosport, което се позовава на свои източници в падока. Непосредствено преди третата тренировка обаче от \"Мерцедес\" опровергаха слуховете, че ударът в Азербайджан е причината.Хамилтън се представя силно от началото на уикенда в Австрия, като в петък той . Квалификацията е днес от 15 ч.", "date": "2017.07.08", "title": "Хамилтън получи наказание от пет места за старта в Австрия"}
{"url": "http://www.dnevnik.bg/sviat/2017/07/08/3003368_denem_deputat_noshtem_zatvornik_-_ljubopitniia_sluchai/", "text": "Селсо Жакоб се буди всяка сутрин в пет часа в килията си в затвора в Папуда, близо до столицата Бразилия, и чака кола, която го отвежда на работното му място: Камарата на депутатите. Някои от бразилските парламентаристи са вкарани в затвора, срещу други се води разследване, но ситуацията на Жакоб е особена.Той е осъден на седем години лишаване от свобода при облекчен режим, който му позволява да гласува закони, да участва в дебати и да оказва подкрепа на управляващата коалиция на президента .Вечер и през уикендите обаче стои заключен между четирите стени на килията си, която дели с още двама затворници. Те не се ползват със същия привилегирован режим.\"Тези, които ме познават - а в моя град ме познават добре - страдат с мен\", каза той в интервю за АФП в кабинета си в Камарата на депутатите. \"А тези, които не ме познават, ме смятат за поредния крадец, още един присвоил (публични средства).\"Хората казват: \"Брей, затворник, който работи!\", добавя този притеснен, словоохотлив мъж, който не иска да бъде сниман в сградата на парламента. \"Защитавам се. Мога да обърна хода на нещата\", уверява той.На 60 години Жакоб е достигнал върха на политическата си кариера. След два мандата като заместник, той става депутат на 1 януари. Успява да влезе в парламента на мястото, овакантено от отстранения бивш председател на камарата , който сега излежава 15-годишна присъда за корупция.Шести юни обаче се оказва пагубен ден за Жакоб. Арестуван е на летището в Бразилия. Върховният съд наскоро потвърди присъдата му, наложена, защото през 2002 г. неправомерно е обявил извънредно положение в град Трес Риос, на който беше кмет, за да възложи построяването на детска ясла,Жакоб признава, че е допуснал \"технически\" грешки и казва, че му е бил даден лош съвет. \"В юридическите среди са в недоумение относно тази присъда\", уверява Жакоб, с диплома по икономика и специализиран в сферата на образованието.Тъй като присъдата не може да се обжалва, Жакоб се надява, че нови свидетелски показания могат да доведат до повторно разглеждане на делото. Но сегашната ситуация в Бразилия не му улеснява задачата.Политическата класа е под огън от , които хвърлиха вече зад решетките депутати и видни бизнесмени. Обвиненията застигнаха и самия президент Темер. \"Политиката ни изживява трудни времена, защото сме затънали в доноси и кражби на големи суми. В нормални условия нищо нямаше да ми се случи\", каза Жакоб.Депутатът, който участва в комисиите по образованието и правата на човека в долната камара, признава, че е бил обзет от страх в деня, в който влязъл в Папуда, където са затворени 5487 души, на около 30 км от Бразилия. \"Това място не е за препоръчване\", смята Якоб. През уикендите, когато си стои в затвора, другарите му по неволя не го оставят на мира.Депутатът затворник Жакоб не може да отиде никъде, без да информира властите, включително когато парламентарните сесии се проточат в малките часове на нощта. Забранено му е да ходи на пазар, както и всякакви социални дейности или посещения при роднини. Семейството му също не може да отиде да го види в камарата.Вярва, че на този свят има справедливост и се уповава на Бог. Но си прави сметките добре: за всеки три изработени дни му се приспада един ден от присъдата. С това темпо след година и два месеца - една шеста от присъдата му - вече няма да спи в затвора. \"Ще трябва да излежа 10 месеца, за да премина в отворен режим\", се надява той. /БТА", "date": "2017.07.08", "title": "Денем депутат, нощем затворник - любопитния случай с един бразилски политик"}
{"url": "http://www.dnevnik.bg/zelen/2017/07/08/3003665_vekovnite_bukovi_gori_v_centralen_balkan_veche_sa_v/", "text": "Разширение на обекта на световното наследство \"Старите и вековни букови гори на Карпатите и други региони в Европа\" е одобрил комитетът за световно наследство на ЮНЕСКО, съобщи пресцентърът на министерството на екологията. Той включва 77 компонента, разположени на територията на 12 европейски държави, в това число и в България.Страната ни участва в тази номинация с най-представителните букови гори в деветте резервата, разположени на територията на Национален парк \"Централен Балкан\" \"Боатин\", \"Царичина\", \"Козя стена\", \"Стенето\", \"Соколна\", \"Пеещи скали\", \"Стара река\", \"Джендема\" и \"Северен Джендем\", които вече са в списъка на ЮНЕСКО.Разширеният обект отговаря на критерия за образци на продължаващи екологични и биологични процеси в развитието на екосистемите. Целта му е опазването на най-представителните вековни букови гори в Европа.Новият защитен обект е изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес, обясняват от ведомството.Уникално за обекта е и големия брой участващи държави – прецедент в историята на Конвенцията за световно наследство.България, Австрия, Албания, Белгия, Румъния, Словения, Испания, Италия и Хърватска участваха в съвместната номинация за разширение на Серийния европейски обект на световното наследство \"Вековните букови гори на Карпатите и старите букови гори на Германия\", разположен на територията на Словакия,Украйна и Германия. Включването на България в европейския сериен обект на световно наследство на ЮНЕСКО е поредно признание за уникалността на българската природа и традициите в нейното опазване.", "date": "2017.07.08", "title": "Вековните букови гори в Централен Балкан вече са в списъка на ЮНЕСКО"}
{"url": "http://www.dnevnik.bg/sport/2017/07/08/3001519_vitosha_leten_fest_subira_ljubitelite_na_planinskiia/", "text": "\"Витоша летен фест\" организира събитие за любителите на планинските спортове в неделя от 10.30 ч. пред хижа \"Момина скала\".Фестът ще включва планинско колоездене, планинско бягане и кратък туристически поход. Сред записалите се участници е българският шампион по планинско бягане Шабан Мустафа.Организаторите ще осигурят обществен транспорт за желаещите да се включат. Автобуси ще тръгват в 8.00 ч. от паркинга пред централния вход на националния стадион \"Васил Левски\" и ще се движат до местността Златните мостове. Тръгването по обратния маршрут след приключване на събитието е в 14.30 ч.Стартът на планинското бягане е с начало 10.30 ч. по 12-километровото трасе \"Кумата\". Участниците в планинското колоездене ще стартират в 10.45 ч. в две дисциплини по 7 и 20 км на трасе \"Копитото\". В 11.00 ч. българският представител на три олимпийски игри в ски бягането Петър Панков ще поведе туристически поход, който ще продължи около два часа.Участниците в колоезденето и бягането ще бъдат разделени в три възрастови групи - юноши и девойки от 16 до 18-годишна възраст, мъже и жени и ветерани над 40 години. Няма възрастови ограничения за туристическия поход.Задължително за състезателите в колоезденето е носенето на каска, а организаторите съветват всеки участник да си направи предварителна застраховка. Общият награден фонд е 3500 лева, като класиралите се на първите три места в своите възрастови групи в състезателните дисциплини ще бъдат наградени с медали, а участниците в туристическия поход ще получат сувенири.Организаторите обещават да има различни игри и демонстрации за всички зрители. Децата ще могат да ползват безплатно опънатия над Боянската река алпийски тролей и стена за катерене.Записването става през  или в деня на събитието на обособените пунктове по дисциплини от 9.00 до 10.20 ч. пред хижа \"Момина скала\".", "date": "2017.07.08", "title": "\"Витоша летен фест\" събира любителите на планинския спорт в неделя"}
{"url": "http://www.dnevnik.bg/zelen/2017/07/08/3003659_doktor_po_belodrobni_bolesti_mrusniiat_vuzduh_e/", "text": "                        18 хил. на година, или средно по 50 българи на ден умират заради мръсния въздух. Тези данни на Световната здравна организация (СЗО) за смъртността, причинена от замърсяване на въздуха, който дишаме, цитира  от новото белодробно отделение на болница \"Лозенец\" в София пред БиТиВи.\"Това е епидемия, за която малко се говори у нас,\" подчерта лекарят.В България смъртността от замърсяването на въздуха е 3 пъти над средното европейско ниво. Това сочи още докладът на СЗО като информацията в него почти повтаря ситуацията от миналата година.Докторът Симидчиев наблегна на нуждата всички да се обединим в борбата срещу замърсяването на въздуха – чрез поставяне на катализатори на колите, отказа от отопление на твърдо гориво, почистването на градовете от праха по улиците.Освен мръсния въздух високата смъртност от белодробни заболявания се дължи и на факта, че много от българите пушат.", "date": "2017.07.08", "title": "Доктор по белодробни болести: Мръсният въздух е епидемия в България, говори се малко за нея"}
{"url": "http://www.dnevnik.bg/detski_dnevnik/2017/07/08/2990091_za_detskoto_surce_ot_virdjiniia_ulf/", "text": "Съчувствие, съпричастност, уважение, любов. Доброто сърце побира тези неща, без да води сметки на кого колко е дало. Хубавата книга също. \"Вдовицата и папагалът\" от Вирджиния Улф проверява сърцето. Писана е за деца, но историята на госпожа Гейдж, нейното куче Шаг и папагала Джеймс подлага на тест и възрастните.Четивото излиза за първи път в България в поредицата \"Детски шедьоври от велики писатели\" на издателство \"Лист\", съобщиха от там. Преводът е на Иглика Василева, а удоволствието от четенето се допълва и от илюстрациите на Чавдар Николов.Разказът се завърта около възрастната вдовица госпожа Гейдж, която неочаквано получава в наследство 3000 лири от стиснатия си брат. Когато отива да си вземе богатството обаче, се натъква само на папагала Джеймс и неговия крясък \"Не вкъщи! Не вкъщи!\".Вирджиния Улф съчинява творбата по молба на племенниците си. Запалени от вестникарството 12-годишният Кеунтин Бел и по-малкият му брат списвали свои рубрики за семейното издание The Charleston Bulletin. Те помолили леля да им сътрудничи и да напише приказка.Така през 1923 г. 41-годишната Вирджиния Улф се подписва под приказка за деца. \"Вдовицата и папагалът\" излиза на страниците на вестника и след това в продължение на 60 години повече не е издавана. Чак през 1983 г. Куентин Бел решава отново да публикува творбата. Прави го в изящно самостоятелно издание като възлага илюстрациите на собствения си син – художника Джулиан Бел.", "date": "2017.07.08", "title": "За детското сърце от Вирджиния Улф"}
{"url": "http://www.dnevnik.bg/bulgaria/2017/07/08/3003649_volen_siderov_izbiagvaite_zaiajdane_s_romskata/", "text": "\"Избягвайте всякакво заяждане с представители на тази общност (), независимо, че може да се почувствате засегнати\" - този съвет даде лидерът на \"Атака\" и съпредседател на участващата в управлението коалиция \"Обединени патриоти\" Волен Сидеров. Той беше помолен да коментира В интервю за Би Ти Ви тази сутрин Сидеров, който в кампанията си за президент през 2011 г. разпространяваше брошура под заглавие \"Циганската престъпност - опасност за държавата\", днес посъветва сънародниците си да не се поддават на провокации: \"Обърнете гръб, защото се засилва това напрежение и става спирала\".Той допълни, че МВР трябва да респектира босовете на ромската общност и изрази мнение, че трябва да има превантивно засилено полицейско присъствие в ромските махали, където има опасност от напрежение.", "date": "2017.07.08", "title": "Волен Сидеров: Избягвайте заяждане с ромската общност, дори да се чувствате засегнати"}
{"url": "http://www.dnevnik.bg/sport/2017/07/08/3003654_braziliia_i_franciia_se_klasiraha_na_finala_v/", "text": "Бразилия и Франция ще си оспорват трофея в  в тазгодишното издание. Двата тима се класираха за последния двубой по нагледно идентичен начин, побеждавайки САЩ и Канада, при това с един и същи резултат 3:1.Домакините на финалния кръг от  ще преследват рекордна 10-а титла, след като надделяща над Щатите. Точно 10 хил. зрители в \"Арена да Байшада\" видяха много стабилна игра на любимците си за успеха с 3:1 (25:20, 23:25, 25:20, 25:19).Най-полезен за олимпийските шампиони беше Уолъс, който завърши с 18 точки. Лукаш Сааткамп добави 13, а Маурисио Боржеш се отчете с 12. За САЩ традиционно най-добре се представи Тейлър Сандър, но само неговите усилия не стигнаха.Европейският шампион Франция също не срещна особени проблеми с Канада във втория полуфинал. \"Петлите\" се наложиха с 3:1 (25:19, 22:25, 25:19, 25:21), като през цялото време държаха контрол над двубоя. Единствено в края на втория гейм силна серия на канадците им позволи да изравнят резултата.Над всички в мача беше френската звезда Ървин Нгапет, който завърши с 24 точки. Силно се представи и Стефан Бойер, който добави 16.Финалът е трети за французите в Световната лига, които имат една победа и една загуба. През 2006 г. те отстъпиха именно на Бразилия, а преди две години победиха Сърбия.Финалният двубой е утре сутрин от 5.05 ч. българско време.", "date": "2017.07.08", "title": "Бразилия и Франция се класираха на финала в Световната лига"}
{"url": "http://www.dnevnik.bg/sport/2017/07/08/3003679_junaited_obiavi_transfera_na_lukaku/", "text": " вече е футболист на \"Манчестър юнайтед\". \"Червените дяволи\" съобщиха новината чрез официалния си сайт, след като постигнаха договорка с настоящия клуб на нападателя \"Евертън\".Трансферът на Лукаку е на стойност 75 млн. паунда, а 20-кратният първенец се пребори с настоящия шампион \"Челси\". Сините от Лондон отправиха оферта на същата стойност, но бонусите от 15 млн. паунда са наклонили везните в полза на \"Юнайтед\".Днес Лукаку ще мине медицински прегледи в Лос Анджелис, където е на почивка със своя добър приятел и бъдещ съотборник Пол Погба, след което ще подпише и личния си контракт.Очаква се белгиецът да получава по 250 хил. паунда на седмица.Лукаку отбеляза 26 гола в 39 мача във всички турнири през миналия сезон. Откакто \"Евертън\" го купи за 28 млн. паунда от \"Челси\", белгийският национал се разписа 71 пъти в 133 двубоя.За последните пет години пък единственият футболист, който има повече голове от Лукаку в английския футбол е Серхио Агуеро.Белгийският нападател ще се събере отново с . Куриозното е, че той беше отпратен от \"Стамфорд бридж\" именно от Моуриньо, който сега го прави втория най-скъп играч в историята на \"Юнайтед\" след Погба, за когото бяха платени 89 млн. паунда на \"Ювентус\".В същото време се очаква капитанът на \"Юнайтед\"  да напусне клуба в посока \"Евертън\". \"Червените дяволи\" са съгласни да го пуснат като свободен агент, за да се освободят от голямата му заплата, възлизаща на 250 хил. паунда на седмица.", "date": "2017.07.08", "title": "\"Юнайтед\" обяви трансфера на Лукаку"}
{"url": "http://www.dnevnik.bg/sport/2017/07/08/3003751_ivelin_popov_se_namira_v_otlichna_forma_pishat_v_rusiia/", "text": "Капитанът на  Ивелин Попов заслужи добри думи за представянето си в клубния си тим \"Спартак\" (Москва). Руският шампион приключи лятната си подготовка, а пресата в страната определи българският нападател за един от най-добрите.\"Попов впечатлява с формата си в контролите. Той играе добре, с познатото си въобръжение и добро движение без топката\", коментира в седмичната си колонка в \"Спорт Експрес\", авторитетният журналист и автор на няколко книги за \"Спартак\" Игор Рабинер.Само след няколко дни Попов и неговият клуб се изправят срещу \"Локомотив\" (Москва) в мач за Суперкупата на Русия. Двубоят е на 14 юли, петък и ще се играе на стадиона на \"железничарите\".В последните месеци българският национал беше съврзван с трансфер извън \"Спартак\", но той сам опроверга тези твърдения в .Попов остава футболист на \"Спартак\" и ще участва с тима в Шампионската лига през тази есен.", "date": "2017.07.08", "title": "Ивелин Попов се намира в отлична форма, пишат в Русия"}
{"url": "http://www.dnevnik.bg/sport/2017/07/08/3003644_andre_graipel_e_udaril_trima_zriteli_dotuk_v_tur_dyo/", "text": "Колоездачът на \"Лото-Судал\" Андре Грайпел призова зрителите в  да уважават състезателите и да не им пречат. Немският спринтьор каза, че се е ударил в трима зрители във финалните километри на шестия етап.\"В шестия етап закачих точно трима души, които висяха през предпазните заграждения. Отправям огромна молба към всички да не го правят, защото застрашават нас, а и себе си. Движим се с над 60 км/ч и един удар може да е много тежък\", каза Грайпел.Според него Международният колоездачен съюз и организаторите на големите състезания трябва да вземат мерки за подобряване на безопасността.През последните години зачестиха инцидентите с публиката, като много пъти дори домашни любимци са излизали на шосето и са причинявали тежки падания.В миналогодишното издание на Тура, точно струпване на прекалено много публика по шосето на легендарното изкачване Алп д’Юез причини катастрофа между , Ричи Порт, Бауке Молема и мотоциклет.Грайпел говори и за проблемите си дотук в Тура, след като още няма етапна победа и не се е класирал по-напред от трето място в спринтовете.\"Не съм достатъчно бърз, това е истината. Може би като отбор не успяваме да останем заедно до финала. Опитвам се да влязав струята на другите, но не се получава засега\", добави германецът, който завърши девети в седмия етап, който беше .", "date": "2017.07.08", "title": "Андре Грайпел е ударил трима зрители дотук в \"Тур дьо Франс\""}
{"url": "http://www.dnevnik.bg/sviat/2017/07/08/3003675_blizo_100_arestuvani_demonstranti_i_200_raneni_policai/", "text": "Близо 100 задържани демонстранти и към 200 ранени полицаи - това е равносметката на полицията в Хамбург след тежката нощ на протести срещу организацията на най-развитите икономики в света Г-20, която има среща на върха в града.По улиците е имало десетки демонстранти, съобщи местната полиция, цитирана от световните агенции. Силите на реда проведоха операция по силовото разпръсване на леви екстремисти, в района на квартал \"Шанценфиртел\", в близост до мястото на провеждането на срещата на върха. По оценки на полицията в района е имало около 2000 агресивни крайнолеви активисти, които са чупили витрини и са ограбили магазини. По улиците е имало горящи барикади.В акцията по разчистване на улиците и дворовете са участвали и специалните части на полицията, които са използвали бронирана техника и водни оръдия срещу демонстрантите, стрелящи с фойерверки и сигнални ракети, уточнява БТА. Агенцията допълва, че през нощта движението на трамваите е било спряно в центъра на Хамбург.По данни на хамбургската полиция са задържани 83 души, а пратените в ареста са 19. При сблъсъците са ранени 196 полицаи, предаде Асошиейтед прес.Няма официални данни за ранените демонстранти. Противопожарната служба на Хамбург съобщи, че линейки са закарали 60 цивилни в болници, в това число 11 души, които пострадали тежко след падане от стена при опит да избягат от полицията.Местната полиция е поискала подкрепления от над 900 полицаи от други градове, за да овладее положението в Хамбург.Организаторите на вчерашните протести в Хамбург определиха акцията си като успех. \"Полицията ни би и ни атакува със сълзотворен газ и водни оръдия, но въпреки диспропорционалното насилие от страна на властите, ние не се предадохме. Можем да приемем този ден като наш общ успех\", заяви представителят на антиглобалисткото движение BlockG20 Кристиан Бланк за вестник \"Хамбургер моргенпост\", цитиран от БТА.", "date": "2017.07.08", "title": "Близо 100 арестувани демонстранти и 200 ранени полицаи в Хамбург след протестите срещу Г-20"}
{"url": "http://www.dnevnik.bg/kultura/2017/07/08/2998227_otkus_ot_blizki_sreshti_sus_smeseni_chuvstva_na_mariia/", "text": "\"Близки срещи със смесени чувства\" не се вписва в определен жанр. Тя не е нито роман, нито документалистика, нито автобиография. Историите, събрани в нея, са разнородни, но само на пръв поглед несъвместими. Това са журналистически статии, есета и портрети, публикувани в различни медии през последните повече от десет години. Наравно с тях са включени и самостойни текстове, разказващи контекста, предисторията или следствието от тяхното публично появяване. Откровено и много лично.Тази книга е опит за излизане от журналистическата анонимност. Тя е разказ за двете страни на една монета. Като позитива и негатива във фотографията. Като спектакъла и болезнените репетиции преди това. Книга за видимото, публичното и невидимото, болезнено съкровеното.\"Близки срещи със смесени чувства\" е пъзел от истории, които всеки сам подрежда в емоционалната си памет. В тях се оглеждат времето, човешките взаимоотношения, страховете и мечтите ни... Малки истории за големия живот.\"Георги ТошевБеше първият ми рицар. Появи се, докато родителите ми грижливо ме отглеждаха в малкия си личен замък по пътя за Самоков. Беше малко рошав. Кожените му дрехи миришеха на гориво, прах и млада плът. Нямаше кон. Имаше мотор, който стоеше по тялото му като съставна част от него, като база, като постамент. Погледна ме и видя в мен за първи път жената. Дойде и стоя до късно. Седях на коляното му и дишах с малки издишвания и дълбоки вдишвания. Нещо ми говореше, не го помня.Ръцете му обгръщаха цялото ми коляно и това ми харесваше. Гъдел ме беше. После няколко пъти ме взе от училище. Обличах под синята си престилка най-красивите дрехи - дънкова пола, яркочервен пуловер, кларкове. Качваше ме на мотора си, а момичетата от цялото училище се пукаха от яд толкова силно, че чак се чуваше. Погледите им пробиваха стъклата на училищните прозорци и се удряха в панелните сгради, които безобразно стенеха. Заведе ме на \"Магура\". Беше мястото, където всички можеха да те видят. Даде ми червена каска. Треперех от щастие. Повярвах, че съм най-красивото момиче, най-най-красивото, защото избра мен пред десетките други. С все кафявите ми очи, ниския ми ръст, обикновената ми коса.После изчезна. Така се бях влюбила в него, че сънят се плашеше да идва в стаята ми. Ходех тайно да го виждам пред дома му. Криех се между дърветата и чаках да го зърна на вратата. Никога не го видях. Звънях и мълчах на телефона. Бродех из местата, където знаех, че ходи, за да разбирам, да усещам, че току-що е минал и пак съм го изпуснала. Като дива котка го следвах. Трябваше да ме види, нямаше начин.Накрая ми вдигна телефона.Каза ми, в осем на ъгъла на \"Славейков\" и \"Графа\". Седнахме на прозорците. Гледаше в мен, през мен, някъде. \"Ти си още момиче, каза, аз имам нужда от жена.\" И подпали мотора, накара го да изкрещи в тихото нищо на града и всички да го чуят, освен мен. Аз – на прозореца на някогашната аптека. Кацнала като мушкато. Препикано. С все дънковата си пола и червения пуловер - най-официалните ми дрехи. И с мириса на кожа, плът и бензин. Дотътрих се до най-близкия телефон и с пет стотинки звъннах на Катето.Тя дойде със своя автобус номер 74 по никое време, за да тръгнем по софийските булеварди и аз да й разказвам. И да рева. Окъпах със сълзипървите етажи, вторите. Намокрих цветята в градините. Изпрах с очите си всички пранета и ги прострях да се веят. Прибрах се, плаках още, а накрая избърсах водата. Попих я с каквото можах. Затворих страницата, след като изстисках пешкира на моминството си. Мразех го. Затворих всичкото това в едно лично мазе без ключове и врати, без прозорци, без отдушници.Обичах други мъже. И други мъже ме обичаха. Бях Мария в живота им. Бях тяхната Мария. Негова не бях. Тръгна си от първото ми влюбване със скоростта на един кросов мотор, който още бучи някъде в опразнената ми глава. Пораснах.Появи се пак неочаквано. Трийсет и нещо си години по-късно. Един друг човек, който е и онзи там, от миналото. Рицарят, качил на коня си други женски животи, минал през други полета, други булеварди, други сърца.Моето първо, болно, безнадеждно, хлипащо първо влюбване. Моето женско аз, свенливо събличащо детските си дрехи.Понякога връщането на нещо в живота идва, за да ти покаже, че е можело, но не е трябвало. Дори и само защото баща ти е взел нещата в свои ръце. Сигурно е спрял една любов. Сигурно е спрял едно нараняване. И сигурно го е направил в името на това, което съм сега.Приемам. С благодарност.", "date": "2017.07.08", "title": "Откъс от \"Близки срещи със смесени чувства\" на Мария Касимова - Моасе"}
{"url": "http://www.dnevnik.bg/bulgaria/2017/07/08/3003749_shofyor_blusna_pet_koli_v_sofiia_i_izbiaga/", "text": "Шофьор е блъснал общо пет коли в столицата. Катастрофата, за която съобщава Нова телевизия, е станала на булевардите \"Цар Борис III\" и \"Акад. Иван Гешов\" късно вечерта в петък .След инцидентът виновният водач, управлявал автомобил с марка \"Пежо\", е избягал от мястото заедно със спътника си.На мястото са пристигнали коли на пожарната и полиция.", "date": "2017.07.08", "title": "Шофьор блъсна пет коли в София и избяга"}
{"url": "http://www.dnevnik.bg/biznes/2017/07/08/3003757_na_nestinarka_evtin_shezlong_vurvi_zaduljitelno_sus/", "text": "Председателят на Комисията за защита на потребителите Димитър Маргаритов опроверга министъра на туризма Николина Ангелкова по казуса с евтините шезлонги и скъпите шалтетата на плаж \"Нестинарка\".Ден след като  защото скъпите шалтетата не са задължителни, проверка с \"таен клиент\" на КЗП установи точно обратното и го обяви категорично за \"нелоялна търговска практика\".\"Нелоялна е практиката на принудителното заплащане за наем на шезлонг с шалте в комбинация,\" заяви Маргаритов в съобщение до медиите в събота. Такова принудително заплащане е констатирала проверката на станалия известен като \"Там концесионерът е намерил начин как да направи цената на сянката на туристите скъпа.На табелата на плаж \"Нестинарка\" са обявени поотделно цени за всяка от услугите, но потребителят по никакъв начин не разбира, че не може да си наеме само чадър и шезлонг, а задължително и шалте, което е значително по-скъпо, установява проверката на органа.Преди няколко месеца софийската фирма \"Перла турист\" АД спечели концесията на плажната ивица за срок от 20 години, предлагайки цена за чадър и шезлонг по 36 стотинки. Но летовници сигнализираха, че реално плащат цена за сянка, колкото на всеки друг плаж.Лицето, което стопанисва плажа, ще бъде глобено за тази нелоялна практика. Глобата може да е между 1000 и 30 000 лева. За повторно нарушение се плащат по 50 000 лева.Концесионният договор за плаж \"Нестинарка\" беше даван многократно от Ангелкова преди началото на туристическия сезон, катоНелоялна практика на плажа се установява за първи път, но в Комисията вече са постъпили първите сигнали от туристи чрез разкритите за този сезон виртуални приемни по Черноморието.\"Тези сигнали основно касаят хотели и заведения – дублирани резервации, непредоставяне на услуги, които първоначално са били обещани от туроператора или хотелиера\", конкретизира председателят. И уточни, че такива нарушения са срещани и в изминали сезони, но няма тенденция да се прилагат от едни и същи търговци.През миналата година в началото на сезона КЗП е проверила всички аквапаркове, като нарушения не са установени, отчитат още от комисията.", "date": "2017.07.08", "title": "На \"Нестинарка\" евтин шезлонг върви задължително със скъпо шалте, установи проверка"}
{"url": "http://www.dnevnik.bg/regioni/2017/07/08/3003753_zasilen_trafik_i_opashki_na_granichnite_punktove_s/", "text": "\"Гранична полиция\" информира за засилен трафик на граничните контролно-пропускателни пунктове с Гърция, съобщава пресцентърът на МВР. Интензивно е движението на пунктовете при Кулата, Маказа, Златоград и Илинден, като на някои от тях са се образували вече опашки.Интензивно движение на леки автомобили за излизане от страната, без натрупване от изчакващи, има на граничните пунктове  и , където е засилен трафикът и на автобуси. За влизане в страната на Кулата има около 700 м колона от изчакващи товарни автомобили.Натоварено е и движението през. Има около километър изчакващи автомобили на българска и на гръцка територия. Работи се на две трасета на вход и изход.На ГКПП е засилено движението за влизане в страната, без натрупване на изчакващи превозни средства. Трафикът през пунктовете Капитан Петко войвода - Орменион и Ивайловград - Кипринос е слаб.В следобедните часове се очаква увеличаване на трафика към България през пункта предупреждават от МВР. Пътуващите могат да използват и съседните гранични пунктове с Гърция – Капитан Петко войвода, Ивайловград и Златоград, съветват от \"Гранична полиция\".Миналата седмица , който най-често се използва от българите при пътуване към Гърция. Туристи, тръгнали за лятна си почивка, с часове чакаха при температура от над 40 градуса, за да преминат пункта.", "date": "2017.07.08", "title": "Засилен трафик и опашки на граничните пунктове с Гърция"}
{"url": "http://www.dnevnik.bg/sviat/2017/07/08/3003385_sled_provala_na_kipurskite_pregovori_roliata_na_oon_na/", "text": "В една историческа от всякаква гледна точка вечер в швейцарския курорт Кран Монтана падна завесата на преговорите по проблема за етнически разделения остров Кипър.Генералният секретар на ООН Антониу Гутериш в драматична декларация призори днес, придържайки се към умерения тон, пожела \"всичко най-добро на кипърците от северната и южната част на острова\". Той ясно даде да се разбере, че тук свършва едно усилие за разрешаване на кипърския проблем, без да дава основания за очакваната от мнозина друга среща за продължаване на проговорната процедура през есента.\"Въпреки ангажимента и привързаността на делегациите на страните, преговорите в Кран Монтана приключиха без споразумение\", каза Гутериш. В подобен стил турският външен министър Мевлют Чавушоглу поясни, че това е краят на пътя за преговорите въз основа на параметрите на ООН. Той потвърди позицията на Турция, че това е краят на пътя за този преговорен процес, акцентирайки на факта, че кипърската гръцка страна \"е настоявала за пълно изтегляне на турските войски от острова и за нулеви гаранции\". Лидерът на кипърските турци Мустафа Акънджъ се въздържа от изявления, като каза, че ще се произнесе по преговорите по-късно. Все пак обаче заслужава внимание едно изказване на Чавушоглу, че \"е важно да бъде засилена стабилността на острова и района и да продължат усилията за намиране на компромис на базата на други параметри\". Анализатори свързаха тази част от изявлението с прословутия \"план Б\" на Анкара в случай на провал на преговорите. Кипърската турска десница още в първите сутрешни часове на деня се опита да постави тази тема на първо място. Всъщност на повърхността остана факта, че и според кипърските гръцки медии, а също и според изявленията на турския външен министър, преговорите са стигнали до провал в резултат на непримиримата позиция на турската страна, която не отстъпи от позициите си, както това нееднократно в последно време се подчертаваше още в началото на този процес. Тази позиция на турската страна се свежда доза острова след решаването на проблема, а също и до отказ от връщане на кипърските гърци на селището Морфу. За разлика от драматичния тон на Гутериш и Чавушоглу, гръцката и кипърската гръцка страна се придържаха към една по-ниска тоналност на тези преговори. На съвместна пресконференция кипърският говорител Никос Христодулидис и гръцкият външен министър Никос Коциас се опитаха да оставят открехнат прозореца за един ново усилие за продължаване на този процес, стоварвайки върху Турция отговорността за провала на преговорите. В писмено изявление бе посочено: за жалост не бе постигнат резултат при настоящия опит на тези преговори заради настойчивото искане на турската страна за продължаване на договора за гаранции, свързан с правата за намеса на Турция в Кипър. Турските позиции по преговорната глава за сигурността и гаранциите на острова, а и по останалите глави не само бяха извън извън рамките, поставени от генералния секретар на ООН, но и бяха неприемливи. Още в първия ден от участието си в преговорите в Кран Монтана кипърският президент Никос Анастасиадис представи конкретни и съдържателни предложения въз основа на идеите на Гутериш, така че ако те бяха приети, щеше да бъде проправен и пътят за решение на кипърския проблем. А тези предложения бяха такива, чено не се и игнорираха тревогите на кипърската гръцка страна. С конкретно предложение за сигурността и гаранциите излезе и гръцкото правителство, което по време на преговорите се държа конструктивно, показвайки стремеж за постигане на позитивен резултат. От тази гледна точка кипърският президент даде да се разбере, че е доволен от отличното му взаимодействие с гръцкия външен министър и с гръцкия премиер, с когото той бе в непрекъснат контакт. Резултатът от тези преговори обаче в никакъв случай не е положителен и това не е краят на пътя. Според източници на вечерята в Кран Монтана Турция е демонстрирала готовност за продължаване на този процес. Твърди се, че на нея е възнокнало напрежение, след като държавният глава на Република Кипър настойчиво поискал от турския външен министър да излезе с конкретно предложение. За момент на вечерята първият турски дипломат казал, че иска дебат, но и държи да бъдат изпълнени негови искания по четири от преговорите глави. Той добавил, че е \"гъвкав\", но не представил никакво писмено предложение. Някъде в този контекст се е появила и идеята за идване на премиерите на тези преговори. Кипърският президент е разговарял с гръцкия премиер, с когото обсъдил доколко е необходимо министър-председателите на двете страни да дойдат в Швейцария. След почивката Гутериш поискал от Чавушоглу да говори конкретно. Турският външен министър казал, че макар неговото желание е да обсъди всички теми, в крайна сметка той споменал, че иска на преговорите да бъде обсъден някакъв договор за осигуряване на гаранции на острова и на права за намеса на Турция за срок от 15 години. После Чавушоглу добавил, че не може цялото селище Морфу да бъде върнато на кипърските гърци. Именно тук е бил констатиран и провалът на преговорите. /БТА", "date": "2017.07.08", "title": "След провала на кипърските преговори ролята на ООН на острова намалява"}
{"url": "http://www.dnevnik.bg/citat_na_deniia/2017/07/08/3003711_citat_na_denia_kazusut_ktb_e_novoto_ds/", "text": "\"Казусът \"КТБ\" е новото ДС. Обвързаностите в България с бившата Държавна сигурност (ДС) в продължение на 20 г., сега се възпроизвеждат със страшна сила през КТБ. За мен това означава само едно - толкова много политици в България имат интерес да не се тръгне по пътя на парите и да не се хване какво е станало там\". Това заяви Росен Плевнелиев, президент (2012 - 2017 г.), в коментар за  под негово председателство на 14 юли 2014 г. в късния следобед вчера от администрацията на действащия държавен глава Румен Радев.Плевнелиев повтори тезата, която застъпваше при , която беше от заседание на Консултативния съвет по национална сигурност (КСНС) по същата тема - че публичното оповестяване на разговорите ще убие завинаги шанса политиците да говорят искрено помежду си по важни теми. Всеки политически лидер ще отива вече на подобен род срещи с готовност да се държи като пред медиите, за да избегне риска казаното от него в залата да не прозвучи добре на обществото, каза той.Държавният глава заяви, че в критичните моменти около взимането на решение за КТБ се е притеснявал, че фалирането на банката е било сценарий: \"с идването на служебното правителство да бъде сринато всичко в икономиката и банковия сектор, за да се заметат следите, не само за КТБ\". Той припомни, че е водил битката за изваждане на държавните пари от банката. Тя беше завършена от първото назначено от мен служебно правителство - на Марин Райков, и с нея настроих цялата олигархична и медийна машина срещу мен, каза Плевнелиев.Попитан кой вариант за действие за КТБ е предпочитал към лятото 2014 г., държавният глава посочи, че е защитавал тезата добросъвестните вложители да бъдат подпомогнати от държавата, включително с възстановяване на средства над предвидените от закона 100 хил. eвро, докато източвалите банката да бъдат ударени с цялата тежест на закона. Той обаче подчерта, че в случая прокуратурата все още е голям длъжник на обществото.Плевнелив подчерта, че отговорността за случилото се с КТБ е на БНБ.", "date": "2017.07.08", "title": "Цитат на деня: Казусът \"КТБ\" е новото ДС"}
{"url": "http://www.dnevnik.bg/sport/2017/07/08/3003768_zaburkah_goliama_kasha_s_hamiltun_smiata_sebastian/", "text": " смята, че доброто му приятелство с Люис Хамилтън извън пистата е застрашено след инцидента в Баку преди две седмици. Германецът на два пъти удари болида на пилота на \"Мерцедес\", което доведе и до напрежение помежду им.Битката за титлата между двамата пилоти се радваше на голямо спортсменство, но след сблъсъка в , Хамилтън окачестви поведението на Фетел като \"отвратително и позорно\".Все пак британецът прие извинението на съперника си преди уикенда за Гран при на Австрия.\"Всъщност нещата не са същите, както преди, защото аз забърках голяма каша. Казах на , че го разбирам, но се надявам с времето отношенията ни да се подобрят\", каза Фетел пред \"Таймс\".\"Въпреки, че в живота сме доста различни и имаме съвсем различни приоритети, ние се разбираме много добре. Той е добър човек и се надявам все още да има добро мнение за мен\", добави четирикратният световен шампион.Фетел и Хамилтън демонстрираха нормални отношения на пресконференцията на ФИА в четвъртък, но британецът отново не спести мнението си.\"Смятам, че трябваше и  да бъде тук с нас, за да отговори на някои въпроси. Въпреки срещата в понеделник във ФИА, моето мнение не се е променило\", каза Хамилтън по повод прекратеното разследване срещу Фетел.Двамата са във Формула 1 от 10 години, но за първи път спорят помежду си за титлата. Германецът смята, че това е хубаво за спорта.\"Интересно е, че аз имам четири титли, той три, а никога не сме се борили помежду си. Люис е един от най-добрите пилоти, които някога сме виждали. Знам какво е да се бориш с толкова талантлив състезател, защото помня битките ми с Алонсо\", добави немецът.", "date": "2017.07.08", "title": "Забърках голяма каша с Хамилтън, смята Себастиан Фетел"}
{"url": "http://www.dnevnik.bg/istorii_na_denia/2017/07/08/2987356_vseki_kato_se_uplashi_i_hvashta_balkana_-_urocite_na/", "text": "\"Истината и само истината. Не ме е страх и срам как ще ме възприеме обществото\", смее се Руслан Радуков. (През юни \"Дневник\" го представи в новия сезон на  - вижте видеото в края на текста, днес разказваме още за историята му.)Посреща ни рано сутринта във ведро настроение и с широка усмивка – казва, че е като в ефир непрекъснато, на живо всеки ден и пред публика. Публиката са гостите на хотела, който той и семейство му построяват преди седем години във вилната зона Равнища на с. Дедово на 27 км от гр. Пловдив и на 1300 м. надморска височина в Родопите. Според концепцията \"Фабрика за храна и танци\" е първата съвременна българска хижа, оборудвана изключително добре, работеща изцяло със семейства с деца, според посетителите – идеалният начин за прекарване на забавно време на въздух с малки и големи. Руслан Радуков е на 36 години, завършил е Техникума по обществено хранене в Пловдив и никога не е спал на хотел. Израснал е в ресторант. Родителите му са построили пловдивския ресторант\"Филипопол\" и от тях е нюхът му към по-нестандартните бизнес идеи. \"На нас с майка ми това ни еЗа дългите години, в които помага и поддържа семейния бизнес още от 14-годишен, в следствие на натовареното работно ежедневие и стресът обаче здравето на Руслан се разбива. Започва да страда от много физически оплаквания и накрая заедно със семейството му се решават да потърсят варианти да продължат да правят същото, но на въздух, сред природата, да има възможност за повече движение. Намират го.В момента базата им разполага с 20 стаи и има 12 души персонал, Руслан се грижи поддържането й, инвестициите и забавлението на гостите, майка му е в кухнята, съпругата му Маги отговаря за резервациите и комуникациите в социалните мрежи.\"Дните не се сменят, но се подобряват\", в това вярва Руслан. \"Така се появи и нашата база – едно и също всеки ден пресъздаваш и подобряваш, за да се получи един идеален ден.\" В основата на концепцията и бизнеса им е човешкото здраве. За децата имат куп забавления на открито – въздушна възглавница, писта за колела,сух басейн, каяк, правят суши и сладолед, яздят пони, останалите занимания са по Монтесори метода. Ходят с родителите на поход в гората, където опознават природата, а после месят хляб и се изпичат на слънце покрай басейна.Използвам танци като образна дума, която пресъздава лекота на живот – живот без насрещен вятър, само попътен. От там и името - \"Фабрика за храна и танци\" - танците са в нашата кръв, ДНК. Те, заедно с песните, ни повдигат и ни дават тъй важния баланс вътре в нас. Тук, в планината много пеем, затова е много важно да не трябва да спираш да пееш. Направиш ли го, цялото ти същество тръгва назад, притесняваш се, идват страховете и опасенията\". Твърди, че сигурно има и по-щастлив човек от него, но не го срещал. Където и да е сред природата, човек е щастлив и в това няма никакво съмнение.Въпреки лежерното спокойствие, във \"Фабриката\" има много работа. Тя е \"само за да се работи на слънце\", инвестицията е огромна. \"Изграждането на един такъв обект излиза около 4 милиона лева. Голяма част от инвестицията е кредит, обяснява Руслан, а възвращаемостта е минималнаСемейството му живее в къща по-нагоре. Имат я от 26 години, но от около 13 живеят постоянно в нея. Съпругата си Маги, с която са заедно от 14 години, твърдяла, че ще ходи пазарува често до града, за да не я стяга шапката. \"Отишла е само веднъж досега....\" Имат три момчета – на 6, 3 години и 8 месеца, които не ходят на детска градина и ясла, и няма намерение да бъдат изпратени. Най-голямото дете – Тома, учи по специална дистанционна програма, но според майка му, е важно първо да се научи да работи, а \"ако четенето му върви – то ще си покаже\".\"Като цяло животът на село е хубав\", смее се тя, докато отива да приспива бебето Марко. \"Тук може да оставиш детето ти да тича спокойно, но като гледам семействата от София, които идват тук, и те се справят добре с отглеждането на децата си при тези трудни градски условия\". само да имаш очи да видиш природата, а не да си на пикник.\", допълва Руслан. Обяснява, че във \"Фабриката\" идват хора с много сериозни професии и много сериозни болести – на кой сърцето му го боляло, кой бил с високо кръвно, кой иска да спре пиенето, цигарите... \"Всеки като се уплаши и хваща Балкана. Иначе не го търси.\" Руслан казва, че иска да изкрещи на всички от т.нар. обществото от бизнес хора и тези в трудоспособна възраст, от които е част и той – \"Хайдееее!\" - да намерят така важния баланс между работния процес, личното ни здраве и удоволствие, да превъзпитат себе си, да бъдат полезни и да променят целия свят.Така, както може би те го правят или поне се опитват. \"Тук, в България има невероятни дадености, истински спектакъл, да няма упадък, да издърпаме напред страната. Това е самата реалност, не е фантасмагоря.\"", "date": "2017.07.08", "title": "Всеки като се уплаши и хваща Балкана - уроците на Руслан Радуков"}
{"url": "http://www.dnevnik.bg/sport/2017/07/08/3003773_grigor_dimitrov_pregazi_sela_i_e_osminafinalist_na/", "text": "Григор Димитров е осминалист на , след като съперникът му Дуди Села се отказа заради контузия след втория сет. Българският тенисист взе първите две части безапелационно с 6:1, 6:1, а Села видя, че е безсмислено да продължава.Димитров стига до най-добрите 16 едва за втори път в кариерата си след 2014 г., когато игра полуфинал срещу Новак Джокович.В следващия си двубой той ще чака победителят от мача между  и Миша Зверев, който е последен от днешната програма.Села започна изключително агресивно двубоя и спечели сервиса си на нула. Той заложи на дълбоки удари, изтласквайки Димитров далеч зад основната линия.Последва обаче много силна серия на българина, който спечели шест поредни гейма, за да затвори първия сет с 6:1 след само 23 минути игра.Димитров допусна леко колебание единствено при първия си пробив в сета, когато поведе с 2:1, но след това беше безапелационен.Публиката на корт №3 стана на крака при феноменален удар на българина от форхенд, който се превърна в уинър, докато връщаше смаш на съперника си.В първата част  завърши с перфектен актив при излизанията си на мрежата – седем от седем. Той записа осем уинъра и допусна само две грешки.Веднага след приключването на сета, Села поиска намеса на физиотерапевт и се оттегли извън корта за медицински таймаут. Близо 10 минути след изиграването на последната точка, срещата беше подновена, но на корта имаше само един тенисист.Села оказваше съпротива единствено при подаванията си, а в останалите случаи дори трудно връщаше ударите на българина.Димитров поведе с 3:0, преди най-накрая израелският му съперник да успее да спечели гейм и да прекъсне серията на българина от девет поредни.Последва нова серия от три поредни гейма на Димитров и точно час след началото на двубоя Села се отказа заради травма в дясното бедро.Българинът завърши с 83% спечелени точки при сервиса си и 20 уинъра. Играта на Димитров беше много изчистена, като той допусна само седем непредизвикани грешки.", "date": "2017.07.08", "title": "Григор Димитров прегази Села и е осминафиналист на \"Уимбълдън\""}
{"url": "http://www.dnevnik.bg/bulgaria/2017/07/08/3003771_korneliia_ninova_buzludja_ne_e_samo_na_bsp_tova_e/", "text": "\"Връх Хаджи Димитър (известен повече като Бузлуджа, бел. ред.) не е само на БСП, това е място на цяла България.\" Това заяви Корнелия Нинова в ефира на Дарик радио в събота.Тя обясни, че намерението на левицата за паметника е в дългосрочен план.\"Има идея това да стане Национален музей за история на България, не само на БСП.\" каза още Нинова.\"На първо време трябва да спрем да се руши. Там е страшна разруха. Много важно е какво мисли архитектът, който има авторски правата. Той има проекти това да стане музей за история на България\", обясни още лидерът на БСП.В края на юни темата за бъдещето на \"чинията\" отново стана актуална след като стана известно, че БСП вече не може - известен като Дом-паметника на Българската комунистическа партия, или сред народа. Това бе възможност в продължение на няколко години, но от левицат не направиха постъпки да завършат процедурата, изчислявайки, че реставрацията ще им струва 15 млн. лв. Сега социалистите : 10 години безвъзмездно ползване без инвестиционни намерения.На този връх през 1868 г. се сражава четата на Хаджи Димитър, а през 1891 г. се провежда Бузлуджанският конгрес.", "date": "2017.07.08", "title": "Корнелия Нинова: Бузлуджа не е само на БСП, това е място на цяла България"}
{"url": "http://www.dnevnik.bg/politika/2017/07/08/3003770_plevneliev_prezidentut_shte_sburka_ako_se_opita_da_se/", "text": "Държавният глава между 2012 и 2017г. Росен Плевнелиев предупреди наследника си на поста Румен Радев , че ще сгреши, ако се опита да превърне президентската институция във властови център.\"Усетих като че ли желание на Румен Радев да позиционира президентската институция като властови център. Това ще е голяма грешка, тя трябва да е център на баланса\", каза Плевнелиев в интервю за Дарик радио, помолен да коментира изявите на новия държавен глава. Той подчерта, че президентът \"трябва да може да се отнася уважително с всеки депутат, защото те са избрани от народа\", намеквайки за острите реплики, разменени между Румен Радев и шефа на парламентарната група на ГЕРБ Цветан Цветанов около процедурата за избор на изтребители за армията.Преди седмица Цветанов обяви, че решението на служебното правителство да избере самолетите \"Грипен\" пред Ф-16 било взето \"под политическата роля на президента Радев\" и , която да провери избора, макар да подчерта, че това. Президентът отвърна, че Цветанов \", а разбира от апартаменти\" и че \"единствената връзка между Цветанов и авиацията е това, че той говори на автопилот и някой му задава курса.\"\"Като виждам такова арогантно отношение, се надявам да не си е повярвал\", коментира днес Росен Плевнелиев, който вече веднъж .Плевнелиев повтори позицията си в подкрепа за купуването на изтребители Ф-16 с аргумента, че останалите държави-партньори от НАТО ги ползват и ще са съвместими с техните армии. \"Аз съм за изтребител, който освен да може да лети, да може и да стреля и да запази националната сигурност. На Ф-16 може да закачите всичко, на \"Грипен\" - не\", обясни той.В отговор на въпрос Росен Плевнелиев посочи, че няма нищо против употребявани самолети, каквито са Ф-16: \"Цял живот съм си купувал употребявам \"Фолксваген\" и \"Ауди\", чудесни автомобили\", обобщи той.Плевнелиев отговори утвърдително на въпроса дали би поискал оставката на члена на Съвета за електронни медии (СЕМ) Бетина Жотева след , ако беше още на поста. Бившият държавен глава обясни, че е посочил Жотева от своята квота в съвета като признание за професионалните й качества, но не може да приеме подобно поведение от представител на регулаторен орган към хора, които трябва да приобщи чрез правила.", "date": "2017.07.08", "title": "Плевнелиев: Президентът ще сбърка, ако се опита да се превърне във властови център"}
{"url": "http://www.dnevnik.bg/sport/2017/07/08/3003807_levski_kartotekira_jordi_gomes_i_roshu_za_machovete_s/", "text": "Последните две нови попълнения на \"Левски\"  Гомес и Нелуц Рошу ще могат да дебютират за сините срещу \"Хайдук\" (Сплит). Тимът се изправя срещу хърватите във втория предварителен кръг на Лига Европа, а двамата вече са заявени в списъка.Рошу пристигна в началото на миналата седмица от , докато Гомес дойде от \"Райо Валекано\".Испанецът все още не е тренирал с основната група на сините, но ще бъде на разположение на Николай Митов за двубоя с \"Хайдук\", ако треньорът реши да го използва.Досега в състава на  бяха заявени 21 футболиста, а преди всеки кръг могат да се правят две промени или да се допълва до разрешената максимална бройка от 25.\"Левски\" гостува на \"Хайдук\" в четвъртък, 13 юли.", "date": "2017.07.08", "title": "\"Левски\" картотекира Жорди Гомес и Рошу за мачовете с \"Хайдук\""}
{"url": "http://www.dnevnik.bg/bulgaria/2017/07/08/3003791_zatrudneno_dvijenie_na_magistrala_trakiia_sled/", "text": "Пътни полицаи регулират движението в района на 164 и 165 км от автомагистрала \"Тракия\". Това съобщиха от пресцентъра на МВР. Причина са два отделни пътни инцидента в платното в посока към Бургас.Движението по автомагистралата пътни полицаи подпомагат преминаването в участъците, където са възникнали катастрофите. Водачите да шофират в района с повишено внимание, предупреждават от \"Пътна полиция\" и припомнят, че е важна съобразената скорост, да спазват дистанция и да не предприемат рискови изпреварвания.Сигнали за възникнали пътни инциденти на АМ \"Тракия\" са постъпили в полицията около 13.30 часа днес. Едната катастрофа е при 164 км, между два автомобила. Няма сериозно пострадали, за един от участниците има съмнение, че е получил фрактура на крака.При другия пътен инцидент, в района на 165 км, отново между два автомобила, има нанесени само материални щети. Няма пострадали хора.Временно движението при км 144 на АМ \"Тракия\", в посока Бургас, се осъществява в една лента заради разсипано от товарен автомобил жито, което затруднява движението в района в посока Бургас.Това съобщи дежурният в Областно пътно управление - Пловдив, цитиран от \"Фокус\". По думите му сигналът за разсипан товар на платното е подаден около 14.00 часа. Екипи са на място и разчистват.Междувременно, около 6 часа сутринта, отново на магистрала \"Тракия\", микробус се е обърнал в канавката при 85-ия км. При инцидента е загинала жена. Други шестима души, са откарани в болница. По първоначални данни, шофьорът на буса е заспал на волана. Трафикът е интензивен за леки автомобили на вход и изход на ГКПП \"Калотина\" на границата със Сърбия, както и на  на \"Кулата\" - на изход за леки коли и автобуси и на вход - за товарни автомобили.Това сочат данни на сайта на Главна дирекция \"Гранична полиция\" към 13.30 ч.Трафикът е нормален на всички пунктове на границите с Македония, Турция и Румъния.", "date": "2017.07.08", "title": "Затруднено движение на магистрала \"Тракия\" след катастрофи и разсипано жито (допълнена)"}
{"url": "http://www.dnevnik.bg/politika/2017/07/08/3003785_korneliia_ninova_i_boiko_borisov_v_nova_shvatka_sega/", "text": "Премиерът Бойко Борисов и лидерът на най-голямата опозиционна партия БСП - Корнелия Нинова, влязоха в поредна медийна схватка. Този път поводът е Договорът за добросъседство с Македония, по който се работи от години и се очаква да бъде подписан от премиерите на двете държави на честването на Илинденско-Преображенското въстание в Македония на 2 август.Постигането на  през юни и беше определено като пробив в отношенията между двете страни.Преди ден Корнелия Нинова изпрати официално писмо до Борисов, в което посочва, че партията й не е запозната с клаузите на договора и настоя да получи проекта за документа. Освен това, тя поиска договорът да бъде обсъден в Народното събрание и партиите заедно да изготвят позицията на България, тъй като външната политика на страната изисква национално съгласие.Днес от ГЕРБ отговориха с писмо, в което напомнят на Нинова, че проектодоговорът е депозиран в секретното деловодство на парламента в първия работен ден на тази седмица - на 3 юли, а ден по късно депутатите са били поканени да се запознаят с него преди изслушването по темата на ресорния министър във външната комисия в сряда. Подчертава се, че текстът е достъпен за всеки народен представител.В писмото на ГЕРБ се подчертава, че няма вариант за обсъждане на проектодоговора в Народното събрание и промяна на постигнатите формулировки. Припомня се, че по тях се работи от 2008 г., когато беше подписан Меморандумът за сътрудничество между двете държави по въпросите на европейската интеграция, и предстои последният 12-ти кръг преговори.\"Важно е да се отбележи, че не бива да се очаква възможност за промяна в договорените текстове, тъй като това е дълъг процес на договаряне на двете страни на ниво изпълнителна власт\", пише в отговора до Нинова. От управляващата партия уверяват, че парламентът ще бъде запознат с финалния вариант на текстовете след приключване на преговорите, отново в заседание на Комисията по външна политика.Според писмото възможността за обсъждане ще дойде при ратифицирането на договора от Народното събрание, което е стъпката след подписването. От ГЕРБ припомнят, че целта е процесът да приключи в рамките на българското председателство на ЕвросъюзаПравителствената пресслужба изпрати отделно съобщение, в което съобщава за отговор на Борисов към Нинова. Премиерът е цитиран да казва, че запознаването на външната парламентарна комисия с проектотекстовете е \"безпрецедентно\" и да отбелязва, че седмица преди изслушването на външния министър в комисията с договора са били запознати бившият външен министър от левицата Кристиан Вигенин и зам.-председателят на БСП по международна политика Деница Златева.", "date": "2017.07.08", "title": "Корнелия Нинова и Бойко Борисов в нова схватка: сега за договора с Македония"}
{"url": "http://www.dnevnik.bg/bulgaria/2017/07/08/3003804_den_sled_otkriti_narusheniia_hotelieri_v_obzor/", "text": "Ден след като институционална хотелите-нарушители излязоха с отворено писмо с обвинение, че институциите пренебрегват реалните проблеми на плажа и отклоняват вниманието.\"След проверка на Министерството на туризма беше пренебрегнат факта, че липсват основни фактори за безопасността на туристите като водно спасяване, реанимация, душове, тоалетни и др.\" посочват от трите хотела - По думите им на територията на плажа не съществува нито една тоалетна, нито един душ. Водното спасяване на всички постове се извършва от не повече от двама-трима спасители, които отговарят едновременно за всичките над 10 поста на плажа. \"Това поставя в изключителна опасност живота и здравето на туристите почиващи на плажа,\" пише в писмото на хотелиерите.Според тях се дава приоритет на краткосрочни парични стимули и \"рушвети\" вместо да се мисли дългосрочно за туризма и устойчивото развитие на региона.\"Новите процедури по отдаване под наем на плажа, закъснялото въвеждане на новите наематели във владение, както и другите административни неуредици, очевидно имат за цел хазартно да поставят на карта многомилионни инвестиции в хотелиерския бранш, пише още в писмото, подписано от хотел Мирамар, Обзор Бийч Ресорт и Сънрайз Ол Суитс Резорт Те обвиняват министерство на туризма, че действа изключително активно в полза на частния интерес на съмнителни фирми. Частниците твърдят, че хотелите са подложени на непрестанен тормоз и рекет да \"закупят\" от наемателя ползването на чадъри и шезлонги.", "date": "2017.07.08", "title": "Ден след открити нарушения, хотелиери в Обзор обвиниха, че реалните проблеми се игнорират"}
{"url": "http://www.dnevnik.bg/sviat/2017/07/08/3003800_papata_prizova_stranite_ot_g-20_da_ne_vlizat_v_opasni/", "text": "Папа Франциск отправи предупреждение към страните участнички в срещата на върха на Г-20 да не влизат в съюзи, които може да навредят на бедните и мигрантите, предаде агенция \"Ройтерс\".\"Г-20 ме безпокои, от дейността й са засегнати мигрантите в половината страни на света и с течение на времето засегнатите стават все повече\", казва папата в разговор с Еудженио Скалфари - основателя на италианския вестника \"Република\", цитиран от БТА.Папа Франциск заявява, че изпитва опасения заради \"много опасните съюзи между (чужди) сили, които имат изопачена представа за света: Америка и Русия, Китай и Северна Корея, (Владимир) Путин и (Башар) Асад във войната в Сирия\".Според главата на Римо-католическата църква най-голямата опасност има за имиграцията. По думите му \"бедните, слабите, изключените и маргинализираните\" биват противопоставени на \"тези, които . . . се опасяват от инвазията на мигранти\".Папа Франциск казва, че Европа трябва възможно най-скоро да възприеме федерална структура, иначе \"в света няма да я броят за нищо\".", "date": "2017.07.08", "title": "Папата призова страните от Г-20 да не влизат в \"опасни съюзи\", които са във вреда на бедните"}
{"url": "http://www.dnevnik.bg/sport/2017/07/08/3003797_botas_specheli_polpozishun_v_avstriia_hamiltun_shte/", "text": "Валтери Ботас с  спечели квалификацията за Гран при на Австрия, девети кръг от сезона във Формула 1. Финландецът беше най-бърз на трасето \"Ред Бул ринг\", записвайки обиколка за 1:04.251 и изпревари Себастиан Фетел само с 0.042 сек.Люис Хамилтън се класира на трето място, но заради  и наказание от пет места, ще стартира от осма позиция утре. Вместо него трети на старта ще застане Кими Райконен.\"Чувствах се страхотно днес, колата беше перфектна. Сцеплението беше отлично и се радвам, че ще стартирам първи. Битката ще е оспорвана утре\", каза финландецът.Това е втори полпозишън за Ботас в кариерата му. Първият беше по-рано през този сезон в Бахрейн. \"Мерцедес\" пък затвърди доминацията в квалификациите, спечелвайки за седми път от девет състезания.Единствените два случая, в които други болиди тръгнаха от първо място, когато в Русия и Монако, Фетел и Райконен спечелиха полпозишъна.Най-интересно беше след квалификацията, когато  стояха на голяма дистанция от себе си, дори и при интервюто на стартфиналната права.Британецът беше помолен да подаде ръка на съперника си за световната титла, но той реши директно да се прибере в бокса.Първата част на квалификацията не предложи никакво напрежение за водещите екипи. Себастиан Фетел дори беше по-консервативен и запази един чисто нов комплект от ултрамеките гуми, с които разполага.Изненадващо обаче двамата пилоти на \"Уилямс\" Фелипе Маса и Ланс Строл отпаднаха в първите 18 минути. Освен тях напред не продължиха Джолиън Палмер с \"Рено\" и двете коли на \"Заубер\" – Маркус Ериксон и Паскал Верлайн.Пилотът на \"Хаас\" Кевин Магнусен записа 12-о време, но заради проблем с окачването също преустанови участие. Той въобще не излезе на трасето за втората част от квалификацията.В нея температурата на трасето спадна драстично до 38 градуса, но фаворитите нямаха проблем. Хамилтън завъртя една бърза обиколка с гумите суперсофт, което му отвори възможност в утрешното състезание да стартира точно с по-твърдия комплект на \"Пирели\".От финалната част на квалификацията отпаднаха пилотите на \"Макларън\"  и Щофел Вандорн, Даниил Квят с \"Торо Росо\" и Нико Хюлкенберг от \"Рено\".В третата част от квалификацията пилотите успяха да направят само по една бърза обиколка. Това се случи, защото в края на сесията първо Ромен Грожан спря заради технически проблем, а после Макс Верстапен напусна трасето и беше развят жълт флаг.", "date": "2017.07.08", "title": "Ботас спечели полпозишън в Австрия, Хамилтън ще стартира осми"}
{"url": "http://www.dnevnik.bg/bulgaria/2017/07/08/3003810_nad_1_500_obekta_sa_zapechatani_pri_danuchni_proverki/", "text": "Досега са запечатани над от 1 500 обекта в страната след засилени данъчни проверки в магазините и веригите за хранене, съобщава Нова телевизия. До края на лятото данъчните планират още над 35 хиляди проверки навсякъде.Националната агенция за приходите следи за издаването на касови бележки от търговците. В края на сезона ще се разбере какъв е крайният ефект от работата на данъчните върху хазната.Приходната агенция очаква по морето да се отчетат поне 50 млн. лв. повече приходи от обичайното.Според НАП, всеки 10-и нарушава правилата и не издава касова бележка. Дори само един пропуск, който е доказан с проверка на данъчните, може да затвори магазин или заведение до 1 месец.Според приходната агенция над 90% от заведенията, където се продават питиета, са рискови: крият целия или част от оборота си. Дори само веднъж да не издадат касова бележка, ако данъчните ги хванат, обектът се запечатва. А търговецът плаща и глоба.", "date": "2017.07.08", "title": "Над 1 500 обекта са запечатани при данъчни проверки в цялата страна"}
{"url": "http://www.dnevnik.bg/sviat/2017/07/08/3003811_g-20_izolira_sasht_za_klimata_no_prie_vuzrajeniiata_im/", "text": "Заключителната декларация на срещата на върха на Г-20 в Хамбург изолира Съединените щати на президента Доналд Тръмп по въпроса за климата, но взима предвид техните възражения за търговията, предадоха световните агенции.Финалното комюнике бе прието в края на двудневния форум на групата двадесетте най-големи развити икономики в света, която завърши около 16.30 ч. българско време.В заключителната декларация всички държави от групата с изключение на САЩ потвърждават своя ангажимент към Парижкото споразумение за климата.По-рано тази година  за ограничаване на глобалното затопляне.\"Потвърждаваме нашия силен ангажимент към Парижкото споразумение, придвижвайки се бързо напред към пълното му прилагане\", пише във финалното комюнике на Г-20. Групата отхвърля призива на Тръмп да предоговори спогодбата, която нарича \"необратима\".\"Взимаме си бележка за решението на САЩ да се оттеглят от Парижкото споразумение\", се посочва в текста.Страните от Г-20 призовават за борба срещу протекционизма и насърчаване на свободната търговия\"Ще оставим пазарите отворени, отбелязвайки важното значение на реципрочната и взаимноизгодна търговия и инвестиционни рамки и на принципа на недискриминация\", пише в заключителната декларация на срещата.Групата, на която се пада дял от 85 процента от глобалната икономическа активност, обещава, че \"ще продължи да се бори срещу протекционизма, включително срещу всички нечестни търговски практики\".В същото време комюникето взима предвид възраженията на САЩ и по-конкретно националистическата икономическа политика на президента Доналд Тръмп, за да може текстът да получи тяхното одобрение. Г-20 признава \"ролята на легитимните защитни инструменти в търговията\". Групата освен това призовава някои свои членове, по-специално Китай, да намалят своя свръхкапацитет в своя стоманодобивен сектор.Г-20 отчита в комюникето ответните реакции срещу процесите на глобализация. \"Ние можем да постигнем повече заедно, отколкото ако действаме сами\", подчертават лидерите от групата.Те дават да се разбере, че \"като обединява развити и нововъзникващи пазарни икономики, Г-20 е решена да определи облика на глобализацията по начин, който да е от полза за всички хора\".Световни лидери изразиха задоволство от решенията, приети на срещата.Домакинът на форума - германският канцлер , изрази задоволство, че всички страни от групата с изключение на САЩ са се споразумели за бързо прилагане на Парижкото споразумение за климата. Постигнахме \"добри резултати в някои сфери\", въпреки блокажа със САЩ заради климата, обобщи тя.Меркел призна, че преговорите на срещата са били трудни, като подчерта, че тази истина не може да бъде скрита. Тя посочи като положителен пример договорената с усилия обща позиция за търговията.Меркел осъди насилието, съпътстващо протестите срещу Г-20. Германското правителство обмисля как да помогне на пострадалите, отбеляза тя и похвали действията на полицията. Изминалите два дни бяха белязани от масови протести в Хамбург срещу политиката на Г-20, които .Френският президент изрази задоволство, че срещата на върха е съхранила \"необходимите равновесия\" по въпросите на климата и търговията и е предотвратила връщането назад в тези области. Той приветства договорените важни решения за борба срещу финансирането на тероризма.Вярвам, че САЩ на президента Доналд Тръмп, може да бъдат убедени да се присъединят отново към Парижкото споразумение, каза Макрон. Неговият оптимизъм обаче не бе споделен от Меркел, която прогнозира, че това надали ще стане.Срещата на върха на Г-20 постигна \"оптимален компромис\" за климата, заяви руският президент . Меркел изрази задоволство, че форумът е дал възможност  Надявам се двамата да продължат своя диалог и той да бъде открит и честен, допълни тя.Следващите три годишни срещи на върха на Г-20 ще бъдат в Аржентина (2018 г.), Япония (2019 г.) и Саудитска Арабия (2020 г.), е посочено в заключителната декларация.Ротационното председателство позволява на водещата за момента страна да постави на дневен ред теми, които са важни за нея./БТА", "date": "2017.07.08", "title": "Г-20 изолира САЩ за климата, но прие възраженията им за търговията"}
{"url": "http://www.dnevnik.bg/bulgaria/2017/07/08/3003856_mirno_bdenie_se_provede_sled_poboia_v_smolian/", "text": "Протестно шествие в Смолян се проведе тази събота заради Нападателите са арестувани за постоянно, на мястото има напрежение, но шествието е мирно бдение за пострадалият Георги Кадиев, който е с опасност за живота.Майката се надява на справедливо наказание за побойниците на сина й, стана ясно от думите й пред Нова телевизия. Брат му, който е сред протестиращите, също иска справедливо възмездие независимо от раса и произход на нападателите.Георги Кадиев се намира в отделението по Неврохирургия на пловдивската болница. Той е със счупен череп, а лекарите се борят за живота му.До побоя се стигнало след конфликт между Кадиев и двама мъже от ромски произход заради местно момиче. Конфликтът прераснал в сбиване. Свидетели са станали няколко младежи от квартала, но никой от тях не се намесил. Полицията днес изрично подчерта, че става дума за криминален случай, зад който не може да се търси етническо противопоставяне.В същото време Районният съд в Смолян остави двамата нападатели за постоянно в ареста. Те са с обвинение за хулиганство и причиняване на средна телесна повреда. Ако бъдат признати за виновни, нападателите са заплашени от затвор до 5 години.Близките на бития Георги нямат достатъчно средства, за да платят здравните му осигуровки, нито пари за последващото лечение.Асеновград също продължава с протестите. Утре градът отново излиза на шествие заради нападението над състезатели и треньори от отбора по гребане. Снощи двама от петимата арестувани за побоя са били освободени под гаранция.", "date": "2017.07.08", "title": "Мирно бдение се проведе след побоя в Смолян, нападателите са за постоянно в ареста"}
{"url": "http://www.dnevnik.bg/sviat/2017/07/08/3003864_blizo_60_privurjenici_na_opozicionera_aleksei_navalni/", "text": "Близо 60 привърженици на опозиционния лидер Алексей Навални бяха арестувани днес в Русия при акции в негова подкрепа. Това съобщи неправителствена организация, цитирана от АФП.Привържениците на , агитираха в подкрепа на московския опозиционер на изходи на метрото и по улиците на редица руски градове, отбелязва БТА.Навални, който възнамерява да отправи предизвикателство към Владимир Путин на президентските избори през март 2018 г., на два пъти бе задържан за организирането в края на март и в средата на юни на мащабни демонстрации против корупцията.В Хамбург, където участва в срещата на високо равнище на Г-20, руският държавен глава отговори на журналистически въпрос за отношението му към Навални, че не е интересно да се води диалог с хората, чиито критични забележки целят да привлекат вниманието върху тях.\"Мисля, че можем да имаме диалог, особено на такова равнище, президентско или правителствено, с хора, които предлагат конструктивен дневен ред дори и с критичен характер. Но ако става дума само да привлечеш вниманието към себе си, то това не е интересно за диалога\", каза Путин, цитиран от ТАСС", "date": "2017.07.08", "title": "Близо 60 привърженици на опозиционера Алексей Навални са арестувани в Москва"}
{"url": "http://www.dnevnik.bg/sviat/2017/07/08/3003858_sledvashtata_sreshta_na_vurha_za_klimata_shte_e_v/", "text": "Френският президент Еманюел Макрон обяви днес, че ще бъде домакин на световна среща на върха за климата на 12 декември в Париж, предадоха осведомителните агенции.Той съобщи за свикването й на пресконференцията след края на разговорите на лидерите на Г-20 в Хамбург.Климатичният форум в Париж ще се състои точно две години след като на конференция във френската столица, отбеляза Макрон. Той обясни, че на срещата ще бъдат обсъдени по-нататъшни действия по въпроса за климата, по-конкретно на финансовия фронт.Целта ще бъде да бъде мобилизирано държавно и частно финансиране за проектите, включени в Парижкото споразумение, уточни френският президент.По-рано днес, в заключителното комюнике от срещата си, лидерите на всички държави от Г-20 с изключение на САЩ потвърдиха своя ангажимент към Парижкото споразумение за климата.\"Потвърждаваме нашия силен ангажимент към Парижкото споразумение, придвижвайки се бързо напред към пълното му прилагане\", пише в документа. Групата отхвърля призива на Тръмп да предоговори спогодбата, която нарича \"необратима\". По-рано тази година  за ограничаване на глобалното затопляне.", "date": "2017.07.08", "title": "Следващата среща на върха за климата ще е в Париж на 12 декември"}
{"url": "http://www.dnevnik.bg/sport/2017/07/08/3003851_debjutant_donese_vtora_etapna_pobeda_na_franciia_v_tura/", "text": "Лилиан Калмежан от състава на \"Директ-Енержи\" спечели осмия етап от . Той направи страхотна езда и измина трасето от Доле до Стасион де Рузе за 4.30:29 часа, карайки с близо 42 км/ч средна скорост.Етапът беше изцяло за откъснала се група, след като последното изкачване Монте де ла Комб беше на 12 км от финала.Калмежан изпревари Роберт Хесинк (\"Лото Йъмбо\") с 37 секунди, а групата на фаворитите пристигна със закъснение от 50 секунди.Победата на 24-годишният френски дебютант му донесе и фланелката на червени точки за най-добър катерач. Калмежан изпревари с една точка Фабио Ару.Успехът е втори и за Франция, след като  надделя в четвъртия етап.Осмият етап беше с изключително нервно начало, след като много отбори искаха да пласират свои състезатели в откъсването. Близо 50 км не можа да се открои ясна група, която да избяга, заради много високата скорост на колоната.Все пак специалистите по откъсванията Грег Ван Авермат, Серж Паулс и Ян Бакелантс успяха да избягат напред, в група с Калмежан и още няколко състезатели.Зад тях пък се нареди голяма група от над 40 състезатели, в която доста от отборите с претенции за генерално класиране пласираха свои колоездачи. изпрати двама от най-силните си катерачи – Серхио Енао и Микел Ланда, които да помагат при евентуална атака на Крис Фрум. BMC също изпрати най-силният си катерач Николас Роуч отпред, а от \"Мовистар\" успяха да избягат двама.Освен, че имаше двама колоездачи отпред, отборът на Крис Фрум започна да налага и много високо темпо в основната група.Силната езда на Михал Квятковски стопи разликата с челниците до само 1 минута, но при едно от спусканията Фрум изпусна завой и разликата отново се увеличи. След това скоростта така и не се увеличи отново, а с това шансовете на Калмежан, който беше в челото се увеличиха.Финалното изкачване не беше достатъчно трудно, за да се направи атака, затова и фаворитите караха спокойно до финала.В челото Калмежан се откъсна от Роберт Хесинк и Николас Роуч и беше неудържим. Единственият проблем за него беше 5 км преди финала, когато десният му крак се схвана за момент.Победата се оказа още по-ценна за състава на \"Директ-Енержи\", заради рождения ден на директора Жан-Рене Бернадо.Проблеми в етапа имаше единствено за Демар, който до вчера носеше зелената фланелка. Още на 90-ия километър, французинът вече беше с 10 зад основната група. В един момент финиширането му в контролното време беше поставено под въпрос.Демар обаче пристигна със закъснение от почти 38 минути, заедно с още седем колоездачи и ще продължи участието си.В класирането за жълтата фланелка не настъпиха никакви промени. Фрум води пред съотборника си Герант Томас с 12 секунди и с 14 пред Фабио Ару (\"Астана\").Пасивната езда на фаворитите за генералното класиране беше обяснена и от тежкия етап, който предстои утре. Колоната ще измине 181 км между Нантуа и Шамбери.Етапът в планинския масив Жура обаче е брутален, заради седемте категоризирани височини (три от Висша категория, две от трета, една от втора и една от четвърта).Финалното изкачване Мон дю Ша е 8.7 км и е със среден наклон от 10.3%", "date": "2017.07.08", "title": "Дебютант донесе втора етапна победа на Франция в Тура"}
{"url": "http://www.dnevnik.bg/sviat/2017/07/08/3003853_trump_i_erdogan_sa_obsudili_v_hamburg_situaciiata_v/", "text": "Президентите на САЩ и Турция - Доналд Тръмп и Реджеп Тайип Ердоган, са имали кратък разговор в кулоарите на срещата на Г-20 в Хамбург, съобщи Белият дом.Уточнява се, че срещата е била непредвидена, а по информация на говорителката Сара Хъкаби Сандърс, цитирана от \"Асошиейтед прес\", основната обсъдена тема е била ситуацията в Сирия.Темата за действията на президента на Сирия Башар Асад и за военните операциите в Сирия бяха обсъдени от двамата обстойно по време на , припомня агенцията.", "date": "2017.07.08", "title": "Тръмп и Ердоган са обсъдили в Хамбург ситуацията в Сирия"}
{"url": "http://www.dnevnik.bg/sport/2017/07/08/3003863_grigor_dimitrov_oshte_ne_sum_si_svurshil_rabotata_na/", "text": "Григор Димитров е доволен от достигането си до , но не мисли да спира дотук. Българският тенисист, който се справи с Дуди Села смята, че има още какво да покаже в Лондон.\"Започнах добре мача, но нямаше как да знам дали той е контузен или в течение на срещата почувства болки. Аз просто гледах моята игра, опитвах се да следвам плана ми и да остана концентриран\", каза Димитров на официалната пресконференция след двубоя.Според него убедителното спечелване на първия сет му е донесло по-голямо самочувствие и това се е оказало решително.\"След първия сет увереността ми беше вече много висока, чувствах се много сигурен във всяка топка, във всяко отиграване. Нагласата ми беше много позитивна. Разбира се той повика и физиотерапевт, но паузата не ми се отрази\", добави българинът.Той говори и за евентуален осминафинал с Роджър Федерер.\"Той е страхотен играч, доказал се е на тревните кортове не един и два пъти. Нека да изгледаме двубоя и да видим какво следва за мен. Едва тогава ще мисля по-детайлно\".Димитров обяви, че  поставя голяма усмивка на лицето му.\"Това значи много за мен, да съм във втората седмица на турнира. Всеки турнир от Шлема е много важен, аз се радвам, исках много това класиране, но моята работа тук не е приключила\", завърши Димитров.", "date": "2017.07.08", "title": "Григор Димитров: Още не съм си свършил работата на \"Уимбълдън\""}
{"url": "http://www.dnevnik.bg/bulgaria/2017/07/08/3003870_mladej_prebit_pred_diskoteka_e_s_opasnost_za_jivota/", "text": "Младеж на 18 години е с опасност за живота, след като е било пребито пред дискотека в Бяла, Русенско, предаде репортер на БиТиВи.Инцидентът е станал рано тази сутрин. Един от извършителите е задържан от полицията за 72 часа.Скандалът избухнал между две компании на излизане от дискотеката. Едно от момчетата е поискало цигара на 18-годишния Александър, който им е отказал.Последвал побой, като момчето било ударено с бутилка в главата и изпаднало в безсъзнание.Младежът е откаран с линейка в русенската болница, където е настанен в интензивното отделение с опасност за живота.32-годишният мъж, нанесъл фаталния удар, е арестуван. Той има и предишни криминални прояви като непълнолетен, съобщиха за БиТиВи от полицията.Близките на пострадалото момче са потресени от случилото се и възнамеряват да организират протест.", "date": "2017.07.08", "title": "Младеж – пребит пред дискотека, е с опасност за живота"}
{"url": "http://www.dnevnik.bg/bulgaria/2017/07/08/3003887_nai-chetenoto_v_dnevnik_dobrite_gimnazii_i_koga_decata/", "text": "Практичните новини за родители и деца доминират тази седмица класацията на най-четените статии за седмицата в \"Дневник\". На първо място са списъкът на 100-те гимназии с най-високи резултати от матурата по български език и литература и решението на Върховния касационен съд (ВКС), който прие, че при определени условия може да се разреши на непълнолетно дете да пътува в чужбина без съгласието на единия родител.Ето и пълната класация:1.  - 93 522 прочитания2.  - 38 048 прочитания3.  - 26 039 прочитания4. - 19 376 прочитания- 15817 прочитания6.  - 15 403 прочитания7.  - 14 332 прочитания8.  - 14 190 прочитания9. - 13 802 прочитания10. - 13 769 прочитания", "date": "2017.07.08", "title": "Най-четеното в \"Дневник\": Добрите гимназии и кога децата ще пътуват с подпис от един родител"}
{"url": "http://www.dnevnik.bg/sport/2017/07/08/3003874_djokovich_prechupi_gulbis_i_produljava_napred/", "text": "Бившият №1 Новак Джокович победи Ернестс Гулбис 6:4, 6:1, 7:6 (2) и се класира за осминафиналите на \"Уимбълдън\". Сръбската звезда точно от 2.16 часа, за да пречупи съперника си.Джокович стига втората седмица на турнира за десети път и въпреки трудностите в началото, впечатли с представянето си.\"Ако трябва да сравнявам формата ми с предишните няколко седмици, сега играя доста по-добре и се чувствам много по-добре на корта. Доволен съм от себе си\", каза шампионът от 2011, 2014 и 2015 г.Бившият член на Топ 10 Гулбис и настоящ №494 в света, латвиец започна добре и с много силни изяви успя да поведе с 4:2 в първия сет. Това изнерви Джокович, който имаше спор рано в мача с рефера и дори го посъветва да се концентрира.Последва обаче концентрация именно от сърбина, който успя да се събере. Той обърна резултата, затваряйки първия сет с 6:4, а след това поведе с 5:0 във втория, правейки серия от девет поредни гейма.Влияние оказа и медицинския таймаут, който Гулбис поиска, заради болки в кръста. Все пак латвиецът не се предаде, но имаше сили само за почетен гейм във втория сет – 6:1.Третата част беше най-оспорвана, като нито един от тенисистите не записа пробив. Гулбис водеше в резултата, а Джокович постоянно изравняваше, за да докара нещата до тайбрек.В него Джокович даде само две точки на съперника си, за да продължи към осминафиналите.\"За първи път от много време насам видях обратно онази страст, която Новак има. Всичко опира до страстта – колко си готов да жертваш, да инвестираш, за да победиш. Тези викове от Новак са ясен сигнал, че той пак е тук. Той отчаяно иска да спечели\", коментира след двубоя бившият треньор на Джокович Борис Бекер.В следващия кръг Джокович ще се изправи срещу Адриан Манарино, който победи в изцяло френския сблъсък с Гаел Монфис.", "date": "2017.07.08", "title": "Джокович пречупи Гулбис и продължава напред"}
{"url": "http://www.dnevnik.bg/sviat/2017/07/08/3003889_tejki_navodneniia_v_iaponiia_vzeha_pone_15_jertvi/", "text": "Най-малко 15 души са загинали при тежките наводнения и свлачища, причинени от проливните дъждове в Югозападна Япония, съобщиха днес местни медии, цитирани от агенция ДПА.Бурите удариха провинциите Фукуока и Оита и остров Кюшу вчера.Предполага се, че над 600 души са откъснати от света, съобщиха японски вестници и новинарски агенции.Правителството е изпратило 12 хил. военни, полицаи и пожарникари, които да помагат в спасителните операции в района, уточнява БТА.Само за 12 часа паднаха 50 сантиметра дъжд и няколко реки излязоха от коритата си, допълва ДПА.Рекордните валежи в най-южния голям японски остров причиниха тежки разрушения. Телевизионни канали показаха къщи с пропаднали покриви, коли и дървета носени от пороищата.Спасителните екипи са евакуирали жертви на природната стихия с хеликоптери.Официалното обявяване на годежа на принцеса Мако - първият внук на император Акихито, бе отложено заради страданията на хората в районите, засегнати от бедствието, предаде Киодо, позовавайки се на агенцията на императорското семейство.Мако, която е на 25 години, ще се омъжва за приятеля си Кеи Комуро, също на 25 години, бивш състудент и младеж без благородническо потекло, припомня БТА.", "date": "2017.07.08", "title": "Тежки наводнения в Япония взеха поне 15 жертви"}
{"url": "http://www.dnevnik.bg/sport/2017/07/08/3003904_voleibolistkite_zapisaha_dramatichna_pobeda_nad_koreia/", "text": "Женският национален отбор по волейбол победи драматично Южна Корея с 3:2 (20:25, 25:15, 25:14, 22:25, 15:8) в мач от втора дивизия на . Момичетата на Иван Сеферинов записаха втора победа в турнира, на който са домакини.Успехът позволи на българските волейболистки да поведат в класирането с пет точки.Най-добре за  се представиха Добриана Рабаджиева (3 блока, 2 аса, 38% ефективност в атака) и Христина Русева (4 блока, 4 аса и 56% ефективност в атака), които се отчетоха с по 17 точки за победата. За Република Корея Йеонга Парк също реализира 17 точки (2 аса и 38% ефективност в атака), а голямата звезда на отбора Йеон Кън Ким завърши с едва 14 точки (2 блока и 23% ефективност в атака).Утре в последния ден на турнира България ще играе срещу Германия. Двубоят е от 20.10 ч.", "date": "2017.07.08", "title": "Волейболистките записаха драматична победа над Корея"}
{"url": "http://www.dnevnik.bg/biznes/2017/07/08/3003869_valeri_simeonov_korabite_na_bulgarski_morski_flot_sa/", "text": "\"Имам информация, че в дружеството Български морски флот няма нито един кораб - прехвърлени са в дъщерни офшорни компании на Маршалите, написа Симеонов в \"Туитър\". В други две съобщения в мрежата Симеонов публикува графики за морската търговия, като иронично пита \"Къде е кризата на Домусчиев?\".В началото на седмицата Валери Симеонов изненадващо съобщи, че ще постави пред Министерския съвет въпроса за \"продажния\" - по думите му - Арбитражен съд при Българската търговско-промишлена палата, че е позволил промяна на договора и са нужни 2.4 млн.лв за обжалване на решението.В отговор единият от собствениците на компанията - Кирил Домусчиев, обяви, че единствената причина за промяната е кризата и допълни, че с . , но  на решението.", "date": "2017.07.08", "title": "Валери Симеонов: Корабите на Български морски флот са прехвърлени на офшорки"}
{"url": "http://www.dnevnik.bg/sviat/2017/07/08/3003894_leh_valensa_vleze_v_bolnica_zaradi_problemi_sus_surceto/", "text": "Бившият полски президент Лех Валенса и един от героите на демократичните промени в Източна Европа, е бил хоспитализиран днес в Гданск заради проблеми със сърцето. Това предаде агенция \"Асошиейтед прес\", като се позова на информация от сина му.В електронно писмо до агенцията Ярослав Валенса информира, че баща му се е почувствал отпаднал.Лех Валенса, който е на 73 г., присъства в четвъртък на речта на президента на САЩ Доналд Тръмп във Варшава.Валенса е създател на легендарния профсъюз \"Солидарност\", който изигра клучова роля в свалянето на комунистическата власт в страната, а впоследствие държавен глава на Пошла. Той е носител на Нобелова награда за мир.През миналата година Държавният исторически институт на Полша потвърди автентичността на документи, намекващи, че на миналия век. Обвиненията са смятани за част от стара вражда между бившия президент и лидера на управляващата партия \"Право и справедливост\" Ярослав Качински. Качински е бил в редиците на \"Солидарност\", но след 1990 г. наскоро избраният за президент Валенса освобождава него и брат му Лех (загинал в самолетната катастрофа край Смоленск) от постовете. Някогашният лидер на \"Солидарност\" , но отрече да е работил за тях. на Валенса.В последните години Валенса остро критикува правителството, заявявайки, че неговата политика застрашава демокрацията и вреди на връзките на Полша с водещи европейски страни, отбелязва АП.", "date": "2017.07.08", "title": "Лех Валенса влезе в болница заради проблеми със сърцето"}
{"url": "http://www.dnevnik.bg/sport/2017/07/08/3003898_federer_ne_dade_set_na_zverev_i_si_uredi_mach_s_grigor/", "text": "Роджър Федерер е следващият съперник на  на \"Уимбълдън\". Носителят на 18 титли от Големия шлем се справи без проблем с Миша Зверев 7:6 (3), 6:4, 6:4, побеждавайки го за по-малко от два часа.\"Беше добър мач, забавно беше да играя срещу Миша, защото имаше много атрактивни удари. Той е страхотно момче и мисля, че и двамата се наслаждавахме на корта\", каза Федерер.Той говори и за предстоящия мач с Григор Димитров на осминафиналите.\"Всеки път, когато се изправям срещу него е по-силен от преди. Той е подобрил много физическото си състояние, силен е психологически, така че очаквам тежък мач. Помним, че игра срещу Рафа на полуфиналите в Австралия\", добави швейцарецът.Бившият №1 в света започна с по-голямо самочувствие двубоя и без особени проблеми успя да поведе с 4:1. След това обаче допусна спад в играта си и Зверев се възползва, вземайки на свой ред три поредни гейма.Това принуди и двамата да бъдат доста по-предпазливи в играта си. Все пак немецът имаше още един шанс да пробие, но Федерер се спаси и вкара сета в тайбрек. В него швейцарецът показа по-здрави нерви и спечели на три.Федерер заложи на много повече топспин в ударите си и за разлика от предишните двубои в турнира избягваше да използва слайса. Това обърка Зверев във втория сет, който така и не успя да влезе в по-продължителни разигравания.Федерер отново записа ранен пробив и след това само поддържаше разликата, за да успее да затвори и втория сет, този път с 6:4.Публиката искаше по-оспорван сблъсък и окуражаваше постоянно Зверев, който в решаващите моменти не взимаше правилните решения.По абсолютно същия сценарий Федерер записа пробив при първата си възможност в сета, докато резултатът беше 1:1, а на собствените си подавания беше много по-стабилен.За сметка на това Зверев се хвърли вабанк, търсейки почти постоянно излизания на мрежата, които обаче не му носеха много голям успех.Носителят на 18 титли от шлема безпроблемно стигна до 5:3, а след нова размяна на геймове спечели и третата част с 6:4.Федерер завърши с внушителните 61 уинъра и допусна само седем непредизвикани грешки в двубоя.Така в началото на следващата седмица Федерер ще се изправи срещу  на осминафиналите. Дотук той има пет победи от пет мача срещу българския тенисист.За последно двамата се срещнаха през миналата година в третия кръг на Australian Open.", "date": "2017.07.08", "title": "Федерер не даде сет на Зверев и си уреди мач с Григор Димитров"}
{"url": "http://www.dnevnik.bg/sviat/2017/07/08/3003895_samoletut_na_putin_e_zaobikolil_polsha_na_put_za_g-20/", "text": "Самолетът, с който руският президент Владимир Путин е пътувал за срещата на Г-20 в Хамбург, е заобиколил с около 500 км, за да избегне прелитането над Полша и трите бивши съветски републики на Балтийско море Естония, Латвия и Литва.Това сочат данни от системите за проследяване на гражданските полети, предаде агенция \"Ройтерс\", цитирана от БТА.Според уебсайта \"FlightRadar24\" руският правителствен самолет не е следвал пряк курс от Москва до Хамбург през въздушното пространство на Беларус и Полша. Вместо това машината \"Ил\" – с регистрационен номер RA-96022, е летяла над Балтийско море, преминавайки по пътя си над Финландия и Швеция, преди да навлезе във въздушното пространство на Дания и Германия.Руски телевизии показаха как Путин излиза от самолет със същия регистрационен номер на летището в Хамбург.Говорителят на Кремъл Дмитрий Песков отказа да коментира случая, като се ограничи да каже, че сигурността на президента е от първостепенно значение. \"Предприетите мерки за сигурност са целесъобразни мерки\", заяви той на пресконференция в отговор на журналистически въпрос.Настоящият руски президент многократно е летял над държави от източния флаг на НАТО. Не е ясно защо сега е бил избран толкова обиколен път до Германия, отбелязва \"Ройтерс\".Агенцията припомня, че на 21 юни натовски изтребител \"Еф-16\" се доближи до самолета на руския министър на отбраната Сергей Шойгу над Балтийско море, но бе пресрещнат от руски \"Су-27\".През последните 12 месеца самолети с Путин на борда винаги са летели по преки коридори над страни от ЕС, сочат данни от \"FlightRadar24 \". През този период той на няколко пъти прелитал над Полша, последно през май т. г., а над литовската столица Вилнюс - през октомври м. г. Путин не е минавал над Украйна, чието въздушно пространство е затворено за руските авиолинии, припомня Ройтерс. ", "date": "2017.07.08", "title": "Самолетът на Путин е заобиколил Полша на път за Г-20"}
