{"url": "http://www.dnevnik.bg/sviat/2017/09/11/3039997_upravliavashtata_koaliciia_pecheli_izborite_v/", "text": "Партиите от дясноцентристкия блок водят на състоялите се днес в Норвегия парламентарни избори. Това показват първите неофициални резултати, оповестени от централната избирателна комисия в страната, съобщава БТА. Управляващата коалиция на Консервативната партия (Партия \"Хьойре\") и Партията на прогреса, както и съюзените с тях две по-малки дясноцентристки партии (Християнската народна партия и либералната партия \"Венстре\") ще вземат 88 места в 169-местния парламент, показват данни от предсрочното гласуване. Според други прогнозни резултати правителството и съюзниците му ще получат 91 места. Това означава, че министър-председателят Ерна Сулберг, която се обяви за намаляване на данъците, най-вероятно ще запази властта си, побеждавайки с малко опозицията, начело на която е Работническата партия.", "date": "2017.09.11", "title": "Управляващата коалиция печели изборите в Норвегия, сочат първите неофициални резултати"}
{"url": "http://www.dnevnik.bg/zdrave/2017/09/11/3039884_samo_9_ot_bulgarite_sportuvat_redovno_grafika/", "text": "Повече от половината българи (51%) не участват в абсолютно никакви спортни занимания. Голяма част от останалите го правят много рядко, а само 9% постигат препоръчителната норма за спорт от общо 2 часа и половина на седмица. Страната ни е предпоследна в Европейския съюз по показателя за физическа активност, веднага след Румъния, където спортуващите са едва 7.5%. Това показва проучване на Евростат, цитирано в нова кампания за мотивиране на българите да бъдат физически активни. Анализът е публикуван през март тази година, като се позовава на националните статистики от 2014 г. Пасивността на българите е близка до средната за Европа от 49.8% неспортуващи хора, но е много далеч от първите в класацията. Във Финландия например 54.1% от хората прекарват по повече от два часа и половина на седмица във физически занимания, както и 53.4% от хората в Дания, 53.1% в Швеция, следвани от Австрия с 49.8% и Германия с 47.3%.      Малко над една трета от мъжете в Европа (34.5%) имат редовна физическа активност, но същото важи само за една четвърт от жените (25.6%), показва статистиката. Това включва дори ползването на велосипед за придвижване. Освен това редовното спортуване се очертава отличителна черта на високообразованите хора, защото 40.5% от висшистите спортуват, докато от нискообразованите едва 19% полагат усилие за физическата си форма. Практикуването на спорт и физическата активност са рекордно ниски и още спадат в страните от ЕС, предупреждава кавмпанията за насърчаване на физическата активност. И припомня, че  само половин час разходка или движение на ден може да предпази от хронични заболявания  като диабет, хипертония и сърдечно-съдови болести.", "date": "2017.09.11", "title": "Само 9% от българите спортуват редовно (графика)"}
{"url": "http://www.dnevnik.bg/video/2017/09/11/3039904_video_drugite_novini/", "text": "Боян Петров започва изкачването на Даулагири SpaceX изпрати космически дрон със секретна мисия Акция за безопасност на пътниците Ралф Файнс със сръбско гражданство Риана представя новата си колекция на мотор Серията слънчеви изригвания влияе на здравето", "date": "2017.09.11", "title": "Видео: Другите новини"}
{"url": "http://www.dnevnik.bg/sviat/2017/09/11/3039805_germanskiiat_vunshen_ministur_moje_samo_da_specheli_ot/", "text": "Понякога е по-добре да си поддържащият актьор, отколкото главната звезда. Това е нещо, което Зигмар Габриел, външният министър на Германия, е доказал, откакто подаде оставка като лидер на социалдемократите (ГСДП) и повери работата - и шанса да оспори канцлерското място на Ангела Меркел - на бившия председател на Европарламента Мартин Шулц.  Докато Шулц се бори да направи пробив в кампанията си за отстраняване на Меркел в изборите този месец, Габриел се наслеждава на необикновен възход в популярността си. Този обрат го поставя в силна позиция като по-влиятелния от двамата, ако ГСДП накрая повтори сегашната си роля като младши партньор на консерваторите на Меркел след изборите. Като част от размяната на роли между високопоставени социалдемократи късно през януари Габриел обяви, че се отказва от лидерския пост в партията, няма да се кандидатира за канцлер и от министър на икономиката ще стане министър на външните работи. Тогава това изглеждаше като унижение, а външното министерство - като утешителна награда. В новата си роля обаче 57-годишният предизвиква вниманието през ден със смели изявления за  Турция , американския президент  Доналд Тръмп  и  Русия  - както и по теми, които са само косвено свързани с външна политика, като германската автомобилна индустрия. Новата популярност на Габриел, както и високата степен на публично присъствие, са подразнили някои представители на ГСДП. Докато според някои Габриел просто си върши работата като първи дипломат - \"и го прави добре\" - други вярват, че той подготвя почвата, за да си осигури собственото си политическо бъдеще след изборите на 24 септември. \"Просто подгрява,\" каза представител на партията в Бундестага, пожелал анонимност.  В \"дома\" на Габриел Преди две седмици Габриел започна - за изненада да мнозина - да изтъква все повече какво са постигнали ГСДП в правителството в правителството с консерваторите на Меркел през последните четири години. \"Постигнахме много, въпреки че ГСДП получи едва 26 процента, а консерваторите на Меркел - над 40 на сто от вота на изборите през 2013 г.,\" каза Габриел на предизборен митинг миналата седмица на пазарен площат в собствения си избирателен район, Залцгитер, докато публиката очакваше появата на Шулц, наслаждавайки се на бира и братвурст. \"Провървя ни, че Меркел основно искаше да стане канцлер, а остави на нас да правим политика,\" каза той. \"С удоволствие казвам, че Ангела Меркел е добър канцлер, ао ГСДП се грижи за нея.\" Подтекстът на това послание беше: Още от същото няма да е толкова зле. Това доведе до бурни аплодисменти в Салцгитер, общност от 31 градчета и села, разделени от полета и фабрики. Шулц обаче се опитва да придаде различен нюанс на посланието, обявявайки, че предпочита партията му да не прекарва още четири години в сянката на Меркел. След като пристигна и се качи на сцената, той положи усилия да наблегне на топлата си връзка с Габриел. Започна с думите, че Залцгитер е правилното място, \"за да стане ясно, че в политиката съществува нещо, което много хора отхвърлят: приятелството между двама души, които носят отговорност за ГСДП.\" Вероятно на шега обаче той не подкрепи много сърдечно присъствието на Габриел на митинга. \"Особено се радвам, че седи тук на първия ред и че ме подкрепя и няма да ме прекъсва с вмятания по време на речта ми.\" От момента, в който беше номиниран за канцлер, Шулц прие, че понякога няма да може да предскаже действията на Габриел според представител на ГСДП, близък до кандидата. Шулц обаче все повече се дразни от скорошните изявления на Габриел, включително от скорошните изрични припомняния за \"голямата коалиция\" с Меркел. От \"кандидат камикадзе\" до \"завърнал се\"  Когато Габриел обяви през януари, че няма да е кандидатът на ГСДП за канцлер, опита хода като \"услуга на партията\" и не скри факта, че му е било трудно. Повече от седем години Габриел, социалдемократ до мозъка на костите си, който казва, че влязъл в политиката като отговор на нацистката идеология на баща си, беше шеф на партията и се опита да измъкне най-старата германска партия от най-лошата криза в историята ѝ. През това време той се превърна в изкупителна жертва за всичко, което се обърка. Особено след като пое икономическото министерство през 2013 г., той положи усилия да помири желанията на притиснатата от криза партия с решенията за политики, които трябваше да прави като министър - понякога отчуждавайки лявото крило в ГСДП, а друг път вбесявайки центристите. Популярността му спадна толкова, че идеята той да се кандидатира за канцлер подтикна представители на партията в парламента да го кръстят \"кандидата камикадзе\". Само седем месеца по-късно обаче Габриел се издигна и стана третия най-популярен политик в Германия - след Меркел и финансовия министър Волфганг Шойбле - и много пред Шулц, който е на седмо място, според скорошно проучване на агенция \"Форшунгсгрупе Вален\". Макар че по принцип заемащият поста външен министър обикновено да е относително популярен, този възход е забележителен - особено предвид, че се случи по същото време, по което партията му изгуби подкрепа, след първоначалния тласък, провокиран от кандидатурата на Шулц като кандидат-канцлер. Габрил освен това премина през видима лична промяна - изгуби доста от теглото си и сега е по-малко агресивен и по-хумористично настроен по време на интервюта, вече говори за това как успява да прекара цели уикени с младите си дъщери.  Кампания за мир Той също така води сериозна кампания по тема, която изглежда близко до сърцето му - съпротивлява се срещу идеята, че Германия трябва да удвои военните си разходи до 2 процента от БВП, за да се съобрази с целите на НАТО - и с исканията на Доналд Тръмп. \"Германия остава сила на мира в Европа, а не въоръжена сила,\" каза Габриел в Залцгитер и получи аплодисменти от множеството. Такива теми са част от задачата му като външен министър, но в ГСДП няма единомислие дали твърде явната му роля помага на партията в кампанията. Докато според някои Габриел помага да се подобри положението на ГСДП, други смятат, че преекспонирането му отклонява вниманието от Шулц и засенчва някои от опитите на кандидата на набере подкрепа. В частни разговори представители на партията предупреждават, че когато става дума за собствената му политическа карера, Габриел би спечелил малко от победа на Шулц. Ако Шулц, противно на всички очаквания, някак успее да обърне събитията в своя полза в последната минута и да стане канцлер, престижният пост на Габриел като външен министър вероятно ще отине при коалиционен партньор. \"Нещата обаче, ще изглеждат различно, ако Германия стигне до още една голяма коалиция между консерваторите на Меркел и ГСДП като младши партньор. Тогава външното министерство вероятно ще остане в ръцете на социалдемократите. И кого мислите, че ще иска ГСДП да види във външното министерство?\" попита представител на партията. \"Провален кандидат или човек, който доброволно е подал оставка като председател за доброто на партията?\"", "date": "2017.09.11", "title": "Германският външен министър може само да спечели от ролята на \"поддържащ актьор\" преди изборите"}
{"url": "http://www.dnevnik.bg/sviat/2017/09/11/3039849_16_godini_sled_11_septemvri_nju_iork_se_boi_ot_nova/", "text": "Събота, Таймс скуеър. Множество хора от всички националности изпълват площада - един от най-прочутите в цял свят, обкръжен от небостъргачи с гигантски неонови пана. Насред площада има четири полицейски коли, а островчетата за пешеходци са оградени с предпазни стълбчета, за да не може автомобил да се вреже в тълпата. - Не ми харесва тук - казва кротко Сю Гарсия, кинезитерапевтка от Бруклин. А и навсякъде, където стават инциденти, страхът се връща. Страхът от атентати. Страхът от нов  11 септември 2002 г.  - най-кръвопролитния атентат в историята на САЩ, когато срутилите се кули на Световния търговски център погребаха близо 3000 души. Трийсет и три годишната днес Гарсия била на училище в Бруклин, когато самолетите се разбили в кулите близнаци. Видяла как сградите избухват в пламъци и после рухват. Върнала се вкъщи пеш, както още стотици хиляди нюйоркчани, защото метрото спряло. \"Бях тук, видях какво стана и всичко се връщаше пред очите ми пак и пак, не искам да мисля за това\", казва тя. Но тя го преживява всеки път, щом телевизията спомене нещо, \"всеки път, щом чуя да минава самолет\", добавя тя. Или когато чака сестра си на  Таймс скуеър , \"кръстопътя на световете\", пресъздаващ толкова ярко нюйоркския водовъртеж, че изглежда идеалната мишена. На косъм от катастрофа През последните години това място на два пъти се разминава на косъм с катастрофа. През май 2010 г. полицията намери там натъпкан с експлозиви автомобил, докаран, за да сее смърт. А на 18 май т.г. бивш военен с психични проблеми нарочно помете с колата си 23 пешеходци и уби млада туристка американка. Шестнайсет години след 11 септември пристъпите на страх като тези у Гарсия са нещо обичайно за жителите на Ню Йорк. За изгубилите близки или оцелели по чудо в тази трагедия годишнината може да е \"най-страшната дата\" от календара, а посттравматичният синдром да остане доживот, обяснява Чарлз Строзиър, психоаналитик и автор на книга за  11 септември  с описания на очевидци. У другите след \"колективната травма\", предизвикана от този атентат \"с апокалиптичен размах\", остава най-вече \"чувството за уязвимост\", казва той. \"Преувеличено ще е да смятаме, че нюйоркчани са \"травматизирани\" и досега, но те мислят за това. Живи са още страховете им, загнездили се точно под прага на съзнанието, като страха от бомба в метрото\", обяснява професорът, видял срутването на  Световния търговски център  от своя офис в един от небостъргачите на Юниън скуеър. Последните атентати бяха насочени най-вече срещу Европа, но мнозина смятат, че свръхконцентрацията все още прави Ню Йорк мишена номер едно. Мишена номер едно \"Каква по-добра мишена от Ню Йорк\", резюмира Тим Ламбърт, който работи - както и през 2001 г., в най-южната точка на Манхатън, близо до мястото, където се извисяваше Световният търговски център, символ на американската мощ. Градът \"привлича като магнит хора от цял свят. Той символизира свободите, с които разполагаме, парите, с които разполагаме\", казва нюйоркчанинът. Експерт по информатика, той смята, че постоянният риск, съответно и внушителните полицейски сили в Ню Йорк, вече са неотменима част от градската среда. \"Това ме притеснява, но такава е новата норма. Светът се променя и терористичната заплаха е част от промените\", заключава той. Градските власти, изглежда, също са обсебени от мисълта, че може да има ново нападение. \"Слава богу, това не е  терористичен акт , а изолиран инцидент\", заяви в края на юни кметът Бил де Блазио, след като бивш чиновник уби човек и рани шестима в болница в Бронкс. Когато в средата на май бяха прегазени пешеходци на Таймс скуеър, началникът на полицията Джеймс О'Нийл също призна, че първо \"си е помислил най-лошото\". За да опази своите 8.5 милиона жители от такива натрапчиви страхове, Ню Йорк се стреми да действа образцово. За пример Камери за наблюдение, постоянни напомняния: \"Ако видите нещо, съобщете\", униформени полицаи на всички обществени места - Ню Йорк с неговите 38 000 стражи на реда наистина полага усилия. От 2001 г. градът има и собствен антитерористичен отряд, включващ днес близо 2000 души и представители в редица чуждестранни столици, отбелязва Робърт Странг, президент на охранителната компания \"Инвестигейтив мениджмънт груп\". Съобщено бе и за известно престараване - полицията за известно време системно следила хората, посещаващи джамиите в града. Но разузнаването е от ключово значение; като цяло \"полицията работи успешно\", преценява Странг. Американската финансова столица държи да бъде образцов град и когато почита паметта на жертвите. След всеки атентат в Европа властите поднасят съболезнования и предлагат в \"Туитър\" помощ, а светлините на \"Емпайър стейт билдинг\" угасват в знак на траур. Напомняйки за последиците от атентатите на 11 септември, предавани на живо в цял свят, внушителният мемориал на жертвите с двата огромни черни басейна, изградени на мястото на кулите близнаци, и с прилежащия музей се е превърнал в място на международно поклонение. Петдесет и двегодишната Моник Мол, туристка от Холандия, също е дошла да почете паметта на загиналите. \"Това е донякъде и паметник на жертвите от атентати навсякъде по света - казва тя. Убитите сякаш ще останат да живеят тук завинаги, подобно на мумиите в египетските пирамиди.\" /БТА", "date": "2017.09.11", "title": "16 години след 11 септември Ню Йорк се бои от нова атака"}
{"url": "http://www.dnevnik.bg/sviat/2017/09/11/3039866_kak_ikonomicheskiiat_rastej_v_rusiia_izmesti_na_zaden/", "text": "След две години рецесия Русия се върна към икономическия растеж. Деловите среди обаче не са настроени оптимистично, тъй като страната така и не се опитва да излекува структурните болести на своята икономика. Криза, каква криза? В пълните с компютри офиси в IT Park в Казан, голям руски град на река Волга, превърнал се в иновационен център, суровият и дълъг период на рецесия, от който Русия едва излезе, бе просто един чудесен етап... на растеж! \"Нищо не усетихме. Нашият оборот дори се утрои за три години\", казва въодушевено Антон Грачев, младият директор на този център за високи информационни технологии, открит през 2009 година и превърнал се вече в модел. Стартъп компаниите идват тук една през друга. Инвестициите, комбинация от частни фондове и държавни помощи, ускоряват проектите. Кабинетът на регионалния министър на развитието е на един от етажите, редом до тези на големи частни групи и дори на един филиал на Microsoft. Умножавайки източниците на приходи, паркът даже успява да се самофинансира. Дали това е модел, който лесно може да бъде повторен в цяла Русия? \"Не е сигурно...\", признава през усмивка Антон Грачев. На около 700 километра от Москва, Казан и неговият IT Park освежават руската икономика, която сега излиза от двугодишна рецесия, но не се възползва от нея, за да се реформира. В навечерието на президентските избори през март 2018 година, в деловите среди. Предизвикана от понижаването на цените на петрола и утежнена от западните санкции срещу Русия заради украинския конфликт, кризата се оказа поредната пропусната възможност за модернизиране на икономиката. Отсега нататък възстановяването би трябвало да намали още повече стимула на Кремъл да направи промени. Тъй като на повърхността последните данни са успокоителни: официално кризата е в миналото, защото Русия е регистрирала икономически растеж две последователни тримесечия тази година - 0,5% и след това 2,5%. Прогнозите са за растеж от 2.3% през 2017 година и 2.5% през 2018 година. Някои ключови сектори вече преживяха явен подем това лято. Продажбите на леки коли, например, се увеличиха с 19% на годишна основа през юли. Нещо, което потвърди възстановяването на потреблението, въпреки че кризата остави дълбоки социални разделения: броят на руснаците, които живеят под прага на бедността, се е увеличил от 15.5 милиона през 2014 година до 23.4 милиона. Неефективност на държавната политика Тази благоприятна конюнктура изведнъж измести на заден план призивите за промяна. Структурните проблеми обаче остават същите: силна зависимост от петрола, природния газ и други суровини (на тях се пада половината от руския износ); слабост на частните инвестиции (\"Сбербанк\" и ВТБ, два държавни мастодонта, смазват един банков сектор, който преживява истинска вълна от отпадащи от системата банки); слабо присъствие на малките и средните предприятия (на тях се пада само 20% дял в икономиката); недостатъчна тежест на предприемачите (едва 2% от руснаците казват, че искат да започнат свой собствен бизнес); неизправна инфраструктура (автомагистралата Москва - Санкт Петербург все още се строи); неефективност на държавната политика (изпълнени са под 50% от одобрените програми). Разбира се, има проблясъци на напредък. Казан и неговият IT Pаrk, чието развитие започна доста преди кризата, са доказателство, че един нов модел е съвсем възможен в Русия: Татарстан, богат на петрол регион, също бе свикнал да живее от приходите от петрол и газ, но в неговата столица Казан бяха създадени условия да се мисли за бъдещето. В останалата част от страната нещата също се раздвижват: като се възползват от международното напрежение, някои сектори, например селското стопанство, преживяха истински бум. Промишленото производство, слабо място по принцип, бележи ръст. Само че, в момент когато бюджетната и паричната политика принудиха правителството да намали разходите, а централната банка да държи лихвените проценти високи, за да може да бъде постигната истинска диверсификация на националната икономика. Властите насърчават износа, но малките и средните предприятия все още са слаби, макар да е възможно да се превърнат в истински източници на технологии и продажби в чужбина. Икономическите условия не са единствените спирачки за реформите. Такава е и липсата на прозрачна и честна съдебна система, която би защитавала предприемачите и би гарантирала един истински климат на доверие - необходими фактори за установяване на благоприятен бизнес климат. Вечен източник на безпокойства, съдилищата все така пораждат страх с лошото си функциониране. Във вертикалата на властта в Кремъл, в обстановка на борба между отделните кланове, цари своеволие и съдебната система е използвана като инструмент. Съдебната хроника това лято само потвърди тази констатация: близкият до властта Игор Сечин, всемогъщият шеф на държавния петролен гигант \"Роснефт\", е обвинен, че дърпа конците на два големи процеса. Първият е срещу  Алексей Улюкаев , либералният бивш министър на икономиката, арестуван за корупция след нелепа засада в сутерена на централата на Роснефт и застрашен от 15 години затвор. Вторият процес е срещу Владимир Евтушенков, олигарх начело на групата \"Система\", осъден да плати гигантски обезщетения на същата тази компания \"Роснефт\" в последния епизод от една безкрайна сага около купуването на друг производител на петрол. Той трябва да плати 2 милиарда евро компенсации и правосъдието вече замрази някои активи на неговата група, включително една трета от капитала на най-големия мобилен оператор в Русия - МТС. Тези две афери потвърдиха упоритото запазване на на правото на по-силния в Русия по стар обичай. И, далеч от миражите на обещанията за промени, те предизвикаха дълбоко безпокойство в деловите среди.", "date": "2017.09.11", "title": "Как икономическият растеж в Русия измести на заден план призивите за промяна"}
{"url": "http://www.dnevnik.bg/sport/2017/09/11/3039906_fotogaleriia_kubrat_pulev_i_antuni_djoshua_lice_v_lice/", "text": "Световният шампион по бокс в тежка категория Антъни Джошуа и претендентът Кубрат Пулев за пръв път се изправиха лице в лице.", "date": "2017.09.11", "title": "Фотогалерия: Кубрат Пулев и Антъни Джошуа лице в лице"}
{"url": "http://www.dnevnik.bg/sviat/2017/09/11/3039956_zashto_reporteri_predavaha_chasove_nared_bruleni_ot/", "text": "Мокри до кости, те стоят пред камерите, брулени от ураганни ветрове и дъжд, за да казват на зрителите си да не излизат навън точно в такива условия. Поредните многочасови репортажи на американските телевизии с репортери, подмятани от бурята като парцалени кукли насам натам, събудиха споровете какъв е смисълът от това. Дежурният отговор е, че това се прави, за да видят хората, че наистина случващото се по местата, от които са се евакуирали или укрили, не е шега. И понеже зрителите вярват повече на това, което виждат с очите си, отколкото на говорител в студиото, практиката продължава. В САЩ тя се ражда преди десетилетия и се смята за висша форма на професионална саможертва в името на това \"да бъдем на мястото на събитието\". Но с възхода на интернет, фиксираните камери за наблюдение и социалните мрежи все по-спорно е дали всичко това не се е превърнало в сензационен спектакъл. Ако гледате по-продължително време подобно предаване, сами ще се убедите колко трудно е за журналист насред бурята да ви представи някаква съществена информация, по-различна от \"А сега задуха в другата посока!\". Първото подобно предаване е през 1961г., когато водещият Дан Ратър показва от Хюстън радарни снимки на урагана \"Карла\", след което излиза от студиото и нагазва в стигащата до кръста му вода на улицата, за да демонстрира на живо за какво става дума. Днес тази част от занаята се е превърнала в рутина. Разбира се, за нея също се изисква добра подготовка и избор на достатъчно защитено място от поривите на вятъра и летящите отломки. Репортерите знаят критиките на зрителите за безсмисленото понякога излизане в урагана и кога да кажат \"Не!\" на началниците си, въпреки бонусите и напомнянето, че ако не са те, някой друг ще е достатъчно напорист и луд да го направи. А и на \"лудите\" не им е лесно да пробият - Джак Мас, репортерка за 12News в Бомонт, щата Тексас, излъчваше във \"Фейсбук\" репортажа си за урагана \"Харви\" като сама си беше оператор, продуцент и редактор. Да си соло мултимедиен журналист в такава обстановка е едно от най-безразсъдно глупавите неща, коментираха след това анализатори на медийната среда, цитирани от \"Ню Йорк таймс\".", "date": "2017.09.11", "title": "Защо репортери предаваха часове наред, брулени от урагана"}
{"url": "http://www.dnevnik.bg/sport/2017/09/11/3039871_chelsi_obeshta_da_nakaje_svoi_fenove_za_antisemitski/", "text": "\"Челси\" обеща да накаже \"възможно най-строго\" феновете на отбора, които скандираха антисемитски възгласи по време на  гостуването на \"Лестър сити\" в събота . Привържениците на шампионите са измислили песен за нападателя Алваро Мората, с която обиждат градския съперник \"Тотнъм\". \"Футболен клуб \"Челси\" осъжда всяка форма на дискриминация като отвратителна. Хората, които използват подобен език срещу другите, винаги се опитват да влязат в спор. Използваният антисемитски език в песента е недопустим и ние няма да го толерираме\", заяви говорителят на \"Челси\" Стив Аткинс. Той обеща, че полицията ще разследва случая. Мората благодари на феновете за подкрепата, но поиска името му да не бъде свързвано с обидни възгласи. Испанецът, който  беше купен за 75 милиона евро от \"Реал\" (Мадрид) , направи силен старт на сезона във Висшата лига. Той отбеляза три гола и записа две асистенции в четири мача. \"Откакто дойдох, имам привилегията да усещам подкрепата ви всеки ден. Вие сте невероятни и искам да ви помоля да се отнасяте с уважение към всички\", написа в \"Туитър\" 24-годишният футболист. В песента на привържениците на \"Челси\" се пее: \"Алваро Мората, той дойде от \"Реал\" (Мадрид), той мрази шибаните евреи\". \"Eвреите\" (с жаргонния израз Yids) е широко разпространеният в страната прякор на феновете на \"Тотнъм\". Мениджърът на сините Антонио Конте също се изказа против новата песен. \"Знаете добре, че обичам нашите фенове, защото те ни помагат много по време на мачовете. Но трябва да подходим с внимание в бъдеще\", заяви италианският специалист преди домакинството на \"Челси\" срещу \"Карабах\" от Шампионската лига. Лондончани започват участието си в най-силния клубен турнир във вторник. За последно сините играха в Шампионската лига през сезон 2015-2016.", "date": "2017.09.11", "title": "\"Челси\" обеща да накаже свои фенове за антисемитски песни срещу \"Тотнъм\""}
{"url": "http://www.dnevnik.bg/photos/snimka_na_denia/2017/09/11/3039971_snimka_na_denia_stotici_hiliadi_otbeliazvat_praznika/", "text": "Стотици хиляди се събраха в Барселона в понеделник след обяд, за да отбележат \"Ла Диада\" - деня, който Каталуня смята за свой национален празник.", "date": "2017.09.11", "title": "Снимка на деня: Стотици хиляди отбелязват празника на Каталуня и предвкусват референдума"}
{"url": "http://www.dnevnik.bg/bulgaria/2017/09/11/3039974_gospodari_na_efira_specheli_delo_sreshtu_shouto_na/", "text": "\"Господари на ефира\" обяви чрез официалната си интернет страница, че продуцентът Джуди Халваджиян е спечелил делото, което \"Шоуто на Слави\" води срещу хумористичното предаване. Съдебната битка между двете продукции започна преди повече от 9 години и беше за нарушаване на Закона за авторското право и сродните му права. Исковете, предявени от продуцентската компания на Слави Трифонов \"Седем осми\" АД, бяха за неправомерно използване на кадри от шоуто му в \"Господари на ефира\". На 2 август обаче Върховния касационен съд (ВКС) реши окончателно и без право на обжалване, че нарушение на закона няма. Спечелилите делото подчертават, че в изминалите години по спора са били постановени 9 съдебни решения, болшинството от които приемат, че използването на откъси от \"Шоуто на Слави\" е допустима от закона форма на хумористична критика, за която не е нужно съгласието на продуцента и заплащането на възнаграждение. \"Опакован в прозаичен амбалаж на дело за нарушени имуществени права, спорът по същество е за свободата на словото и правото на изразяване на мисли, идеи, убеждения и възгледи, включително по отношение на чужд авторски продукт. Чест прави на българския съд, че не позволи с късогледо тълкуване законът да се използва като инструмент за заглушаване на критични гласове\", пише в позицията на \"Господари на ефира\". \"На десетата година от съдебната сага най-сетне справедливостта възтържествува. От самото начало на тази тежка битка, не сме се съмнявали в обективността и безпристрастието на съда защото вярвахме, че правото е на наша страна\", заявява от своя страна продуцентът на \"Господари на ефира\" Джуди Халваджиян.", "date": "2017.09.11", "title": "\"Господари на ефира\" спечели дело срещу \"Шоуто на Слави\" след деветгодишна съдебна битка"}
{"url": "http://www.dnevnik.bg/sport/2017/09/11/3039975_citat_na_denia_ludogorec_se_kachi_na_glavite_na_vsichki/", "text": "О Това заяви президентът на \"Славия\" Венцислав Стефанов по адрес на шампиона \"Лудогорец\" и Кирил Домусчиев. Според него клубът от Разград и конкретно собственикът му си купуват съдийска подкрепа и убиват българския футбол. \"Лично на президента на футболния съюз (Борислав Михайлов) ще му кажа нещата, които знам и за които имам твърдо убеждение, дори и факти. Там е един октопод, който до такава степен задушава българското съдийство, че просто няма начин\", каза Стефанов, визирайки Домусчиев. \"Този французинът (съдийският експерт на УЕФА Марк Бата), дето идва тук, също е твърде снизходителен към това, което върши \"Лудогорец\", и към съдиите, които услужливо помагат на \"Лудогорец\". Явно неговите задължения в България, за които той взима половин милион лева, изобщо не ги изпълнява, след като вижда такива очевадни неща и си затваря очите\", допълни той.  \"Знам, че всички ще хвърлят сума ти упреци към (шефа на съдийската комисия) Петър Петров, но той не е виновен. Октоподът до такава степен е засмукал всички съдии, че финикийските знаци са удушили всичко живо\", каза още президентът на \"Славия\".  Според него българският футбол категорично не върви по правилния път. \"Една къща се гради от основите. Не можеш от покрива да чучнеш 10-15 бразилчета и да играят самбата, да танцуват разни момченца, да си получават паричките и след една-две години да си заминават по света. И после какво остава?\"", "date": "2017.09.11", "title": "Цитат на деня: \"Лудогорец\" се качи на главите на всички"}
{"url": "http://www.dnevnik.bg/bulgaria/2017/09/11/3039955_atletichni_mladeji_opitaha_da_provaliat_protest_za/", "text": "Младежи във видимо добра спортна форма се опитаха да провалят протеста пред Народното събрание, който беше обявен с цел \"сваляне на правителството и въвеждането на нов ред\". Сред организаторите на недоволството във \"Фейсбук\" личаха имената на някои от участниците в контрапротестите през 2013 г., които подкрепяха правителството на Пламен Орешарски. Уведомлението за протеста е внесено в Столична община от \"Единни за Промяна\" на популярната от контрапротестите Нина Гергова, а инициатор е \"Фейсбук\" групата \"Национален Протест срещу безобразията в България\" на Атанас Калев. Той е един от основателите на движение \"СИЛА\", които подеха февруарските протести срещу високите цени на горива през 2013 г. след които Борисов подаде оставка в първия си мандат. По-късно беше активист на партия \"Възраждане\". Около 10-15 души, облечени с черни тениски и къси гащи, успяха да заглушат речите на организаторите на недоволството със скандирания \"на сянка\", \"разрешете хормоните на растежа и стероидите\", а сред плакатите им имаше един с флага на Северна Корея и знак стоп върху него, а на друг беше написано \"Вън Перуката от БФС\". Първоначално обявения час на протеста беше 17 ч., но по това време се бяха събрали едва около 30 души. Калев обяви, че това е само началото на недоволството им, което ще продължи до свалянето от власт на правителството. Сред исканията на протестиращите беше България да се управлява от двукамарен парламент и президент. Бившият депутат от \"Патриотичния фронт\" Димитър Байрактаров, който също се включи в недоволството, обвини вицепремиера Валери Симеонов в корупция. Кандидатът за президент от 2016г. Кемил Рамадан пък добави, че \"ако до един месец не се махнат, аз ще вляза вътре\", като сочеше сградата на Народното събрание. Младежите се появиха на протеста малко преди 18 ч., като един през друг обясняваха кой колко пари е взел, за да участва. Сумите варираха от 12 до 20 лева, но от думите им се разбираше, че едва ли казват истината, тъй като през цялото време се смееха. Те не се впечатлиха дори и от действията на част от протестиращите, които ги залаяха с вода. Малко след появата на младежите беше блокирано и движението по бул. \"Цар Освободител\", но след намесата на жандармерията то беше възстановено. Един от протестиращите дори беше задържан, след като проби кордона от полицаи и се насочи към парламента. По-късно от МВР уточниха, че в него е намерен нож. Един от протестиращите заяви преди края на недоволството, че утре мисли да не ходя на работа и \"ако дойдат ню ейдж хората и направим една медитация, ефектът ще е уау и ще впечатлим тези в Народното събрание\".", "date": "2017.09.11", "title": "Атлетични младежи опитаха да провалят протест за оставка на правителството"}
{"url": "http://www.dnevnik.bg/sviat/2017/09/11/3039979_sled_telefonen_razgovor_s_putin_merkel_nastoia_za/", "text": "Руският президент Владимир Путин и германският канцлер Ангела Меркел обсъдиха в телефонен разговор ситуацията на Корейския полуостров и осъдиха Пхенян, че не зачита резолюциите на Съвета за сигурност на ООН. Двамата лидери подчертаха, че такива стъпки противоречат на принципите за неразпространение на ядрено оръжие и създават сериозна заплаха за регионалния мир и сигурност, съобщава БТА. Според тях \"уреждането на тази изострена криза е възможно само с политико-дипломатически средства, чрез възобновяване на преговорите между всички замесени страни\", пише в комюнике на пресслужбата на Кремъл. На 3 септември Северна Корея обяви, че е направила успешно изпитание на водороден заряд, който може да бъде използван за бойна глава на междуконтинентална балистична ракета, което предизвика бурни реакции от международната общност. Заради действията на азиатската страна Меркел изрази подкрепа за по-строги санкции на ООН срещу нея. В разговора между Путин и германския канцлер бе засегната и темата Украйна. Меркел приветства руското предложение за разполагане на мироопазващ контингент на ООН, но подчерта, че предлаганият мандат трябва да бъде разширен. Путин е изразил готовност да обмисли идеята за разполагане на \"сини каски\" не само по линията на контакт в Донбас, но и в други зони на Източна Украйна, за да охраняват служителите на Организацията за сигурност и сътрудничество в Европа, които следят за спазването на Минските споразумения.", "date": "2017.09.11", "title": "След телефонен разговор с Путин, Меркел настоя за по-сериозни санкции срещу Северна Корея"}
{"url": "http://www.dnevnik.bg/sport/2017/09/11/3039980_septemvri_specheli_purva_tochka_u_doma_sled_11_s_etur/", "text": "\"Септември\" и \"Етър\" завършиха 1:1 в последния двубой от осмия кръг на Първа лига. В мач, в който попаденията паднаха от статични положения, а голови ситуации от игра почти нямаше, столичaни тим спечелиха първа точка като домакини. Тимът на Николай Митов, който беше наказан в тази среща, вкара и първия си гол на Националния стадион \"Васил Левски\". \"Етър\" записа пети пореден мач без поражение и продължава да няма загуба при гостуване. Отборът от Велико Търново събра десет точки и се изкачи на осмо място. \"Септември\" е 12-и със седем точки, с две пред \"Славия\" и шест пред последния в класирането \"Витоша\" (Бистрица). Столичани обаче са изиграли мач по-малко - гостуването на \"Ботев\" от четвъртия кръг, което ще се изиграе на 12 октомври. Гостите от Велико Търново започнаха по-добре мача и бяха по-активният отбор, но много рано изостанаха в резултата. \"Септември\" поведе в 13-та минута при първата си възможност за гол след отлично изпълнения от пряк свободен удар на капитана Борис Галчев. \"Етър\" опита бързо да отговори, но до края на първото полувреме не успя да застраши реално вратата на \"Септември\". Домакините дори можеха да вкарат втори гол, но Христо Иванов спаси далечен удар на Галчев. След почивката \"Етър\" заигра доста по-добре и притисна съперника, но отново не успяваше да създаде чисти положения. Така се стигна до 70-ата минута, когато Самб Бадара беше съборен в наказателното поле от Васил Добрев, а Иван Стоянов реализира отсъдената дузпа. До края \"Етър\" продължи да бъде по-активният отбор, но \"Септември\" удържа първата си домакинска точка.", "date": "2017.09.11", "title": "\"Септември\" спечели първа точка у дома след 1:1 с \"Етър\""}
{"url": "http://www.dnevnik.bg/zdrave/2017/09/11/3039989_direktorut_na_fonda_za_lechenie_na_deca_e_pred/", "text": "Директорът на Фонда за лечение на деца Тинка Троева е уволнена. Това твърди \"Нова телевизия\", като се позовава на Пенка Георгиева от Обществения съвет на фонда, която е заявила пред медията, че днес Троева е била повикана в здравното министерство да подпише заповедта за напускането си. Директорът на Фонда за лечение на деца обаче е отказала да се разпише. Тя е поискала среща с министъра на здравеопазването Николай Петров, за да разбере какви са мотивите за уволнението ѝ. В договора за назначаване на директора на фонда е заложена клауза, според която той може да бъде уволнен без предупреждение, уточнява \"Нова телевизия\". Троева  зае поста през март,  след като предшественикът й проф. Владимир Пилософ напусна по искане на служебния здравен министър д-р Илко Семерджиев. Последвалата  проверка във фонда разкри редица нарушения , включително забавяни с месеци решения, неразглеждани заявления за помощ и недекларирани длъжности на Пилософ, които го поставят в конфликт на интереси.", "date": "2017.09.11", "title": "Директорът на Фонда за лечение на деца е пред уволнение"}
{"url": "http://www.dnevnik.bg/bulgaria/2017/09/11/3039361_otkrit_e_otvlecheniiat_adrian_zlatkov_dopulnena/", "text": "Намерен е издирваният Адриан Златков - 25-годишният син на столичен бизнесмен, който изчезна в края на август. Това съобщи МВР с кратко съобщение. В него се казва още, че той е открит тази вечер в добро здравословно състояние. Няма данни момчето да има наранявания. Той още не е дал показания, предстои да бъде разпитан. Тази сутрин пред Нова телевизия бащата каза, че синът му е отвлечен за откуп, но не влезе в подробности какъв е той и дали е платен. \"Нямаме представа кой ни причини това. Вярвам, че извършителите ще бъдат заловени\", каза още бащата.   По-рано БНТ информира, че Златков е бил изоставен на пътя на около 20 км преди Панчарево. Случайни минувачи са го качили в кола и са го закарали до бензиностанция в района на Горубляне. Там Златков се е свързал сам с родителите си, които са дошли да го приберат. Адриан си е вкъщи, добре е, не е упражнявано насилие над него\", потвърди пред Би Ти Ви баща му. Изчезнаването на сина на собственик на столична атвокъща събра ръководството на МВР в сградата на софийската полиция. Няколко дни по-късно главният секретар Младен Маринов потвърди основната версия в медиите, че става дума за отвличане с думите: \" имаме заложник сред похитители\" . Официално не беше поискан откуп. ", "date": "2017.09.11", "title": "Открит е отвлеченият Адриан Златков (допълнена)"}
{"url": "http://www.dnevnik.bg/bulgaria/2017/09/11/3039333_sedmicata_zapochva_s_goreshto_vreme_s_temperaturi_do/", "text": "Новата седмица започва с горещо време и температури с максимални температури от 30 до 35 градуса. Рано сутринта в понеделник в низините и около водните басейни за кратко ще се образува мъгла, съобщава НИМХ към БАН. Ще духа до умерен, северно от планините и временно силен юг-югоизточен вятър. През нощта срещу вторник облачността в крайните западни райони ще се увеличи и на места там ще превали и прегърми. Атмосферното налягане е по-ниско от средното за септември и през деня значително ще се понижи. Над Черноморието ще е предимно слънчево. На места в сутрешните часове ще има мъгла или ниска облачност. Ще духа до умерен вятър от изток-югоизток. Максималните температури ще са 26-29°. Температурата на морската вода е 21-24°. Вълнението на морето ще е 2 бала. Над планините ще е предимно слънчево. Ще духа умерен южен вятър, който привечер ще се усили. Ще е топло, с максимална температура на височина 1200 метра – около 25°, на 2000 метра – около 18°. Във вторник и сряда времето ще е все още топло и ще преобладава слънчево време. Възможни са обаче по-значителни временни увеличения на облачността. На отделни места, главно в Западна България, е възможно да превали. В четвъртък ще бъде предимно слънчево и почти тихо. Затоплянето ще продължи.", "date": "2017.09.11", "title": "Седмицата започва с горещо време с температури до 35 градуса"}
{"url": "http://www.dnevnik.bg/bulgaria/2017/09/11/3039104_sudebniiat_suvet_izbira_predsedatel_na_vurhovniia/", "text": "Висшият съдебен съвет (ВСС) ще проведе първото си заседание след лятната ваканция и едно от последните си за мандата, за да изслуша и евентуално избере следващият председател на Върховния административен съд (ВАС). Кандидатите са двама съдии от ВАС. Единият - Георги Чолаков е ръководител на второ отделение и е считан за фаворит. Зад него застана настоящият председател на съда Георги Колев. Номинацията му беше подкрепена и от мнозинството от съдиите във върховния съд. Вторият кандидат е съдия Соня Янкулова. Нейната кандидатура беше издигната от  трима членове на съдебния  съвет - Юлия Ковачева, Галина Карагьозова и Соня Найденова. Янкулова също беше издигната от съдиите във върховната инстанция, която контролира всички актове на властта, но според приетите правила, за кандидат на ВАС се считаше този, който е получил 50 +1 от гласовете на общото събрание. Янкулова беше получила 22 гласа от общо 79, и не беше предложена за гласуване от съвета. Номинирането ѝ все пак означаваше, че сред съдиите от върховния съд има съпротива срещу  опита на Колев да наложи следващия председател . Ще има ли избор? За да има избор кандидат трябва да получи 17 от гласовете на членовете на съдебния съвет. След това президентът потвърждава избора с указ. Той може да откаже да подпише и да върне процедурата отново на съдебния съвет. Втори път той няма право да наложи \"вето\". За това, че има фаворит за поста, се разбра от настояването на настоящия председател Георги Колев именно отиващият си съдебен съвет да проведе избора. Мандатът на Колев изтича през ноември и нямаше пречка новите кадровици на Темида да направят ключовия избор (мандатът на съдебния съвет изтича на трети октомври). Но в този състав на ВСС необходимите 17 гласове за Чолаков, който влиза във върховния съд с външен конкурс и има едва 10 годишен съдийски стаж, са почти сигурни. Разпределението на силите в новия ВСС, все още не е докрай известно, защото квотата от парламента не е запълнена. Преди време в. \"Капитал\" писа, че още миналата година Чолаков е представян като следващия председател на ключовата инстанция. В. \"Сега\" пък цитира магистрати от ВАС, пожелали да останат анонимни, които са се оплакали от заплашване и натиск да подкрепят Чолаков на общото събрание на съдиите от ВАС,  който се проведе на първи септември . Европейската комисия отбеляза в последния си годишен доклад, че ще следи избора за наследник на Георги Колев и го определи като изключително важен. Прозрачното провеждане на избора беше посочено като условие за отпадане на наблюдението.", "date": "2017.09.11", "title": "Съдебният съвет избира председател на Върховния административен съд"}
{"url": "http://www.dnevnik.bg/biznes/2017/09/11/3039332_v_simitli_i_kresna_dnes_shte_ima_obshtestveno/", "text": "В спортна зала \"Септември\" в Симитли в 9 часа и залата на Община Кресна в едноименния град в 14 часа днес ще се проведе общественото обсъждане на Доклада за оценка на въздействието върху околната среда (ОВОС) на петте варианта за трасето.на лот 3.2 на автомагистрала \"Струма\", съобщиха от пресцентъра на Агенция \"Пътна инфраструктура\". Докладът може да бъде видян на  страницата на Агенция \"Пътна инфраструктура\" . Трасето на тази част от магистралата предизвика най-много дискусии, защото касае преминаването на аутобана през Кресненското дефиле. Предпочитаният към момента от Агенция \"Пътна инфраструктура\" вариант предвижда използването на сега съществуващия път през дефилето в посока Гърция, а към София да се построи нов път по билото на планината източно от Кресна. При него ще се построят четири площадки за отдих и търговия на магистрала \"Струма\" около Симитли и Кресна, така че местният бизнес да продължи да се развива, каза пред БНТ вчера шефът на агенцията Дончо Атанасов. Вторият вариант е 15-километров тунел, който през годините беше отхвърлен заради сеизмичност, радиоактивност и висока цена. Третият вариант е магистрала изцяло извън дефилето, източно от Кресна. А четвъртият и петият предвиждат да има две платна в дефилето, обобщава БНТ. Първият проект защитава в най-голяма степен националния интерес и намира баланс между цена, екология и строителство, твърди Дончо Атанасов.", "date": "2017.09.11", "title": "В Симитли и Кресна днес ще има обществено обсъждане на вариантите за магистрала \"Струма\""}
{"url": "http://www.dnevnik.bg/sviat/2017/09/11/3038636_norvejkata_angela_merkel_shte_se_bori_za_vtori_mandat/", "text": "Днес в Норвегия ще има избори, на които всичко е възможно - няколко малки партии се борят да преодолеят бариерата за влизане в парламента. От резултатите ще зависи кой ще управлява най-щастливата страна в света. Основните съперници за премиерския пост имат нужда от подкрепата на други политически сили. ремиерът Ерна Солберг, водач на десноцентристката Консервативна партия (Партия \"Хьойре\"), от 2013 г. е начело на клонящата към дясното коалиция на малцинството с дясната популистка Партия на прогреса. Тя би могла да бъде първият консервативен премиер на Норвегия, спечелил втори мандат, в последните три десетилетия. Солберг се надява да повтори примера на  германския канцлер Ангела Меркел , като поддържа имиджа на стабилна фигура, управлявала страната по време на двегодишен спад в цените на петрола. Тя предупреждава, че загубата ѝ би означавала \"червено-зелен хаос\", ако на власт се качат социалисти и природозащитници, твърдо решени да вдигнат данъците. Някога известна като \"желязната Ерна\" заради твърдата си позиция против имиграцията, Солберг смекчи образа си и заложи на личния си чар, освен това смени посланието на консерваторите и започна да говори за нуждите на хората, вместо за нуждата от фискална предпазливост. Коалицията на \"норвежката Ангела Меркел\" Правителството ѝ разчита на подкрепа от две центристки партии - Либералната (Венстре) и Християндемократическата. Центристите подкрепят правителството, но решиха да не влязат в коалиция заради различия с Партията на прогреса, предимно за миграционната политика. Антиимиграционната  Партия на прогреса  досега не бе влизала в управлението. Между центристките партии и Партията на прогреса продължава да има напрежение. Лидерът на Християндемократическата партия Кнут Арилд Харейде каза, че партията му няма да влезе в едно правителство с популистите. Той се скара със Сюлви Листхауг, член на Партията на прогреса и министър на имиграцията и интеграцията заради начина, по който представи имигрантите и бежанците. По време на предизборната кампания Солберг насочи вниманието към норвежката икономика и каза, че тя се възстановява, след като пострада от рязкото спадане на цените на петрола. Петролният сектор, който е важен фактор  скандинавската страна да е една от най-богатите  в света, изгуби 50 000 работни места между 2013 и 2016. Солберг каза, че устойчивостта на норвежката икономика е повишена благодарение на намаляването на данъците и използването на приходите от суверенния фонд, създаден през 1996 г., за да инвестира доходите от газовия и петролния сектор. Една седмица преди изборите се очаква, че четири партии от център-дясното ще спечелят 87 места - с девет по-малко, отколкото през 2013 г., но достатъчно за мнозинство. Това показват данните от допитване на социологическата агенция Кантар Ти Ен Ес, поръчано от телевизия Ти Ви 2. Друго допитване обаче, публикувано във вторник от вестник \"Верденс ганг\", показва, че клонящата наляво опозиция води с малко и ще има 86 места. За мнозинство в 169-местния парламент са необходими 85 места. В някои анкети либералите падат под 4-те процента, необходимите за влизане в парламента, което може да намали шансовете на Солберг. Тя каза, че иска и четирите партии да влязат в следващото правителство. \"Важно е да признаем, че четирите партии може да влияят на развитието на Норвегия и зависят една от друга\", заяви тя пред телевизия NRK. Лявата опозиция Основният ѝ съперник за премиерския пост е лидерът на Работническата партия Йонас Гар Стьоре, който казва, че Норвегия е станала политически \"по-студена\" при управлението на Солберг. Той е за увеличаване на данъците, за да се подсили социалната система и училищата. Правителството обаче направи данъчни съкращения, които облагодетелстват най-богатите, и задълбочи разделението между различните групи в обществото. Кампанията на Работническата партия обаче се разводни с общи приказки и няколко сондажа показват, че тя вероятно ще получи по-малко от 31 процента от гласовете, които получи през 2013 г. \"Работническата партия преживява това, което преживяват и други социалдемократически партии в Европа\", каза за ДПА политологът Йоханес Берг от Института за социални изследвания в Осло. \"Избирателите искат по-ясни послания, а не традиционното за социалдемократите послание за по-постепенни промени\". Другите Сред по-малките партии, които се представят добре в анкетите, е Партията на центъра, която набляга на регионалните въпроси, добави той. \"Зелените\" също имат добър резултат. Те искат Норвегия постепенно да ограничи своята петролна и газова индустрия и са против търсенето на петрол в морето край северните Лофотенски острови. Две центристки партии, които подкрепят правителството, също са против проучванията там. Стьоре изрази увереност, че партията му ще успее да си осигури подкрепа, и каза, че ако бъде избрана, предпочитаните ѝ партньори ще са Партията на центъра и Социалистическата лява партия. Трите партии бяха в коалиция от 2005 до 2013 г. \"Зелените\", които Стьоре изключи като евентуален коалиционен партньор, може обаче да се окажат в ролята на балансьор. Лидерът на \"Зелените\" Расмус Хансон каза преди няколко дни, че партията му може да подкрепи бюджет, който според нея \"не е толкова вреден за климата\", давайки сигнал, че има поле за маневриране. Населението на Норвегия е 5.2 милиона, избирателите са 3.8 милиона.", "date": "2017.09.11", "title": "\"Норвежката Ангела Меркел\" ще се бори за втори мандат днес"}
{"url": "http://www.dnevnik.bg/sviat/2017/09/11/3038580_evrodeputatite_glasuvat_za_bezplaten_internet_na_nad/", "text": "Тази седмица евродепутатите ще обсъждат създаването на над 5000 зони с безплатен безжичен интернет на обществени места. Системата за идентифициране за всички тях трябва да бъде единна и е част от опитите за създаване на цифров съюз, съобщават от пресслужбата на парламента. Европейското финансиране за плана ще трябва да бъде разпределено на балансиран географски принцип на първите кандидати до изчерпването на средствата. Бюджетът на схемата  WiFi4EU  е 120 млн. евро за периода 2017 — 2019 г., а идеята е до 2020 г. броят на градовете и селата, участващи в схемата, да стигне между 6000 и 8000. \"Възможността всеки да се възползва от връзката означава, че не трябва да има значение къде живеете или какви са доходите ви. Ето защо днес предлагаме до 2020 г. да осигурим  безплатен достъп до безжичен интернет  на най-посещаваните обществени места във всяко село и всеки град в Европа\", каза в своята Реч за състоянието на Съюза председателят на Европейската комисия Жан-Клод Юнкер през 2016 г. Схемата  WiFi4EU  ще бъде достъпна за органи от публичния сектор — по принцип местни общини, библиотеки, здравни центрове и др. Чрез нея ще бъдат финансирани разходите за оборудване и инсталиране (точки за интернет достъп), а бенефициерът ще плаща за свързването (абонамент за интернет) и поддържането на оборудването в добро състояние за период от поне 3 години. Схемата WiFi4EU ще бъде реализирана чрез опростени и небюрократични процедури, като онлайн заявления, плащания с ваучери и облекчени изисквания за мониторинг. Подборът на проектите ще става по реда на тяхното постъпване. Организаторите на проекти, кандидатстващи по схемата, трябва да предлагат да се оборудват места, в които не съществува публично или частно предлагане на точки за безплатен достъп до Wi-Fi с подобни характеристики. Очаква се първата покана за проекти да бъде отправена към края на 2017 г. или в началото на 2018 г.", "date": "2017.09.11", "title": "Евродепутатите гласуват за безплатен интернет на над 5000 места в Европа"}
{"url": "http://www.dnevnik.bg/photos/2017/09/11/3039327_fotogaleriia_dobre_che_e_mama_i_zagubih_dunarit_na/", "text": "Както всеки понеделник \"Дневник\" представя редакторският подбор е сред най-препоръчваните комикси от седмицата. Този е с автор shileto, а препоръчванията четири.", "date": "2017.09.11", "title": "Фотогалерия: Добре че е мама и загубих \"Дунарит\" на карти, и още от най-добрите комикси"}
{"url": "http://www.dnevnik.bg/sport/2017/09/11/3039401_rafael_nadal_produlji_vuzrajdaneto_si_s_16-ata_si/", "text": "Испанският тенисист Рафаел Надал продължи по пътя на възраждането си, като спечели 16-ата си титла от Големия шлем. Той победи с 6:3, 6:3, 6:4 Кевин Андерсън и триумфира в US Open. Водачът в световната ранглиста добави титлата към тази от \"Ролан Гарос\" по-рано през сезона и за първи път от 2013 г. успя да спечели двa турнира от Големия шлем в един сезон. Испанецът стъпи на върха в Ню Йорк за трети път след 2010 и 2013 г. \"Просто е невероятно какво се случи тази година. След няколко години, в които имах трудности, контузии и в които понякога не играех особено добре, сега от началото на сезона беше много, много емоционално\", каза Надал. Годината му започна с финал в Australian Open, до който достигна след драматичната петсетова победа срещу Григор Димитров, но тогава загуби от Роджър Федерер в спора за титлата. В Ню Йорк беше последният турнир от Големия шлем, в който Надал работеше с чичо си Тони. От началото на 2018 г. до него остава единствено Карлос Моя. \"Не мога да му благодаря достатъчно за всичко, което е направил за мен. Вероятно без него никога нямаше да играя тенис и е прекрасно, че имах човек като него, който да ме води през цялото време\", заяви шампионът. Андерсън вложи голямо сърце и желание, бори се до последно, но това не беше достатъчно срещу Надал. Испанецът нито веднъж в мача не се оказа притеснен от южноафриканеца. Водачът в световната ранглиста имаше нужда от 2.30 часа, за да направи последната стъпка към върха. Андерсън, който стигна финала като 32-и в света, разчиташе много на сервиса си и направи десет аса. Въпреки това съперникът му се представи по-силно на начален удар и нито веднъж в мача не му се наложи да спасява точка за пробив. Надал записа 30 печеливши удара срещу 32 на Андерсън, ножноафриканецът направи много повече непредизвикани грешки - 40 срещу 11. След няколко пропуснати възможности Надал успя да пробие за 4:3 и след това пое пълен контрол върху първия сет, за да го приключи след още един пробив. Вторият сет вървеше с бързи сервис-геймове, но отново испанецът нанесе удар, като проби за 4:2. Той използва преднината си и поведе с 2:0 в мача. Испанецът направи решителната крачка към титлата с пробив още в първия гейм на третия сет. Последва нова серия от бързо спечелени сервис-геймове от двамата, без Надал да бъде поставен под напрежение. В десетия гейм той имаше две възможности да приключи мача и от втория опит спечели. С 16-те си титли от Големия шлем испанецът е втори в класацията и се доближи на три от рекордьора Федерер.", "date": "2017.09.11", "title": "Рафаел Надал продължи възраждането си с 16-ата си титла от Големия шлем"}
{"url": "http://www.dnevnik.bg/detski_dnevnik/2017/09/11/3031997_kak_suzdatelite_na_telerik_akademiia_uchat_decata_si/", "text": "С. Г.: На около 2-годишна възраст. Не съм догматичен по темата за \"екраните\" – дали ни харесва, или не, живеем в дигитален свят и трябва да учим децата си как да се справят с тази реалност. Според мен когато се използват за градивни и учебни цели, таблетите и телефоните са превръщат в мощно оръжие за учене и откриване на света. Например в моя случай гледането на детски филмчета на английски език помогна много голямата ми дъщеря да усвои езика практически без акцент. Под формата на учебни игри децата могат от много по-ранна възраст да придобият умения, които идваха значително по-късно, когато аз бях дете. Б. Я.: Когато дъщеря ми стана на 6 години. Аз също като Светозар смятам, че не можем да вървим срещу времето. Дигиталните технологии са неотменна част от живота ни. Липсата на досег с тях може да накара детето да се почувства аутсайдер, тъй като всички негови връстници вече използват телефони или таблети. Използвайки интереса на децата към технологиите, можем да ги използваме и като притегателно средство за обучение. Балансът се крие в канализирането на вниманието на децата към съдържание, което развива тяхното въображение, креативност и мислене, като \"направи си сам\" видео уроци или такива, които изграждат дадено умение. С. Г.: Не мисля, че възрастта е толкова важна, колкото начинът, по който децата използват дигиталните устройства. Ако родителят намира в това решение да ангажира детето си, за да не плаче или да си осигури спокойствие, то това е много неправилен подход. Но ако се селектират приложенията и съдържанието, които детето консумира през дигитални устройства, както и тяхното количество, интелектът му може да се развие драстично. Децата до 7- или 8-годишна възраст са естествено програмирани да учат изключително лесно. Впоследствие тази способност намалява. Не трябва да се изпуска този момент, за да се стимулира детето да учи по всякакъв начин, включително и чрез дигитални устройства. Б. Я.: Според мен моментът идва естествено, когато детето прояви любопитство към технологиите и реши да ги опознае като експериментира с тях. Не бива да се противопоставяме на този процес, а да го канализираме в правилната посока. Всички се учим непрекъснато. Затова смятам, че никога не е твърде късно едно дете или зрял човек да навлезе в света на дигиталните технологии. С. Г.: Все още не. На този етап изглежда се интересуват повече от креативния елемент, отколкото от точната, математическа част. Опитвали сме с програми за малки деца, но за момента не им е интересно. Б. Я.: Все още не. С. Г.: Засега не ползвам софтуер за родителски контрол, но планирам да го направя. Въпреки това не вярвам, че софтуерът е абсолютното решение. Най-добрият начин е да \"инсталирате софтуер\" в съзнанието на своето дете. С други думи, да му обясните кое е правилно и кое не, за да може до голяма степен то само да преценява. Ако това възпитание отсъства, нито един софтуер няма да помогне. Б. Я.: Обучението става постоянно чрез регулярни дискусии за интернет и наличното там съдържание, ползите и потенциалните вреди от него. От гледна точка на технологично решение за родителски контрол, използвам Amazon Kindle Fire, тъй като неговият софтуер е подходящ за деца и позволява цялостен контрол върху преживяването, съдържанието и прекараното на устройството време. С. Г.: Аз като родител наблягам на обикновените човешки ценности. Защото това ни отличава от роботите - емоцията, съпричастността, която може да се стимулира, тренира и е важно да се поощрява от ранна детска възраст. Защото когато човек помага на другите, а не е егоистично настроен, той е по-успешен.  Б. Я.: Заради посоката на неминуемото дигитализиране дълго време смятах, че трябва да държа детето си настрана от новите технологии, защото те ще му се случат така или иначе. По-голямата част от живота му ще е обвързана с технологии – роботи, изкуствен интелект и може би летящи коли. Това, което ме накара да променя позицията си, е осъзнаването, че точно с боравенето с технологиите идва възможността децата да се запознаят с нови реалности от живота - един нов канал, който не може да бъде заместен. Б. Я.: Децата идват с голямо желание и ентусиазъм да учат тук. И получават възможност да минат на следващите нива. Имат и голямо желание, защото техни преподаватели са по-големите деца. Голяма част от тях са вдъхновени да бъдат и те учители след време. А най-добрият начин да учиш, е като споделяш знанието. Вярвам, че първият випуск първокласници ще продължи и ще бъде създаден този мост.  С. Г.: При детските инициативи няма самоцел да се подготвят стриктно и задължително програмисти, а целта ни е да се събуди наново любовта към ученето. Ученето и ходенето на училище. Защото като говорим за професиите на бъдещето, е сигурно едно: детето трябва да се учи супер бързо и супер много. В противен случай и ако гледа само риалити шоу по телевизията, ще бъде роботизирано, т.е. роботите ще му вземат професията. Това вече се случва с плашещи темпове. Това, на което можем да научим децата, е не да стават програмисти, защото в бъдеще време те може и да не са нужни, а да искат да учат.  И ако дигиталните технологии се учат покрай игрите, децата се учат и на много други неща: да работят в екип, да се справят заедно, да решават комплексни задачи.  Б. Я.: Ключови за мен са три неща: любопитството, креативността и средата. Важно е да научим децата да бъдат любопитни, да се самоподготвят, да търсят информация. Как можем да стимулираме любопитството им? Например с игри и роботика - създаването на нещо физическо. Има и една друга сфера: роботиката, създаването на нещо физически. За да не си роботизиран, ключово е да се стимулира креативността. Защото един робот не може да смени скоро креативния компонент - способността да разсъждава и търси. Важно е на децата се предостави правилната среда, да бъдат стимулирани да експериментират, да им бъде позволено да грешат. Б. Я.: Според мен реалността в дигиталните технологии е изключително динамична, за да може да очакваме комплексната структура в сферата на образованието и тя да е винаги огледало, адаптирана и следяща нуждите на бизнеса. Няма как да стане скоро. Но има един фундаментален сет от познания, похвати и принципи, върху които може да се акцентира в образователния процес в училищата. Например един програмен език се базира на математика, на логика, на причинно-следствени връзки. Ако основното образование акцентира върху тези фундаментални принципи, които са приложими в дигиталните технологии, организация като нашата ще може да направи адаптации върху тази основа. И тогава мостът между учене и професионална реализация става много по-кратък, по-тематичен и актуален. За мен това е най-добрата симбиоза и най-добре би било образователните институции да се отворят за създаването на този фундамент. Където е необходимо, ние ще помагаме.", "date": "2017.09.11", "title": "Как създателите на \"Телерик Академия\" учат децата си на новите технологии"}
{"url": "http://www.dnevnik.bg/video/2017/09/11/3038685_video_curkvata_v_berende_otvutre/", "text": "Репортаж  и  фоторепортаж  от мястото четете в линковете.", "date": "2017.09.11", "title": "Видео: Църквата в Беренде отвътре"}
{"url": "http://www.dnevnik.bg/bulgaria/2017/09/11/3039403_nad_3_hil_deca_vse_oshte_jiveiat_v_domove_bez/", "text": "Продължава затварянето на домовете за изоставени деца. В тях в момента има малко под 3 хил. деца, съобщи в сутрешния блок на БиТиВи Зорница Русинова, зам.-министър на труда и социалната политика. През 2010 г. в тези места е имало над 7 хил. деца. Все още действащи са общо 38 домове. Целта на инициативата, започнала преди няколко години, е децата да живеят при условия, близки до обичайната семейна среда. Те се настаняват в защитени жилища. Русинова допълни, че в допълнение на това се предвижда с европейски средства да се подпомогнат проекти на неправителствени организации, които подпомагат деца без родителска грижа да се реализират след завършване на училище. Данните на министерството показват, че в момента над 60% от тях остават трайно безработни и са с много ниска квалификация. Ще бъдат финансирани проекти за допълнителна квалификация на такива деца - като например изучаване на чужди езици, предвижда се и отпускането на стипендии за такива, които искат да продължат образованието си.", "date": "2017.09.11", "title": "Над 3 хил. деца все още живеят в домове без родителска грижа"}
{"url": "http://www.dnevnik.bg/razvlechenie/2017/09/11/3039422_kritik_na_trump_e_novata_mis_sasht/", "text": "Двадесет и три годишната Кара Мунд, която е Мис Северна Дакота и която критикува американския президент Доналд Тръмп за намерението му да изтегли страната от Парижкото споразумение за климата, спечели титлата Мис САЩ, предаде Асошиейтед прес. Състезанието се състоя вчера вечерта в курортния Атлантик сити в щата Ню Джърси. Претендентките бяха 51. Победителката живее в град Бисмарк в Северна Дакота. В интервю преди финала тя определи решението на Тръмп за климатичното споразумение като погрешно и каза, че има доказателства, че климатът се променя и че САЩ трябва да са на масата на преговорите по климатичните въпроси. Кара Мунд сподели също, че целта й е да бъде първата жена, избрана за губернатор на Северна Дакота. Тя заяви, че иска да има повече жени на всички нива в правителството. Подгласнички на красавицата бяха Мис Мисури Дженифър Дейвис, Мис Ню Джърси - Кейтлин Шофел, Мис Окръг Колумбия Бриана Кинси и Мис Тексас Маргана Ууд. Мис Флорида Сара Чжън отправи послание за солидарност към жителите на щата си, ударен от урагана вчера. Мис Тексас Маргана Ууд пък благодари на родния си град Хюстън, излъчил я на финала на конкурса. Градът беше наводнен от урагана Харви и Маргана Ууд изрази солидарност с пострадалите.", "date": "2017.09.11", "title": "Критик на Тръмп е новата Мис САЩ"}
{"url": "http://www.dnevnik.bg/na_put/2017/09/11/3038892_deset_fakta_za_vakanciiata_potvurdeni_ot_uchenite/", "text": "Началото на септември е чудесно време за удължаване на лятната ваканция или за планиране на зимната. Ето 10 факта, установени от учените, които подпомагат доброто прекаране по време на отпуската, подбрани от сайта  www.203challenges.com . 1.  Да летиш на изток е по-изморително , отколкото на запад. Според учените биологичният часовник \"се завърта\" не за 24 ч, а с около 30 мин по-дълго. Затова за пътниците е по-лесно да удължават деня си като летят на запад, отколкото да го скъсяват, придвижвайки се в обратната посока. Учените твърдят, че ако се пресекат три часови зони в западна посока, възстановяването ще отнеме четири дни. При пътуване на изток на същото разстояние възстановяването ще отнеме повече. Колкото е по-дълго пътуването,толкова по-значителна е разликата. 2. Човешкият мозък е създаден така, че да запомня най-силно новостите. Така че, ако искате да ви останат ярки спомени от отпуската, планирайте в средата й рязка промяна. Например, след като сте се излежавали на плажа няколко дни, излезте с лодка в морето или си направете излет в планината. 3. Когато човек се запознава с нови хора, обикновено забравя имената им веднага след като са се представили. И то не е защото е невъзпитан или глупав, а защото е съсредоточен върху това самият той да направи добро впечатление. Съветът на психолозите е - веднага щом чуете името, повторете го с учтив въпрос. Например, Иване, за пръв път ли си тук? 4. По-добре похарчени са парите за преживявания, отколкото за стоки. Причината е, че човек известно време предвкусва събитието, самото то е кратко и разтърсващо, след което чрез спомена се преживява отново и отново. При покупката на стока всичко е далеч по-сбито. 5. Коя е най-добрата част от пътуването? Пътешествениците със сигурност знаят отговора - планирането и подготовката. Проучване от 2010 г. показва, че самата отпуска не прави човек по-щастлив. Участници в него, които са оценили пътуването си като \"стресиращо\" и \"неутрално\", са показали същите нива на щастие, както и колегите им в офиса. Затова нека планирането започне сега! 6. Нудистите в по-голяма степен са доволни от тялото си, а и от живота си като цяло, независимо дали околните ги възприемат като по-привлекателни или успешни. Ето още един извор на щастие. 7. Ако човек има желание да скочи с парашут или да се катери по стръмни скали, но не му достига смелост, съветът е да се среща по-често с хора, за които това е обичайно занимание. Екстремността е заразна. 8. Съществуват изследвания, според които има \"щастливи\" езици, съдържащи най-голям брой положителни думи. Най-щастлив бил испанският, следван от португалския, английския, индонезийския и френския. 9. Работата по време на отпуската носи повече вреди, отколкото изглежда. Скорошно проучване показа, че преглеждането на имейлите на плажа заличава част от спомените за ваканцията. 10. Има връзка между характера на човека и начина, по който би искал да прекара почивката си. Интровертите предпочитали планината, а екстроветрите - плажа.", "date": "2017.09.11", "title": "Десет факта за ваканцията, потвърдени от учените"}
{"url": "http://www.dnevnik.bg/bulgaria/2017/09/11/3039440_otvlecheniiat_adrian_zlatkov_e_pusnat_den_sled_kato/", "text": "Отвлеченият  Адриан Златков е бил освободен ден  след като баща му е платил откуп. Това се разбра от разказ на самия баща пред репортери пред дома му. Той отказа да съобщи размера на откупа, но посочи, че става дума за сериозна за семейството му сума. Тони Златков не даде повече детайли по предаването на парите. Похитителите са общували с него с есемеси като са се свързали два дни след отвличането. По думите му върху сина му не е упражнявано насилие, но той се е прибрал дезориентиран и много изтощен. Похитителите вчера са го изоставили по трасето между Самоков и София, на около 20 км преди Панчарево. Преминаващи с автомобил хора са го докарали до бензиностанция в Горубляне, откъдето той се е обадил на родителите си да го приберат. Бащата отново каза, че няма врагове и не вярва отвличането да е свързано с неговия бизнес - автокъща. Той обясни, че семейството никога не е ползвало охрана. Не каза дали смята след случилото се да ползва или да отиде със семейството си да живее в чужбина. Не търся възмездие, искаме да си върнем спокойствието и нашия живот, обяви бащата на отвлечения. Той потвърди, че преди няколко дни е търсил контакт с бизнесмена Киро Киров, който преди години също бе отвлечен. Четиресет минути преди срещата бащата я е отменил, разказа Киров тази сутрин пред Нова телевизия. Златков обясни, че това се наложило, защото изникнала друга спешна среща, но целта му била да поговори с Киров за неговото отвличане, за да бъде по-наясно със случващото се. Златков бе отвлечен на 30 август . Колата му бе открита на пътя за село Герман.", "date": "2017.09.11", "title": "Отвлеченият Адриан Златков е пуснат ден след като баща му е платил откуп"}
{"url": "http://www.dnevnik.bg/sport/2017/09/11/3039439_fotogaleriia_rafael_nadal_i_tenis_fiestata_mu_v_nju/", "text": "Водачът в световната ранглиста  . Във финала той победи уверено южноафриканеца Кевин Андерсън.", "date": "2017.09.11", "title": "Фотогалерия: Рафаел Надал и тенис фиестата му в Ню Йорк"}
{"url": "http://www.dnevnik.bg/biznes/2017/09/11/3039434_stroitelniiat_ministur_ochakva_da_ima_dunav_most-3_v/", "text": "Министърът на регионалното развитие и благоустройството Николай Нанков смята, че трети мост над Дунав ще има в обозримо бъдеще. Това коментира той в сутрешния блок на Нова телевизия. \"Дунав мост\" 3 ще стане в обозримо бъдеще. На 3 октомври имаме съвместно заседание на двете правителства и тогава ще обсъдим детайлите на бъдещия проект. Трети мост е необходим\", каза Нанков. \"Говорим за нов мост, за изцяло ново съоръжение. Било с изграждане с бюджетни средства от българска и румънска страна, било на база на концесия, ако бъде намерен инвеститор\", обясни той. Министърът посочи, че според ангажиментите, които правителството има към обществото и сроковете, с които работи, през 2025 година автомагистрала \"Хемус\" трябва да бъде изцяло завършена с още 250 км от София до Варна. \"Започнахме 9-те км от Ябланица до Тетевен, в момента проектираме, за да сме готови до края на годината, за още 50 км до разклона Ловеч- Плевен\", уточни Николай Нанков. \"От Варна имаме нови 16 км, за които мина обществената поръчка. Имаме готов проект и е избран изпълнител. В момента изборът на изпълнител се обжалва, но в рамките на няколко месеца ще стартираме и с тези 16 км в посока Шумен и Търговище\", обясни регионалният министър. \"Обозримо в рамките на мандата 75-100 км новоизградена \"Хемус\" са реални\", заяви Николай Нанков. \"Останалите участъци в известна степен ще бъдат в проектна готовност. Ще бъдат проектирани или ще се строят\", каза още той.", "date": "2017.09.11", "title": "Строителният министър очаква да има Дунав мост-3 в обозримо бъдеще"}
{"url": "http://www.dnevnik.bg/bulgaria/2017/09/11/3039444_dnevnikut_na_boian_petrov_aklimatizaciiata_zavurshi/", "text": "След почти седмица изчакване на подходящ прозорец, прогнозата най-сетне показва, че до няколко дни времето ще ни позволи да атакуваме Даулагири за първи път през този сезон. Преминахме през неспирни дъждове, мъгли и облаци, но след 7 септември над нас се установи ясно време с много силен вятър, който и в момента се вихри около върховия купол. Ветровете се очаква да утихнат след 3 дни, така че когато сме над 7000 да бъдат под 60 км/ч. За да не се отпускам, всяка сутрин докато изчаквахме, се изкачвах високо над базовия лагер и слизах обратно за обяд. Събирах дребни животни, снимах растения и детайли от маршрута, който ни предстои. Най се радвахме обаче на снимките от фотокапаните, които работеха денонощно на две места в лагера. Те запечатваха животни, които подозирах, че се мотаят около лагера, но нямах преки доказателства. Оказа се, че всяка нощ около палатките обикалят две белки (същия вид, както и в България), които си похапват от остатъците от храната ни. В последните дни дойдоха и всички съседи, които очаквахме. Лагерът стана малко по-шарен, а езиците се разнообразиха достатъчно, че всеки да си намери нещо по-близко. Силният вятър във височина вероятно е отвял пресния сняг и над 7000 метра очаквам твърд фирн и син лед. Ако всичко върви по план, с испанците ще атакуваме първи някъде около 15 септември.", "date": "2017.09.11", "title": "Дневникът на Боян Петров: Аклиматизацията завърши, тръгваме в атака"}
{"url": "http://www.dnevnik.bg/bulgaria/2017/09/11/3039462_bulgarin_e_arestuvan_v_belgiia_zaradi_trafik_na/", "text": "Българин на 33 години, шофьор на камион, е задържан в Белгия с обвинение за превоз на мигранти, съобщиха местни медии, цитирани от БТА. Съдът в Брюж ще прецени утре дали българският гражданин да бъде лишен от свобода с постоянна мярка. Миналата седмица камионът му е бил проверен при опит да бъде натоварен на ферибот към Великобритания през белгийското пристанище Зеебрюхе. Белгийските власти възприемат българина като каналджия, защото в камиона му са били намерени седем мигранти от Ирак. В информацията не се уточнява съдбата на незаконните мигранти - две семейства с общо три деца на възраст между 2 и 6 години.", "date": "2017.09.11", "title": "Българин е арестуван в Белгия заради трафик на мигранти"}
{"url": "http://www.dnevnik.bg/sviat/2017/09/11/3039466_niskata_aktivnost_na_mestnite_izbori_v_rusiia_moje_da/", "text": "Руските местни избори не предизвикаха голям интерес сред електората и очаквано на тях спечели партията на властта - \"Единна Русия\". Избрани са вече губернатори в 16 региона, шест регионални парламента, голям брой общински органи. \"Основен резултат от изборите бе рекордно ниската активност. Но това не попречи да победят кандидатите на властта\", констатира \"Ведомости\", цитиран от Би Би Си. В някои субекти на федерацията активността не бе много ниска, но те са по-скоро изключение, коментира \"Независимая газета\". Тази толкова \"мизерна\" избирателна активност може зле да повлияе на предстоящите напролет  президентски избори в Русия , допуска вестникът. \"Ако и там не се получи никаква интрига, ще дойдат по-малко избиратели, отколкото се полага по традиция - 65-70 на сто\", предрича той. Това няма да лиши победителя в президентския вот от формална легитимност, но ще е сериозен удар по моралния компонент на тази формална легитимност, пише \"Независимая газета\". Победата на повечето кандидати от \"Единна Русия\" в местните избори бе неизбежна поради липсата на силни конкуренти от опозицията, пише \"Комерсант\". Изданието добавя: \"Губернаторите, спечелили със смазващо мнозинство, предстои да докажат авторитета си на място, като постигнат през 2018 г. същите резултати за основния кандидат-президент\"./ БТА", "date": "2017.09.11", "title": "Ниската активност на местните избори в Русия може да е лош знак за президентския вот"}
{"url": "http://www.dnevnik.bg/sport/2017/09/11/3039474_mugurusa_i_nadal_donesoha_istorichesko_postijenie_za/", "text": "Гарбине Мугуруса и Рафаел Надал осигуриха историческо постижение за испанския тенис. Двамата се оказаха на върха в световните ранглисти - съответно на WTA и ATP, по едно и също време. До момента само САЩ и Германия са имали подобен успех. Надал беше начело и се утвърди на върха с  16-ата си титла от Големия шлем . Той триумфира в US Open, като във финала победи Кевин Андерсън. Тройката се допълва от Роджър Федерер, който се изкачи на второто място, и Анди Мъри. В челната десетка има още един испанец - Пабло Кареньо Буста. Българският тенисист Григор Димитров остава девети. Той  отпадна още във втория кръг на US Open след загуба от Андрей Рубльов . Андерсън направи скок със 17 места и вече е 15-и. \"Това е сбъдната мечта. Нещо, което винаги съм искала от малка. Винаги, когато духах свещите, всеки път, когато си представях нещо\", заяви Мугуруса във видеообръщение преди дни. Шампионката от \"Уимбълдън\" зае първото място, на което досега беше Каролина Плишкова. Втора е Симона Халеп, следвана от Елена Свитолина и Плишкова. Цветана Пиронкова остава първа сред българките, като е 156-а, а  Виктория Томова  е с две места зад нея.", "date": "2017.09.11", "title": "Мугуруса и Надал донесоха историческо постижение за Испания, Григор Димитров остава девети"}
{"url": "http://www.dnevnik.bg/bulgaria/2017/09/11/3039463_izslushvaneto_za_predsedatel_na_vurhovniia/", "text": "За да има избран кандидат, той трябва да получи 17 гласа от 25 членния орган. Процедурата завършва с указ на президента Румен Радев, който трябва да одобри или върне процедурата. \"Вето\" той може да наложи само веднъж. Ако това се случи, процедурата се връща отново в съдебния съвет. Президентът няма право да връща втори път изборът. ВАС е ключова съдебна инстанция, която контролира всички актове на изпълнителната власт. Мандатът на председателя е седем годишен. Настоящият председател Георги Колев беше избран през 2010 година и мандатът му изтича през ноември. Европейската комисия отбеляза в последния си годишен доклад, че ще следи избора за наследник на Георги Колев и го определи като изключително важен. Прозрачното провеждане на избора беше посочено като условие за отпадане на наблюдението. Може да проследите изслушването на живо. . Дебатите са закрити, предстои гласуване. Чолаков беше подкрепен с 20 гласа, Янкулова получи пет гласа . Думата взе Юлиана Колева (преди да влезе във ВСС тя беше депутат от ГЕРБ, работела е и в Районния съд в Сливен, където е бил и Чолаков). Според нея той е многопланова личност. Според нея за първи път ВСС има възможност да се съобразим с категоричността, демонстрирана от пленума на ВАС, с която те са подкрепили Чолаков. \"Всичките тези съдии са демонстрирали доверие към някого, това заслужава адмирации. Едва ли толкова много съдии, които са върховни, с дълъг стаж, са направили грешен избор или им е било безразлично кой ще им бъде председател. Искам да добавя и деветте становища, изпратени в подкрепа на Чолаков\", заяви Колева. \"Вероятно много от вас ще погледнат на моето изказване като на част от кампанията в полза на Георги Чолаков. В голяма част от професионалния ми живот сме били колеги и съм била свидетел на неговото кадрово развитие. Чувствам се длъжна да споделя моите впечатления. Няма да разграничавам кандидатите на добър и на не толкова добър. Ще ги разгранича по професионални качества\", заяви Колева.  Калпакчиев смята, че няма яснота дали има нарушение или не във връзка с информацията от имотния регистър и други публично достъпни данни за Чолаков. Прекъсно го Даниела Костова, че това са публикации, но той й репликира, че става въпрос за регистри. Калпакчиев призова да се гласува за Янкулова.  Думата взе Калин Калпакчиев, който също изрази, че ще подкрепи Янкулова. От залата излязоха настоящият председател на ВАС Георги Колев и главният прокурор Сотир Цацаров. Човек, който показа характер и се представи достойно. Човек, който заяви, че съдебната независимост е състояние на духа. Напомни ни го със своята концепция, поведение и представяне, че е способен да поддържа именно това необходимо състояние на духа\", така Лозан Панов обрисува кандидатът, който ще подкрепи и обяви, че това ще е Соня Янкулова.  За първи път думата взе председателят на  Върховния касационен съд Лозан Панов.  \"Защото нямаше кампания на ВСС, която да посочи колко е важен този избор. Нямаше кампания, която да вкара двамата кандидати в сблъсък. Да има кампания, която да отличи един от кандидатите\", заяви Панов. По думите му фактът, че изборът се провежда 22 дни преди края на мандата на този съдебен съвет, когато всеки гледа към изхода от този съвет. \"Няма как да останат съмнения, че самият избор може да бъде повлиян от договорки и други обещания\", заяви Панов. Чу се, че главният прокурор Сотир Цацаров, който стои до него му репликира, но не и на микрофона. Ако не осигури такъв микроклимат, би се провалил и с останалите си задачи. Ако върховните съдии не работят ефективно, няма как да се осъществят и останалите цели на административното правораздаване. Това, което е показал до момента (бел.ред. Чолаков) както към съдиите и към администрацията, освен задълбочено познаване на проблемите в административното право, го прави най-добрият кандидат. Няма как повече от половината от колегите да го подкрепят, ако имаха различна оценка, Това са върховни съдии, те много трудно биха били манипулирани. Те имат свое становище и го отстояват\", заяви още Георги Колев.  Думата взе и настоящият председател на ВАС, който вече е заявявал подкрепата си за Георги Чолаков. \"Безспорно двама професионалисти, съдия Янкулова изключително ерудиран човек, съдия в истинския смисъл на думата, нищо лошо не може да се каже за нея. Съдия Чолаков също е изключителен професионалист и няма съдия, който да го отрече. Задачите на следващия председател, според моето виждане, е да осигури тази среда, която да осигурява ефективността на работата. Председателят на ВАС е длъжен да осигури такъв микроклимат, който да осигури на съдиите да изпитват удоволстви от работата, която вършат\", заяви Колев. Според него с тази задача по-добре ще се справи Чолаков. Юлия Ковачева, която е сред вносителите на номинацията на Янкулова, обяви пред съвета, че ще гласува за нея. \"Ясно е че съдиите от ВАС са изправени през сериозни предизвикателства и проблеми, мерки за които бяха представени и от двамата кандидати\", заяви Ковачева. \"Отговорите, които съдия Янкулова дава и пред изслушването пред съдиите от ВАС, показват, че пред нас е съдия, който познава ситуацията в съда, който на базата на натрупаните професионални, лични умения и знания, отговоря убедително. Тя проявява качествата на лидер, който би съумял да изслуша мнението на колегите си, който е толерантен към съдии и за който съдийската независимост е на първо място\", заяви още Ковачева. Последователното изкачвне в съдебната йерархията, качествата да се организира и управлява един съд, са все критерии, по които да се оценяват индивидуалните способности на всеки кандидат, смята още Ковачева. \"За мен отговорите, които съдия Янкулова даде на многото поставени въпроси бях убедителни, решенията, които предлага са изпълними и практиките, които предлага, считам ще допринесат за положителното развитие на съда и за издигане на авторитета на съда\".  Янкулова подкрепя идеята да има външен одит на работата на съдилищата. Според нея актове, които са свързани с изпълнение на правосъдната функция на ВАС, трябва да бъдат публикувани, а не вътрешноорганизационните Интересува ме не на кого е дете, а колко е професионалист. Въпросът е дали отговоря на професиоанлните критерии\", отговори Янкулова на Калпакчиев, който попита дали роднини на магистрати може да са съдебни помощници. \"Ние не можем да избегнем коментари на актове от страна на други власти. Логично е да очакваме от страната по делото някакъв коментар. Това, което не приемам, е личностната нападка към съдията по даден съдебен акт. Утре този същият съдия ще постанови акт, който конкретният орган удовлетворява. Да правим разлика между коментара на съдебното решение и личните нападки. В това виждам ролята на председател на ВАС и на ВСС\", заяви кандидатът. За проекта за АПК, Янкулова заяви, че промяната не се е случила след задълбочен и широк сред правните среди дебат. \"Проектът е продиктуван от две добри намерения – електронното правосъдие и намаляването на натовареността, но начините за решаването на тези два основни проблема, биха могли да бъдат подобрени. \"Имам притеснения за правото на защита на гражданите, за закритите касационни производство\", заяви кандидатът в отговор на въпрос на Галя Карагьозова. \"Съдебният помощник не е това, което сме си представяли, че трябва да бъде\", заяви Янкулова. Според нея трябва да има допълнителни изисквания за съдебните помощници.  Цацаров попита Янкулова за позицията й за мястото на прокуратурата - в съдебната или изпълнителната власт. \"Разбирам защо задавате този въпрос. Аз имам различно усещане. Ние говорим за мястото, като че ли мястото е функцията, мястото е отчетността, мястото е качеството. Ако вземем една ябълка и я преместим, тя няма да стане круша. Въпросът е как ние работим. Този въпрос се отнася точно колкото за прокуратурата, така и за съда. За мен този въпрос не стои\"  Магдалена Лазаров попита Янкулова как като председател би повишила авторитета на ВАС. \"Не знам дали ще успея да повиша авторитета, но ще пробвам. Един от начините е чрез подобряване на качеството на правораздаването. Доверие има, когато хората виждат качествена работа. Ние имаме една изключителна бързина на постановяване на съдебните актове, но не можем да ги разгледаме в разумен срок. Това е другото, заради което бих работила и затова съм наблегнала на начините на балансиране на правосъдната функция\", заяви Янкулова. Ако трябва да направи кратък портрет на тези, които би предложила за свои заместници, Янкулова заяви, че те трябва да са добри професионалисти, но и да поддържат добра атмосфера в отделението.  Янкулова приключи. Следват въпроси от организации и от членове на съдебния съвет Тълкувателните решения не са правосъдна дейност. Ние даваме тълкуване на правото, извън фактите. На въпроса във връзка с медиацията, Янкулова, която е застъпила тази тема в концепцията си, заяви, че медиацията във фазата на съдебното производство не може да има. Може да се говори за медиация във фазата на административното производство. Попитана за ролята на председателя на ВАС в съдебния съвет, Янкулова заяви, че тя трябва да бъде като на всеки член на съдебния съвет. \"Най-важното нещо като задача и на съдебния съвет е създаването на среда, която гарантира независимостта\". По думите на Янкулова, България е на четвърто място по брой съдии на глава от населението. \"Можем да станем и първи\", коментира Янкулова и попита риторично - но нужно ли е, разумно ли е. Тя коментира нееднаквата натовареност на административните съдии. Не посочи идеи за законодателни промени, но допълни, че е готова да отговаря на въпроси по такива идеи. Заяви и, че осъзнава неголямата роля на председателя на ВАС и ВСС, защото законодателните промени са работа на депутатите. Според нея обаче нееднаквата натовареност води до нееднаква съдебна практика. Обясни и защо - притиснати от процесуалните срокове и големия брой дела, високонатоварените съдии нямат възможност да проверят съдебната практика по конкретния казус, правната наука, както и не могат задълбочено да изследват проблема или да обсъдят възникнали правни въпроси. Ролята на председателя е анализ на съдебната практика, както и тази на европейския съд и съда по правата на човека, обсъждане на спорни правни въпроси и конкретни и адекватни обучения на магистратите. Честите смени в законодателството, непълно или неточно изразения замисъл в законите и несинхронизирането им с европейското право са сериозно предизвикателство пред съдиите във ВАС. Ролята на председателя е на трансмисия между волята на законодателя и становищата на съдиите, обясни Янкулова. Според нея е важна е работата му по мотивиране на съдиите и по непрекъснато повишаване на квалификацията им.  Трябва да бъде осигурена ресурсната обезпеченост. Изрично искам да споделя и приоритет за електронното правосъдие. То няма алтернатива. \"За мен основен принцип е че председателят е пръв между равни. Знам, че съдийското самоуправление не се случи, че не е панацея за всички въпроси и проблеми за съда и неговото утвърждаване няма да бъде лесно. Но то съществува като законов принцип. Председателят на съда трябва да правораздава, за да има ежедневна информация за работата на съда и проблемите на съдиите и съдебните служители\", заяви Янкулова. Основно средство е осигуряване на среда, в която независимостта на съдиите и на съда е гарантирана. Извеждам това като основно средство, защото за мен съдийската независимост не е право или привилигегия, а е гаранция за всеки, че неговото дело ще бъде разгледано справедливо и с оглед закона. Институционалната независимост е символ на правовата държава. Всеки опит за нарушаване на институционалната независимост, е практически опит за нарушаване на правовата държава. Съдийската независимост е състояние на духа. Българските съдии, и в частност съдиите от ВАС, не сме успелил а създадем в обществото увереност за нашата съдийска независимост\", заяви пред ВСС Янкулова. Според нея гаранцията за вътрешната независимост на съдията е и възможността за кариерно израстване. . Номинацията на Янкулова беше издигната от трима членове на съвета - Галя Карагьозова, Соня Найденова и Юлия Ковачева. Янкулова също беше издигната от съдиите във върховната инстанция, но според приетите правила, за кандидат на ВАС се считаше този, който е получил 50 +1 от гласовете на общото събрание. Янкулова, беше получила 22 гласа от общо 79, и не беше предложена за гласуване от съвета. Номинирането ѝ все пак означаваше, че сред съдиите от върховния съд има съпротива срещу  опита на Колев да наложи следващия председател . Номинацията й пред съдебния съвет представи Галя Карагьозова. Тя подчерта, че Янкулова е преминала през всички етапи при израстването в кариерата й. \"Искам да подчертая, че жизрастването й е справедливо и обосновано единствено на професионални качества\".  И етичната комисия представи становището си за Янкулова, според което тя притежава нравствените качества и спазва етичните правила на кодекс Отново първи е докладът на комисията по атестиране. Соня Янкулова е завършила право в Юридическия факултет на Софийския университет \"Св. Климент Охридски\". Тя е съдия във Върховния административен съд, като преди това е преминала през всички етапи в системата - районен, окръжен и върховен съд. През 2001 г. става заместник-министър на отбраната, била и заместник-министър на вътрешните работи. Във ВАС наблюдаваданъчни дела, дела по Закона за защита на конкуренцията, лицензии, спорове по решения на Висшия съдебен съвет и др. Чолаков се обяви за ясни правила за командироване на магистрати, които трябва да се въведат след обсъждане. Даде пример по какъв начин може да се извършва командироването - да се съобщава на административните съдилища, че има нужда от командироване в конкретно отделение и магистратите да кандидатстват за позицията, а отделението да избира между тях. Според него трябва да бъде недопустимо родници на съдии да бъдат съдебни помощници. Попитан от Соня Найденова дали ще остане на работа във ВАС, ако не бъде избран, Чолаков заяви, че работи с желание и независимо от изхода от процедурата, ще остане на работа в съда. Калин Калпакчиев попита Чолаков за публикациите в медиите от миналата седмица, според които той е сключвал договори за цесия, които впоследствие са били обезпечени с договорна ипотека. Калпакчиев попита защо не е декларирал сделките. \"Встъпвайки като съдия във ВАС, аз съм ги декларирал. Към този момент аз съм сключил тези дговори, не съм нарушил нито морална, или законова норма. Не съм ги декларирал като вземания, защото не са парични вземания. Те са задължение при настъпване на падеж, евентуално да получа собственост на имот\", заяви още Чолаков. Във връзка с публикация в сайта \"Бивол\", че Чолаков не се е отвел по дело за уволнение на Чавдар Божурски, дисциплинарно уволнен, който е бил шеф на брат му. Чолаков е бил в петчленния състав на съда, който връща Божурски на работа.\"Тогава брат ми не е работил в ОДМВР, а като инспектор в затвора в Сливен. Считам, че не съм имал никакви основания да се отведа от разглеждане на делото. Познавам този човек като директор на ОДМВР, но няма зависимост между него и мои близки\", отговори Чолаков.  Соня Найденова попита Чолаков дали подкрепя идеята да има одит и на съдилищата в България, подобно на този, който беше направен и за държавното обвинение. Кандидатът се обяви категорично \"за\" такава инспекция. Юлия Ковачева допълни въпроса за предлаганите изменения в АПК с констатацията, че становище на ВАС по тях няма. Чолаков отговори, че въпросът не е относим към него към настоящия момент. Обясни, че в подготовката на проекта е участвал зам.-председателя на съда и двама председатели на отделения като той не спомена имената им. \"Никой от нас не знаеше какво ни се готви\", допълни кандидатът за ръководния пост в ключовия съд. Той и колегите му са разбрали за проекта след като е минал на първо четене през правна комисия и зала. Според него част от предложенията ще забавят административния процес. Намеси се и Георги Колев, който каза, че становище на съда няма, защото не било искано официално. Участвалите в обсдъждането не били определени от него \"по никакъв начин\". По думите му много колеги имали критични забележки по проекта и той щял да направи всичко възможно те да участват в обсъждането, ако бъдат поканени. Чолаков предлага и промени и в работата на съдебните помощници и да се прави качествен подбор \"на входа\" преди влизането им в съда. \"Например с тестове и казуси и допълнителни въпроси, за да може в съда да влизат хора с достатъчна теоретична подготовка\", заяви кандидатът. Той смята, че може да има и съдии наставници, които да работят с помощниците, ако те имат проблеми с работата сипроверка във всяко едно отделение как са разпределени конкретни дела. Галя Карагьозова попита Чолаков за мнение за проекта за нов Административно процесуален кодекс. Той разкритикува част от текстовете. Това е първото такова голямо изменение в нашия основен процесуален кодекс. Влезе на тъмно за обсъждане в Народното събрание, без обществено обсъждане. Проблемът са държавните такси. Те са промени без финансова обосновка, защо трябва се увеличават и то до такъв размер. Административното правораздаване има основна функция за защити гражданите от администрацията, с увеличаване на таксите, се ограничава достъпа им до правосъдие. Не е ок, че касационната жалба трябва да се подпише от адвокат\", заяви Чолаков. Той е смутен и от текстовете за начина за призоваване. Юлия Ковачева, която е един от членовете на съвета, издигнала другия кандидат Соня Янкулова, попита Чолаков за формирането на петчленните състави, за които няма изрични правила за избор на втория и третия член и определянето им зависи от личната преценка на председателя. \"Считате ли за необходимо да има правила за определянето на всички съдии в съдебните състави\", попита Ковачева. Отговорът на Чолаков беше неясен: \"Не е важно какви дела решаваме, а с какви колеги ги решаваме. Аз много съм мислил как да стане. Ако АПК влезе в сила във вариант на предложените текстове за касационното производство, то предвижда да е закрито, но това търпи критика.Постоянно действащи касационни състави означава, че ще влиза един състав в залата, ще влиза втори, ще излиза, ще влиза трети. Дори с риска да се получи това, крайно време е да имаме някаква предвидимост на съставите, които разглеждат касационни дела. Замислих се и за практиката на ВКС в наказателната колегия, които се джуркат в началото на годината и е ясно кои ще са съставите\".  Към Чолаков беше зададен въпрос от представляващия Димитър Узунов, който дълго време се спрягаше за кандидат за ВАС. Той го попита за това как ще се следи за изпълнението на конценцията му и какво мисли за поощренията в съдебната система. \"Поне на шест месеца ще се отчитам пред пленума на ВАС. Много е важно да има обратна връзка между съдиите и ръководството, още повече след като те са ме подкрепили. Това може да бъде извършено и чрез брифинги. Смятам да работят активно чрез анкети, в които да питам къде съм сгрешил и къде не\", отговори Чолаков. Според него \"поощренията са много важни, чрез тях се повишава мотивацията на съдиите и тяхната работа\". Първото нещо, което ще направя – ще направя пълен и обстоен анализ във всяко едно отделение и определената му материя. Защо делата се насрочват в тези срокове\", заяви Чолаков, който отбеляза как някои дела се насрочват отсега за март 2019 година. \"Материите се местят със заповед на председателя, но те трябва да се определят след широко обсъждане. Дали се местят, за да се накаже определен съдия или защото там има капацитет\", заяви Чолаков. Той говори и за лошото състояние на сградата на ВАС. \"Задъхваме се от липса на въздух в тази сграда. Тя е построена за 20 души, а ние сме 90. Той повтори идеята си администрацията да се премести в отделна сграда. Климатиците сдадоха багажа, асансьорите не работят. Нямаш усещането, че влизаш в сграда на върховен съд. Трябва спешен ремонт\", заяви още Чолаков. Не знам защо трябва да се води този дебат. Ако искаме прокуратурата да бъде подконтролна, това може да бъде решено със законодателно решение. Какво ще се постигне ако прокуратурата се изведе от съдебната система, нима ще бъде по-независима. Нима тогава прокурорите и дознателите ще бъдат зависими от съответния министър и ще могат да бъдат сменени във всеки един момент. Нима следователите ще бъдат по-мотивирани да работят в изпълнителната власт. Прокуратурата трябва да е в рамките на съдебната власт\", отговори Чолаков. \"Какво е отношението ви към мястото на прокуратурата в съдебната власт?\" - беше следващият въпрос от главния прокурор Сотир Цацаров.  Членовете на съвета вече могат да задават въпроси към Чолаков. Първа беше Магдалена Лазарова (член на прокурорската колегия), която попита как Чолаков ще гарантира независимостта и как ще избере своите заместници, ако бъде избран за председател. \"Прозрачност и публичност на всички актове, които се извършват във ВАС. Няма какво да крием, трябва да се отворим към обществото. Да е ясно как работим, как е сформиран този тричленен или петчленен състав\", отговори на единия въпрос Чолаков.  \"Корупцията е възможност на органи, заемащи висока длъжност да постъпват по начин, по който не се следва. Корупцията е грозно явление, срещу нея трябва да се работи на всяко ниво и във всеки един момент. Корупцията е грозно явление и трябва да бъде изкоренено\", беше отговорът на Чолаков на последния въпрос на БИПИ. Към кандидата беше зададен въпрос за ролята на председателя на ВАС в рамките на съдебния съвет. \"Правомощията са разписани в закона. Но, ако бъда избра за председател, ще защитавам независимостта на всички съдии, магистрати. Следващият ВСС да работи ясно пред обществото и да дава ясни послания за взетите решения, ясни правила за назначаването на административни ръководители\", заяви още Чолаков . Чолаков завърши своето представяне. Следва задаване на въпроси от неправителствени организации, постъпили през съдебния съвет. Към Чолаков има питания от две такива НПО-та. Първо те ще бъдат обобщени. а след това Цачева ще ги зададе на кандидата. От този етап е отпаднал въпрос от съюза на одиторите, които бил обиден за представител на съдебната власт. Първият зададен въпрос, не стана известно от коя организация, е за мнението на Чолаков дали трябва прекрояване на съдебната карта. Последва въпрос от Българския институт за правни инициатива.  Чолаков предлага да има ежесемечни срещи и прессъобщения за журналистите. Да се провеждат на срещи с ресорните журналисти и да има повече дни на отворени врати. Той смята, че трябва да бъде определен съдия от ВАС да дава обективна информация за работата на съда. Проблемът с натовареността е един от основните проблеми в правораздавателната дейност на ВАС, заяви Чолаков, който напрактика преразказва концепцията си. Според него трябва да се продължи съдействието със законодателната власт, за да може върховният съд да работи като касационна инстанция. ВАС трябва да има по-добра тълкувателна дейност, защото това помага за по-малко касационни жалби. Чолаков смята, че и в административното правораздаване трябва да може да се прилага медиацията.  \"Личната ми цел е ВАС и 28-те административни съдилища да се развиват и да произвеждат качествено правосъдие и към тях да има високо обществено доверие. Мотивиран съм да работа за въвеждане на електронно адмдинистртивни правораздаване\", заяви Чолаков. . Чолаков започва своето представяне с думи на благодарност към съдиите, които са го подкрепили. Той заяви, че за да напише концепцията си е изготвил анкета, разпространена сред магистратите от ВАС. Спокоен и уравновесен, търси и намира балансирани решения. Винаги е разчитал на мнението на колегите от всички звена. Възприема нови аргументи и различни гледни точки - това бяха част от думите на Георги Колев при представянето на номинацията на Чолаков. \"За тези качества всеки един колега от ВАС има наблюдение\". Чолаков имал дарба да обединява хората – наблюдение лично на Колев, което можело да бъде подкрепено и от всички магистрати на ВАС. Според Колев кариерата на Чолаков е започнала от най-ниското ниво, за да стигне до върховен съдия. Председателят на ВАС пропусна да уточни, че Чолаков работи малко като районен и административен съдия и влиза във върховния съд след външен конкурс и след като дълго време е бил нотариус  Георги Колев представя номинацията на Чолаков. Настоящият председател на ВАС не крие, че Чолаков е негов фаворит. Освен това той  \"съдейства\" Чолаков да бъде представен като номиниран  от съдиите чрез промяна на правила за издигане на кандидат. В печатните и електронни медии липсва информация, която да оспорва притежаваните от него професионални качества, обяви Костова. Две седмици преди избора в няколко онлайн и печатни медиди се появи информация от имотната декларация на Чолаков. На тях той отговори с отворено писмо, но все още има много неотговорени въпроси. И етичната комисия представя становище за Чолаков. Председателят й Даниела Костова изрежда изцяло положителна позиция: \"Чолаков има висок морал и поведение. Има безукорна организация на работа и поведение. Няма данни да не притежава нравствени качества\", чете Костова. Срещу Чолаков е имало две проверки от прокуратурата, които през 2013 и 2014 година са завършили с откази за образуване на досъдебно производство. Костова не уточни за какво са били проверките. Тя заяви още че в съдебния съвет \"не са постъпвали основателни сигнали\".  Комисията по атестиране представя първия кандидат Георги Чолаков. За него са постъпили 10 становища в подкрепа. Той беше подкрепен и от пленума на върховния административен съд. Преди време в. \"Сега\" се позова на магистрати от ВАС, които са се оплакали от натиск и заплашване да подкрепят Чолаков. Георги Чолаков има 25 годишен стаж, 10 от които като съдия. Три пъти е напускал системата, веднъж, за да бъде адвокат, а след това и нотариус в Балчик. Завършва Софийския университет \"Св. Климент Охридски\" и влиза в системата през 1992 г. Година след това става председател на Районния съд в Сливен. На поста остава две години, когато решава, че иска да стане адвокат и напуска системата. Връща се през 2007 г.като административен съдия в Сливен. През януари 2009 г. подава оставка и става нотариус в Балчик. Последното му връщане в системата е през март 2012 г. Директно във Върховния административен съд (ВАС) след външен конкурс. Чолаков бе част от петчленния съдебен състав по делото на акционерите на КТБ срещу акта на БНБ за отнемане на лиценза на банката. Министърът на правосъдието Цецка Цачева представи сценарий за избора. Очаква се изслушването на първия кандидат да продължи до 12.30 ч. След това ще има почивка, и ще започне втория кандидат Соня Янкулова. Планът за избора предвижда после да се проведат дебати между членовете на съвета и избора. Заседанието на съдебния съвет започна с почитане на паментта на бившия председател на Върховния касационен съд  Иван Григоров , който почина миналата седмица", "date": "2017.09.11", "title": "Изслушването за председател на Върховния административен съд, Чолаков беше избран (хронология)"}
{"url": "http://www.dnevnik.bg/sviat/2017/09/11/3039479_isliamska_durjava_ima_nad_11_000_prazni_siriiski/", "text": "Германските власти смятат, че групировката \"Ислямска държава\" разполага с над 11 000 празни сирийски паспорта, които могат да бъдат използвани, съобщи германският в. \"Билд ам зонтаг\", цитиран от \"Франс прес\". Следователите са съставили списък със серийните номера на тези празни паспорти и на властите, които са ги издали, уточнява седмичникът, цитирайки поверителни документи на федералната полиция и на министерството на вътрешните работи. Германското разузнаване смята, че 18 002  празни сирийски паспорта  са били откраднати от учреждения на сирийското правителство. \"Развоят на ситуацията с  бежанците  показа, че терористични организации използват случая да вкарват потенциални нападатели или симпатизанти в Европа и в Германия, без да бъдат разкрити\", заявил пред изданието говорител на Федералната криминална полиция. Членове на джихадистката група, извършили  атентатите в Париж  през ноември 2015 г., при които бяха убити 130 души, са били с фалшиви сирийски паспорти, припомня агенцията. Според говорителя на Федералната криминална полиция фалшивите или подправени паспорти най-често са използвани за нелегално влизане в Европа без последващ мотив за извършване на терористични нападения. Според документи, с които \"Билд ам зонтаг\" се е запознал, 8625 паспорта, проверени от германските имиграционни власти през 2016 г., са се оказали фалшиви.", "date": "2017.09.11", "title": "\"Ислямска държава\" има над 11 000 празни сирийски паспорта"}
{"url": "http://www.dnevnik.bg/bulgaria/2017/09/11/3039487_valeri_simeonov_iska_promiana_na_modela_na_sobstvenost/", "text": "Вицепремиерът Валери Симеонов заяви, че трябва да се промени моделът на собственост в националните курорти по Черноморието. От думите му пред БНТ се разбра, че се планира държавната собственост в тези курорти като ВиК мрежа и алеи да се прехвърли на съответната община. Така според него щяло да има повече грижа от стана на местната власт за инфраструктурата и да се премахнат условията за корупционни сделки. По думите му местните власти били \"за\" това, като вече са водени разговори с община Несебър за курорта Слънчев бряг. Валери Симеонов атакува остро Министерството на туризма, като го упрекна за политиката по отношение на концесиите на плажовете и за преместваемите търговски обекти, които по думите му приличали на бежански лагери. По думите му \"една такава барака по публично известна информация в Слънчев бряг се дава за 15-20 хил. лева\", които се плащат от търговеца на концесионера на плажа. \"Първо го разрешава законът, второ – това става с подписа на главния архитект на общината, но съгласуването става с Министерството на туризма\", заяви Симеонов според когото щом имало съгласуване от туристическото министерство, нямало главен архитект, който да не позволи поставянето на преместваем обект. \"Дали ще продължим да рушим туризма с актове на министерството\", попита вицепремиерът. По думите му цялата концепция за концесии на плажовете \"е тотално сбъркана\". Той съобщи, че държавата получавала годишно по 8 млн. лева от концесиите на всички плажове, а по негови лични изчисления концесионерите реализирали може би десетократно по-голяма печалба. \"Плажът е територия на беззаконието. Територия на кражбите\", смята Симеонов. Според него е по-добре страната \"да пусне тези плажове безплатно с по-ниски цени на шезлонгите и чадърите\".", "date": "2017.09.11", "title": "Валери Симеонов иска промяна на модела на собственост в морските курорти"}
{"url": "http://www.dnevnik.bg/biznes/2017/09/11/3039499_vicepremierut_simeonov_otkri_brutalna_korupcionna/", "text": "Вицепремиерът Валери Симеонов обяви тази сутрин пред БНТ, че на 1 септември се натъкнал на \"брутална корупционна сделка\" в ТЕЦ \"Марица-изток 2\" ЕАД. Той разказа, че на посочената дата през Българска стокова борса е сключена сделка за доставката на два пъти по 1.2 млн. т варовик на цена от 21 лева за тон. Според неговите данни заявената от дружеството цена от 15 лв. на тон стояла около 28-29 дни и изведнъж едностранно била повишена от дружеството на 21 лева за тон. От сайта на борсата се вижда, че сделката е извършена на тази цена. От разказа на вицепремиера не се разбира как дружеството - купувач на варовика, е повишило цената, но според Симеонов не са налице правилата, при които се наддава с оферти и се сключва сделка на най-ниската предложена цена. Сделката в резултат на обявена обществена поръчка била сключена освен това с две предварително избрани фирми, които не били платили и депозит за участие в процедурата. Цената от 15 става 21 лева по изключително криминален начин, с нареждане на борда на директорите на предприятието, обяви Симеонов. Той бил поставил въпроса пред премиера, но \"там развитие няма\". Според него в енергетиката са много консервативни нещата, особено в кадрово отношение. Симеонов очаквал доклад и от Държавната комисия по стоковите борси и тържищата по случая. \"Тука става въпрос за мене за абсолютно съгласувани действия, които трябва да са обект на проверка от прокуратурата\", обяви той. Според него от завишената цена са се облагодетелствали точно определени фирми. От сайта на държавното дружество се вижда, че поръчката за доставката на варовика е обявена на 3 август, като очакваната цена на доставката е 48 млн. лв. В крайна сметка сделката е сключена за общо 50.4 млн. лв. \"Дневник\" се свърза с държавното предприятие и очаква отговори на въпросите, свързани с обществената поръчка.", "date": "2017.09.11", "title": "Вицепремиерът Симеонов откри \"брутална корупционна сделка\" в ТЕЦ \"Марица-изток 2\""}
{"url": "http://www.dnevnik.bg/bulgaria/2017/09/11/3039512_bulgarskoto_predsedatelstvo_na_es_shte_zapochne_ot/", "text": "Официалното откриване на българското председателство на Съвета на ЕС ще бъде на 4 януари догодина в Народния театър \"Иван Вазов\", съобщи министърът за българското председателство Лиляна Павлова на конференция по повод предстоящия форум и навършването на 10 години от присъединяването на България към ЕС. В началото на декември се очаква да бъде приет окончателен вариант на националната програма за  българското председателство , което започва на 1 януари 2018 г., каза още Павлова, цитирана от агенция \"Фокус\". \"Премиерът Бойко Борисов създаде Висш консултативен политически съвет с подкрепата на европейски политици, с които да работим за налагането на приоритетите ни и те да бъдат посланици на Българското председателство\", каза Павлова. Сред членовете на този борд са премиерът от 2001 до 2005 г. Симеон Сакскобургготски и президентът 2012 - 2017 г. Росен Плевнелиев. \"Най-важното, за да бъде успешно председателството, е да успеем да бъдем балансирани, неутрални, когато председателстваме, не за сметка на това да не защитаваме българските приоритети. Да бъдем балансьор - този, който ще търси баланса и  консенсуса \", заяви Павлова. По думите ѝ по време на председателството България може да даде реалистичен план, който страните от Западните Балкани да изпълнят, за да вървят по пътя към членството в ЕС.", "date": "2017.09.11", "title": "Българското председателство на ЕС ще започне от Народния театър"}
{"url": "http://www.dnevnik.bg/bulgaria/2017/09/11/3034119_kak_uspeshno_da_si_namerite_nova_rabota/", "text": "Да намерите перфектната работа е предизвикателство. Отнема си и време, и усилия - от търсенето на подходяща оферта, през целия процес на кандидатстване до евентуалния щастлив край, в който имате предизвикателна и добре платена позиция. Ето няколко тактики, които понякога се подценяват, а могат да ви бъдат от полза по пътя. Факт е, че работодателите имат голям избор от кандидати и често получават стотици заявления за дадено работно място. Затова  . По този начин ще увеличите шансовете си да бъдете наети. Разбира се, не става въпрос да подавате документите си за всяка обява, която видите, а само за тези, които отговарят на вашите изисквания и интереси. Винаги  , за която кандидатствате. Повечето хора знаят, че трябва да персонализират мотивационното си писмо, но често забравят за автобиографията. Преди да кандидатствате за дадена работна оферта, отделете няколко минути, за да видите дали CV-то ви отговаря на посочените изисквания, и при нужда направете подобрения. Например, ако някоя ваша квалификация е в края на автобиографията ви, но е решаваща за работната позиция, преместете я най-отгоре. Не разчитайте само на сайтовете с обяви за работа.  . Работодателите все по-активно използват не само LinkedIn, но и Facebook. Освен това през профилираната професионална мрежа за контакти LinkedIn може да се свържете с потенциални работодатели и да получите препоръки. Споделете и вашите стратегии в търсене на работа. А ето и топ обявите за работа на  Karieri.bg , сред които може да намерите и тази, по която да кандидатствате и да тествате съветите по-горе:  търси  Business Development Director – Middle East  търси: Експерт в дирекция \"Ковчежничество\", отдел \"Анализи\" Експерт в дирекция \"Ковчежничество\", отдел \"Инвестиции\"  търси  Уеб дизайнер  търси  Packaging & New Technologies Manager  търси: A-FULL TIME TEACHER IN GERMAN LANGUAGE Dance Program Director Teacher in Spanish language  търси  Salesforce - Developer  търси  Expert Accounting  търси  Advisor, IT Risk & Assurance  търси  Technical Trainee (m/f) Road Construction", "date": "2017.09.11", "title": "Как успешно да си намерите нова работа"}
{"url": "http://www.dnevnik.bg/sport/2017/09/11/3039515_domuschiev_oceni_visoko_razvitieto_na_shkolata_na/", "text": "Собственикът на \"Лудогорец\" Кирил Домусчиев постави висока оценка на развитието на школата на клуба. Според него младите футболисти израстват, а с игрите си привличат публика и ангажират емоционално хората в целия регион. \"Няма как да не съм доволен, когато виждам как нашите деца от школата прохождат в професионалния футбол. Вече каляват волята и характера си във Втора лига. Щастлив съм да следя изявите на подрастващите, тъй като това са рожби на \"Лудогорец\", написа Домусчиев във \"Фейсбук\" след равенството 2:2 между втория отбор на тима и \"Локомотив\" (Горна Оряховица). Съставът има две победи от седемте си мача дотук във Втора лига, като е девети с осем точки. \"Стотици ентусиазирани малчугани, които всички в нашия клуб обичат и ценят. Приятно е да виждаш как тези младежи постепенно се превръщат в кадърни и отговорни мъже. Всяко едно дете, колкото и да е талантливо, има нужда от помощ и грижи. Затова ще продължавамe да осигурявамe всички необходими условия за развитието на юношите\", продължи Домусчиев. В началото на април клубът откри нови терени в комплекса \"Гнездо на орли\". Тогава  собственикът на клуба каза, че в базата са вложени около 25 млн. лева . Първият отбор на шампионите обаче е почти напълно изграден от чужденци, като рядко играят повече от двама българи. Наскоро  тимът привлече десетия си бразилец . \"Приятно впечатление ми прави, че с налагането на нашите момчета интересът и посещаемостта на мачовете на втория отбор се повиши. Целият регион стана още по-ангажиран и емоционално свързан с \"Лудогорец\". Благодаря на всички фенове на \"Лудогорец\", добави Домусчиев. Въпросът с  посещаемостта на мачовете  става все по-важен за шампионите, тъй като този сезон те ще играят домакинските си мачове от групите на Лига Европа в Разград.", "date": "2017.09.11", "title": "Домусчиев оцени високо развитието на школата на \"Лудогорец\""}
{"url": "http://www.dnevnik.bg/photos/2017/09/11/3039586_snimka_na_denia_andjelina_djoli_s_decata_si_na/", "text": "Актрисата, режисьор и продуцент Анджелина Джоли пристигна на червения килим на Международния филмов фестивал в Торонто, Канада, с четири от шестте си деца: Вивиан, Шайло, Нокс и Захара.", "date": "2017.09.11", "title": "Снимка на деня: Анджелина Джоли с децата си на червения килим"}
{"url": "http://www.dnevnik.bg/biznes/2017/09/11/3039585_danuchnite_sa_spreli_kamion_s_iaichen_jultuk_bez/", "text": "Звеното \"Фискален контрол\" в Националната агенция за приходите (НАП) е пресякло опит за реализиране на територията на България на 21 тона течен яйчен жълтък без сертификат. При проверка на товарния камион, превозващ стоката, служителите на НАП са установили, че липсват документи за произхода и годността на жълтъка, съобщават от приходната администрация. Фискалните агенти са пломбирали камиона и са сигнализирали служители на Българската агенция по безопасност на храните чрез Междуведомствения координационен център за противодействие на контрабандата и контрол на движението на рискови стоки и товари на ГДБОП. Заради липсата на сертификат здравните инспектори са наложили възбрана на стоката. Въпреки че яйчният жълтък не попада в Списъка на стоки с висок фискален риск, звеното за фискален контрол в НАП следи движението на тази стока на територията на страната след оповестяването на случаи на заразени яйца в търговската мрежа в Западна Европа, допълват от ведомството. От началото на 2017 г. фискалните агенти на НАП са извършили 201 хил. проверки на транспортни средства, като на близо 64 000 са поставени технически средства за контрол. В резултат на извършените контролни действия са наложени 1100 обезпечения, за да се избегне отклонение от облагане, допълват от НАП.", "date": "2017.09.11", "title": "Данъчните са спрели камион с яйчен жълтък без сертификат"}
{"url": "http://www.dnevnik.bg/biznes/2017/09/11/3039584_fondovata_borsa_pak_oburka_indeksa_sofiks/", "text": "Българската фондова борса отново е объркала изчисленията за определяне състава на водещия си индекс - \"Софикс\". Това е втори случай след този през март, след който бяха въведени нови правила за изчисление, а Комисията за финансов надзор направи проверка по случая. В четвъртък борсата обяви, че от индекса излизат четири компании и на тяхно място влизат други четири дружества, а в петък по обед обяви, че е допусната грешка. Заради нея торовият гигант \"Неохим\" остава в индекса, а не отпада, както бе обявено по-рано. Проблемът е, че два часа преди отстраняването на грешката с акции на дружеството е сключена голяма сделка за над 600 хил. лв., при която продавачът може да се окаже сериозно ощетен, съобщава в днешния си брой  \"Капитал daily\" . По информация на изданието това е фондът ETF, в който инвестират най-вече пенсионни компании. От борсата обявиха, че ще разгледат претенции за евентуални щети.  Първоначалната информация на БФБ в четвъртък бе, че промените в SOFIX са четири: влизат технологичната компания \"Сирма груп холдинг\", \"Доверие обединен холдинг\", \"Индустриален холдинг България\" и строителната \"Трейс груп холд\", а излизат шуменският \"Алкомет\", \"Неохим\", \"Холдинг Варна\" и \"Индустриален капитал холдинг\". По план промените влизат в сила от 18 септември. Ден след новината за промените в SOFIX БФБ публикува коригираща информация, според която промените са три, а не четири. \"Неохим\" остава в индекса, а \"Трейс\" не попада в селекцията на 15-те най-големи и ликвидни дружества. Едновременно с признаването на грешката БФБ спря търговията с \"Неохим\" и \"Трейс\".  Според борсов анализатор причината за поредната грешка на фондовата борса е, че при едното класиране на компаниите по медиана на седмичния оборот за начална дата на периода е взета седмицата от 6 март, а при другото е смятано от седмицата с 1 и 2 март. Тъй като алгоритъмът засича медианна стойност на седмица, влиянието на седмица само с две търговски сесии изкривява данните.", "date": "2017.09.11", "title": "Фондовата борса пак обърка индекса \"Софикс\""}
{"url": "http://www.dnevnik.bg/bulgaria/2017/09/11/3039589_stanishev_i_djambazki_sa_sred_nai-vliiatelnite/", "text": "Искра Михайлова от ДПС е най-влиятелният български евродепутат, показва класация на неправителствената организация VoteWatch. Следват я Сергей Станишев от БСП и Ангел Джамбазки от ВМРО. Организацията измерва властта на европейските представители по сложна методология, която включва заеманите постове, активността им в парламента и интервюта с хора, които работят директно с тях. Михайлова  заема 19-ото място в общата класация и авторите на доклада отбелязват, че тя председателства Комисията по регионално развитие, автор е на доклади на няколко теми, сред които са мерки за държавите членки, пострадали от природни бедствия, и финансов мениджмънт за държави членки, изпитващи сериозни затруднения да осигурят финансова стабилност. Станишев  заема второто място сред българските представители (и 42 в общата класация) заради вицепредседателството на Комисията по граждански свободи и вицепредседателството на Делегацията в Съвместния парламентарен комитет ЕС – Бивша югославска република Македония, както и заради председателството на Партията на европейските социалисти (ПЕС). Третата позиция е определена за  Ангел Джамбазки  като зам.-координатор на Комисията по правни въпроси и вицепредседател на комитета за връзки с Македония. Освен това той работи по разширяването на Хагската конвенция за отвличането на деца. Четвъртото място заема  Андрей Ковачев  от ГЕРБ, следват го  Неджми Ал и и  Филиз Хюсменова  от ДПС. \"Влияние\" е неутрален термин, който показва правомощията на съответния евродепутат, обясняват авторите на доклада. Те не анализират дали и как съответният човек я използва и дали действията му съвпадат с интереса на определена група избиратели. В общата класация на първо място е председателят на Европейския парламент  Антонио Таяни  от ЕНП, следват го лидерите на двете най-големи политически групи –  Манфред Вебер  от ЕНП и  Джани Питела  от групата на социалистите (Прогресивният алианс на социалистите и демократите, С§Д). Следват ги председателят на либералите  Ги Верхофстад , който е и представител на парламента в преговорите за Брекзит. Що се отнася до държавите, Германия и Италия са най-влиятелни, изпреварвайки други големи страни като Франция, Великобритания и Испания. Това се дължи основно на факта, че Германия има най-голяма национална делегация в най-голямата политическа група (ЕНП), а Италия – в С§Д. България заема средни позиции и не е спомената изрично. Влиянието на Франция и Испания намаля, след като изборите през 2014 г. фрагментираха делегациите им. Това важи особено за Франция, където победата на \"Националния фронт\" намали френското членство в парламентарните групи, тъй като самата партия е изолирана от останалите евродепутати. Същото важи за Великобритания, в която \"Партията на независимостта\" спечели изборите през 2014 г. и бе един от основните  агитиращи за Брекзит . След референдума миналата година мнозина британски евродепутати напуснаха Брюксел и Страсбург, за да заемат позиции у дома, а заместниците им нямат същото влияние.", "date": "2017.09.11", "title": "Станишев и Джамбазки са сред най-влиятелните български евродепутати"}
{"url": "http://www.dnevnik.bg/bulgaria/2017/09/11/3039595_putnata_policiia_zasilva_proverkite_za_kolani_i_detski/", "text": "От днес до 17 септември \"Пътна полиция\" започва операция по линия на Европейската организация на службите на пътна полиция (TISPOL) за използването на обезопасителни средства по време на пътуване, съобщиха от пресцентъра на  . Засилени ще бъдат проверките за поставянето на предпазни колани, а при мотоциклетистите - за каски. Освен това ще се проверява и за използването на обезопасителни столчета при превозването на деца в автомобилите. Основната цел на операцията е да се осъзнае от водачите и пътниците, че неизползването на обезопасителни средства води до значително увеличаване на риска от сериозен травматизъм и дори смърт при инцидент на пътя. По време на операцията пътните полицаи ще следят и за наличието на задължителната застраховка \"Гражданска отговорност\".", "date": "2017.09.11", "title": "Пътната полиция засилва проверките за колани и детски столчета в автомобилите"}
{"url": "http://www.dnevnik.bg/bulgaria/2017/09/11/3039613_zdravnoto_ministerstvo_otmenia_iziskvaneto_za_ejegodni/", "text": "Към момента всички хора, заемащи длъжността педагогически специалист, подлежат ежегодно на задължителен медицински преглед и са длъжни до 30 септември да представят пред работодателя си документ, че нямат заболявания и отклонения, които биха застрашили живота и здравето на учениците. Министерството на здравеопазването обаче предлага това изискване да отпадне с редакция в съответната наредба, защото фиксираният срок не е целесъобразен. Вместо това в проекта за изменение (на  ) се предвижда работодателят да има самостоятелност относно необходимостта от извършване на медицински преглед при промяна на различни обстоятелства и да го изисква от служителите в различни моменти от годината, а не само преди 30 септември. Аргументът на здравното министерство е, че заболяванията, които са посочени като противопоказни при учителите в наредбата, са тежки и периодът за развиването им е различен, затова обвързването му с конкретния срок не е оправдано. Здравното министерство предлага наредбата да бъде преименувана на  . Още днес промяната ще консултира с Министерството на образованието и в най-кратки срокове ще се публикува за обществено обсъждане, за да може да се изпревари тазгодишния срок от 30 септември.", "date": "2017.09.11", "title": "Здравното министерство отменя изискването за ежегодни медицински прегледи за учителите"}
{"url": "http://www.dnevnik.bg/sviat/2017/09/11/3039620_shulc_za_pruv_put_obiavi_usloviia_za_sujuz_s_drugi/", "text": "Кандидатът на германските социалдемократи за канцлер Мартин Шулц за пръв път назова условията, при които ще е готов да участва в предизборни коалиции, съобщиха германските медии и \"Ройтерс\". Във  видеообръщение  на  сайта  на Германската социалдемократическа партия (ГСДП) главният опонент на канцлера Ангела Меркел каза, че отказа да влиза в каквито и да било коалиции, освен ако потенциалният партньор не гарантира справедливи заплати (еднакви за мъже и жени), безплатно образование, сигурни пенсии и ангажимент към демократична Европа. \"Правителство на ГСДП ще изпълни плановете\" за политики в тези области, каза Шулц. \"Това не подлежи на преговори. Затова искам да стана германски канцлер... Не мога да ви обещая всичко, но с тези четири проекта ще се заемем след вота, давам ви дума.\" През последните няколко месеца преднината на Християндемократическия съюз (ХДС) на Меркел пред ГСДП стана двуцифрена и е в размер на 13 процентни пункта според проучване на \"Емнид\" публикувано в събота. Според данните подкрепата за  партията на Шулц  е 24%, а за тази на Меркел - 37 на сто. Досегашните проучвания дават индикации, че най-вероятните следизборни съюзи са или повторна  \"голяма коалиция\"  - консерваторите и социалдемократите, формиращи сега правителство - или коалиция тип \"Ямайка\" (заради цветовете на съответните участващи партии) с \"черните\" християндемократи, \"жълтите\" либерали от  Свободната демократическа партия  (FDP) и Зелените. В интервю за вестникарската група \"Функе\" в края на седмицата Шулц се обяви против повтаряне на същата коалиция, управлявала последните четири години. \"Не целим да продължим с голямата коалиция. Участвам (в изборите), за да изместя Меркел.\" FDP и Зелените също обявиха в отделни изявления, че не се си представят коалиция \"Ямайка\", макар последните да изпратиха разнопосочни сигнали. В понеделник Шулц повтори пред журналисти, цитиран от \"Ди велт\", че \"без четирите точки\" ГСДП не би могла да преговаря с никого за формирането на правителство. Той обаче не уточни каква би могла да е коалицията. \"Говоря за съдържание,\" каза кандидатът на социалдемократите. Канцлерът междувременно предупреди потребители на митинг в северозападното градче Делбрюк, че резултатът от изборите още не е ясен, въпреки че ХДС води в проучванията. \"Много хора казват, че вече е на практика решено... но не е\", каза Меркел и добави, че много хора ще решат едва в последните дни преди вота. Месец преди гласуването властите пуснаха и новия \"гласоводител\" на фона на проучвания, според които половината от германските избиратели не са решили за кого да гласуват.", "date": "2017.09.11", "title": "Шулц за пръв път обяви условия за съюз с други партии, но изключи нова \"голяма коалиция\""}
{"url": "http://www.dnevnik.bg/biznes/2017/09/11/3039624_investorbg_kupi_vissheto_uchilishte_po_zastrahovane/", "text": "Investor Media Group (\"Инвестор.БГ\" АД) финализира сделката по придобиване на 90% от капитала на \"Висше училище по застраховане и финанси\" АД (ВУЗФ), съобщиха от компанията. \"Това е най-мащабната инвестиция на медия у нас в образователна институция, в която се изграждат качествени кадри за бизнеса. Стратегическата цел на медийната група е да продължи успешната линия на развитие на ВУЗФ като най-модерната и практически ориентирана образователна институция в областта на финансите, икономиката и предприемачеството\", се допълва в съобщението. В него не съобщава за цената на сделката. Амбицията на купувача е да надгради академичната програма заедно с основателя на училището Григорий Вазов, така че тя да стане по-практична. За тази цел се предвижда и участие на бизнеса в програмата на училището. За президент на институцията е избран Апостол Апостолов. От 10 г. той преподава дисциплината \"Капиталови пазари\" в училището. Освен това в миналото той оглавяваше Комисията за финансов надзор и Централния депозитар. Академичната програма ще продължат да управляват ректорът Григорий Вазов и вицепрезидентът Детелина Смилкова. Наред с нови програми от тази есен новият собственик предлага и обучение на студентите в телевизия \"Блумбърг\". \"Дългосрочната стратегия на Investor Media Group да развива и подкрепя качественото образование в България отиде на следващото ниво – директна инвестиция в университет. Щастливи сме да бъдем част от бъдещето на ВУЗФ, коeто за 15 години се утвърди като еталон в икономическото образование\", коментира Виктория Миткова, изпълнителен директор на Investor Media Group. Според Григорий Вазов това придобиване е голяма крачка, с която се засилва ролята на бизнеса в образованието. Част от портфолиото на \"Инвестор.БГ\" освен \"Блубмърг\" са още Bgonair.bg, Investor.bg, Tialoto.bg, Az-jenata.bg и др.", "date": "2017.09.11", "title": "Инвестор.БГ купи висшето училище по застраховане"}
{"url": "http://www.dnevnik.bg/politika/2017/09/11/3039610_bez_reforma_na_prokuraturata_niama_borba_s_korupciiata/", "text": "Без решителна реформа на прокуратурата не би могло да се очакват позитивни резултати в борбата с корупцията. Това мнение застъпва неправителствената организация Фондация \"Антикорупционен фонд\", учредена неотдавна. То е част от цялостно становище на фондацията по проекта на  антикорупционен закон на ГЕРБ, подготвен от правосъдното министерство. \"Създаването на нов антикорупционен орган не би постигнало поставените цели за противодействие на корупцията, ако не се съчетае с решителна реформа на прокуратурата като единствения орган, който ръководи разследването и може да повдига и поддържа обвинения срещу лицата, извършили корупционни престъпления\", се казва в позицията на организацията. Оттам допълват, че без съдържателна реформа за повишаване на капацитета и ефективността на държавното обвинение, както и въвеждане на механизми за публична отчетност на прокуратурата и на главния прокурор, каквито са препоръките и на Европейската комисия, не би могло да се очакват позитивни резултати в борбата с корупцията. Едно от основните възражение на организацията към предложения проект на ГЕРБ е механичното съчетаване под една институционална структура - Комисия за противодействие на корупцията и за отнемане на незаконно придобитото имущество, на твърде различни по естеството си функции и дейности: административно-наказващи, установителни, оперативно-издирвателни, аналитични и превантивни. Присъединяването към този орган на функции по отнемане на незаконно придобитото имущество - осъществявани досега от Комисията за отнемане на незаконно придобито имущество (КОНПИ), и на оперативно-издирвателни функции (осъществявани от специалната дирекция в ДАНС), е съществено отклонение от стандартите за изграждане на добре и ефективно функциониращи институционални структури, предупреждава фондацията.  Според организацията няма политическа обосновка \"Също така следва да се отбележи, че в доклада на ЕК по Механизма за сътрудничество и проверка от януари 2017 изрично се препоръчва да се преосмисли предложението КОНПИ да бъде разформировано и обединено с други органи, което според ЕК може да намали постигната ефективност до този момент\", се посочва още в становището на неправителствената организация. От друга страна, предложената процедура за избор на председател и членове на комисията съдържа един изначален дефект – избор с обикновено мнозинство от Народното събрание, което позволява управляващото мнозинство да получи пълна доминация в състава на органа. Според организацията в дадената в проекта дефиниция за \"значително несъответствие\" (\"размер на несъответствието между имуществото и нетния доход, който надвишава 150 хил. лв. за целия проверяван период\") размерът на сумата продължава да бъде твърде висок за българския икономически стандарт.  По този начин се дава една своеобразна амнистия за значителни по размер доходи, придобити от незаконна дейност - средноаритметично тази сума е в двоен размер на месечната нетна средна работна заплата за страната. Считаме, че От друга страна предвидената автоматична цялостна проверка за установяване на незаконно придобито имуществото на основание констатирано несъответствие в размер над 20 000 лв. се открива възможност за необоснована репресия на гражданите като не се зачита правото на защита срещу актовете на комисията. Използването на специални разузнавателни средства от антикорупционния орган, което е възложено едновременно с функции по проверка на имуществените декларации, превенция на конфликт на интереси и отнемане на незаконно придобито имущество, създава предпоставки за концентрация на власт и възможни злоупотреби с нея, засягащи честта, доброто име и правата на гражданите, посочват от организацията.  Използването на доброволни сътрудници без достатъчно детайлна и прецизна законова уредба пък създава рискове за изграждане на мрежа от \"информатори\", която да се ползва на натиск към неудобни на властта хора.", "date": "2017.09.11", "title": "Без реформа на прокуратурата няма борба с корупцията, предупреждава \"Антикорупционен фонд\""}
{"url": "http://www.dnevnik.bg/sviat/2017/09/11/3039623_kjurdite_v_irak_shte_se_srajavat_ako_bagdad_porechi_na/", "text": "Президентът на Иракски Кюрдистан Масуд Барзани даде заявка за възможността автономната област сама да начертае границите на бъдещата държава, ако мнозинството кюрди  гласуват за независимост  на 25 септември и иракското правителство не склони на преговори. В интервю за Би Би Си той каза, че ще се опита да достигне споразумение с централното иракско правителство в Багдад, ако кюрдите гласуват за отделяне. Иракските власти отхвърлят референдума като противоконституционен. Напрежението нарасна, след като доминираният от кюрди местен съвет в богатата на петрол област около  Киркук  подкрепи възможността да гласува за или против присъединяване към Иракски Кюрдистан. В интервюто Барзани предупреди, че кюрдите ще се борят срещу всяка група, която опита да промени \"реалността\" в Киркук със сила. \"Ако хората в Киркук гласуват \"не\", ще уважим това\", каза той, но добави, че никой не може да попречи допитването да се състои и там.", "date": "2017.09.11", "title": "Кюрдите в Ирак \"ще се сражават\", ако Багдад поречи на референдума в Киркук, обяви лидерът им"}
{"url": "http://www.dnevnik.bg/sport/2017/09/11/3039652_fenovete_na_lokomotiv_poiskaha_da_se_reje_do_kokal/", "text": "Привържениците на \"Локомотив\" (Пловдив) призоваха собственика на клуба Христо Крушарски за реални действия след кошмара от последния кръг. Черно-белите  загубиха с 0:5 гостуването си на \"Пирин\" . Според запалянковците от някои от водещите фенски структури в клуба трябва \"да се реже до кокал\". Те настояват да се понесе отговорност. \"Локомотив\" (Пловдив) е все още това, което е в момента – най-обичаният пловдивски клуб, не заради единствената титла, която сме спечелили досега, не заради звездни селекции, победи над европейски грандове и измислени трофеи! \"Локомотив\" е институция, обичана от цял Пловдив, защото е символ на спортсменство, непреклонност и непримиримост, вяра, дух и борбеност\", започват привържениците. Те посочват, че всички, участвали в мача с \"Пирин\", са срам за клуба. Според тях отборът е имал и по-тежки поражения, но винаги е губел \"с гордо вдигнати глави – знаейки, че отборът е дал всичко от себе си\". \"Това, което боли от съботната загуба от \"Пирин\", е начинът, по който се случи. И това, че тя е следствие от многото зле работещи хора, интриги и откровена некадърност, които станаха част от нашия клуб в последно време\", продължават те. Запалянковците призовават Крушарски да действа твърдо, ако иска този клуб да има положително бъдеще и развитие. \"С хора без морал, без ценности, без компетентност и амбиция не се гради нещо сериозно. Всички фенове на \"Локомотив\" (Пловдив) сме обединени около едно мнение: че в клуба трябва да се изреже гангрената, и то да се реже до кокал\". \"Нека не се размива отново отговорността, макар и светъл лъч в клубните дела да е назначението на г-н Кузман Маринков. Нека хората, отговорни за некадърната селекция, начело със спортното ръководство, особено в лицето на г-н Цветков, безхаберното изпълнително дуо в лицето на Росен Коруев и Румен Руйчев, безидейния треньорския щаб на г-н Войнов и помощниците му, както и бездушните и апатични статисти на терена начело с капитана им, да понесат последствия\", допълват феновете. Те искат достойното поведение стане закон на \"Лаута\" и да няма компромис с любовта на пловдивчани. \"Нека върнем магията на стадиона! Покажете, че милеете за \"Локомотив\", покажете, че искате да направим нещо голямо в Пловдив! Нека привличането на новия изпълнителен директор не е последното позитивно дело - трябват още дела! Дела, г-н Крушарски, а не думи\", завършват обръщението си привържениците. Миналата седмица  \"Локомотив\" взе ни герийския национал Муса Мохамед  под наем от сребърния медалист в Турция \"Истанбул Башакшекир\". Тогава ръководството обяви, че води преговори за спонсорство с \"големи световни и европейски компании\". \"Локомотив\" е седми в Първа лига с 11 точки.", "date": "2017.09.11", "title": "Феновете на \"Локомотив\" поискаха \"да се реже до кокал\" след кошмара срещу \"Пирин\""}
{"url": "http://www.dnevnik.bg/kultura/2017/09/11/3039648_animaciiata_sliapata_vaisha_e_otlichena_na_festivala_v/", "text": "Късометражната анимация \"Сляпата Вайша\" на режисьора Теодор Ушев спечели втора награда на международния кинофестивал в Торонто. Това съобщи режисьорът в профила си във \"Фейсбук\". \"Накрая на фестивалната си кариера нашата \"Вайша\" получи може би най-важната си награда. За пръв път Асоциацията на акредитираните в Холивуд журналисти (същата, която раздава наградите \"Златен Глобус\") реши да награди двата най-добри филма от селекцията Top Ten на фестивала в Торонто. \"Вайша\" получи втора награда\", пише режисьорът. \"Наградата е още по-ценна, защото е получена в конкуренция с игрални и документални филми\", добавя Теодор Ушев. От съобщението му се разбира, че получената стипендия ще бъде инвестирана директно в следващия му филм. Тази година Ушев  беше номиниран за \"Оскар\" за анимацията си \"Сляпата Вайша\"  по едноименния разказ на Георги Господинов. През юни се разбра, че Националният филмов център ще финансира негов проект, също свързан с България –  филма \"Пумпал\"  по едноименния роман на Владислав Тодоров, вдъхновен от паметника на Бузлуджа.", "date": "2017.09.11", "title": "Анимацията \"Сляпата Вайша\" е отличена на фестивала в Торонто"}
{"url": "http://www.dnevnik.bg/biznes/2017/09/11/3039643_stopanite_mogat_da_kandidatstvat_za_pomoshti_za/", "text": "От 25 септември започва прием на заявления по Мярка 14 \"Хуманно отношение към животните\" от Програмата за развитие на селските райони (ПРСР) 2014 - 2020 г., съобщиха от Държавен фонд \"Земеделие\". Документи за кандидатстване ще се приемат до 31 октомври 2017 г. в областните дирекции на институцията. Бюджетът по мярката е 56 859 510.50 евро. Финансовата помощ ще осигури по-добър здравен статус на животните и ще подобри хигиената при тяхното отглеждане. Заложените дейности ще доведат до осигуряване на по-качествени и по-безопасни храни от животински произход, до опазване на околната среда, както и до повишаване безопасността на труда на фермерите, посочват от фонда. Финансова помощ ще се предоставя на земеделски стопани, които се задължават да спазват доброволно петгодишни поети ангажименти. Те могат да бъдат както за една, така и за комбинация от няколко дейности по мярката, допринасящи за хуманното отношение към едрите и дребни преживни животни. Документите за ползване на сградите и помещенията, използвани за нуждите на животновъдния обект, трябва да са за срок не по-малко от 6 години, считано от датата на подаване на заявлението за подпомагане. Земеделските стопани, които заявяват подпомагане за свободно отглеждане на открито, трябва да са регистрирани в Интегрираната система за администриране и контрол и да осигуряват възможност за паша на заявените животни. Заявленията за подпомагане/плащане трябва задължително да бъдат придружени от удостоверение за регистрация на животновъден обект по Закона за ветеринарната дейност, което се издава от Българска агенция по безопасност на храните (БАБХ). Животните, обект на подпомагане по мярката, трябва да са идентифицирани и въведени в системата за идентификация и регистрация по Закона за подпомагане на земеделските производители и в информационната система на БАБХ. Субсидиите се получават под формата на ежегодни компенсаторни плащания за една животинска единица. Помощта се предоставя за максимален срок от пет години, при условие че стопаните изпълняват коректно дейностите и ангажиментите, посочени в план-програмата, която е неразделна част от заявлението за подпомагане. Подробните изисквания и наборът документи за кандидатстване по мярката са записани в  Наредба № 4 от 8 август 2017 г. .", "date": "2017.09.11", "title": "Стопаните могат да кандидатстват за помощи за хуманно отглеждане на животни"}
{"url": "http://www.dnevnik.bg/sviat/2017/09/11/3039663_evrosujuzut_otpuska_2_mln_evro_za_karibskite_strani/", "text": "Европейската комисия съобщи днес, че отпуска 2 млн. евро за държавите от Карибите заради пораженията от урагана \"Ирма\", предаде БТА. Това е само първоначална помощ, която следва да послужи за осигуряване на вода, здравни грижи и логистика за засегнатите острови. В съобщение на ЕК се посочва, че всички държави от региона могат да поискат европейска подкрепа и комисията е готова да окаже съдействие на страните от Карибския басейн и САЩ. На място са изпратени експерти на Европейския съюз, които оценяват пораженията. Днес ураганът \"Ирма\" отслабна до първа степен, след като в неделя  достигна Южна Флорида със скорост на ветровете над 200 км/ч . Преди това ураганът  връхлетя карибски държави с ветрове от 300 км/ч , като помете Барбуда, унищожавайки на места до 95% от сградите, и причини щети за 100 млн. долара по предварителни оценки.", "date": "2017.09.11", "title": "Евросъюзът отпуска 2 млн. евро за карибските страни, пострадали от урагана \"Ирма\""}
{"url": "http://www.dnevnik.bg/sviat/2017/09/11/3039649_dialogut_sus_surbiia_niama_alternativa_kaza_noviiat/", "text": "Новият ковоски премиер и лидер на Алианса за бъдещето на Косово  Рамуш Харадинай  изтъкна, че диалогът с Белград няма алтернатива, съобщава белградският вестник \"Вечерне новости\", цитиран от БТА.  Правителството ще бъде на всички граждани на Косово, каза новият премиер, който се обърна и на сръбски език, казвайки, че албанците уважават всички жители на Косово и това се отнася и за сърбите. Харадинай посочи, че ще работи за увеличаване на доверието със сърбите заради съвместния живот. Напомняйки, че Косово се намира в трудна икономическа ситуация и пътят на Косово към ЕС е затруднен, Харадинай каза, че това ще се промени. В правителството му освен премиер има петима вицепремиери и 21 министерства. \"Сръбска листа\" има три министерства - министерство за завръщане на бежанците и малцинствените общности, министерство на местното самоуправление и министерство на земеделието. Демократическата партия на Косово на Кадри Весели има шест министерства и вицепремиер.  \"Алианс за ново Косово\" на Беджет Пацоли получава четири министерства и първи вицепремиер. Бизнесменът, който за кратко беше президент на страната и  чиято подкрепа изведе Прищина  от политическата криза, става първи вицепремиер и министър на външните работи.  Инициатива за Косово на Фатмир Лимай има три министерства. Малцинствените общности получават министерството на държавната администрация и министерство без портфейл.  Другите вицепремиери са Енвер Ходжай, Фатмир Лимай, Далибор Йевтич, който ще бъде и министър за завръщането на бежанците и малцинствените общности, и Дардан Гаши, който ще отговаря за диаспората и привличането на инвестиции. Така на практика вицепремиерски места получават всички по-големи партии в коалицията. Рустем Бериша е новият министър на силите за сигурност на Косово, Бедри Хамза е министър на финансите, а министър на евроинтеграциите е Дурата Ходжа. Министър на вътрешните работи е Флямур Шефай.  Приоритет на новото правителство ще бъдат укрепването на реда и закона, членството в НАТО, евроинтеграцията и диалогът със Сърбия, пише в. \"Нова Македония\". ", "date": "2017.09.11", "title": "Диалогът със Сърбия няма алтернатива, каза новият косовски премиер Харадинай"}
{"url": "http://www.dnevnik.bg/bulgaria/2017/09/11/3039632_cvetan_vasilev_ne_osudi_muravei_radev_sravniavaneto_s/", "text": "Сравняването на бившия мажоритарен собственик на фалиралата Корпоративна търговска банка (КТБ) Цветан Василев с Остап Бендер не е унизително за честта и достойнството му. Това реши Софийският районен съд по дело за обида и клевета, заведено от Василев срещу Муравей Радев, съобщи в. \" Сега \". През март бившият финансов министър е оправдан по всички обвинения. Предстои Софийският градски съд (СГС) да разгледа делото като втора инстанция. \"В романите на Илф и Петров литературният герой се стреми към натрупване на парични средства, което не би могло да се възприеме за позорно. Освен това с оглед характера на извършваната от Василев банкова дейност би могло да се проведе подобно сравнение по отношение на натрупаните средства от тъжителя и мечтата на литературния герой\", се казва в мотивите на съда.  Василев е пратил Радев на съд заради интервю в столичен всекидневник от август 2015 г., препечатано от новинарски сайт под ново заглавие. Василев се е почувствал обиден и с унизена чест и достойнство, когато е прочел, че \"великият комбинатор Остап Бендер е надминат многократно от българския банкер\". Освен това бил оклеветен от твърденията на Радев, че той и семейството му \"вече са имали достъп до гарантирания размер на депозитите\". По този повод финансистът казва: \"Уникална е безочливата наглост на Цветан Василев.\"  За твърдението в интервюто, че \"великият комбинатор Остап Бендер е надминат многократно от българския банкер\", съдът приема, че няма как да е обидно, тъй като е безадресно. Дори да се приеме, че се подразбира, че става дума за Василев, сравнението не е проблем според съдия Радослава Качерилска. Освен това съдът не можел да установи със сигурност, че използваното сравнение е в негативен смисъл. Според съда изразът \"уникална е безочливата наглост\" изразява негативното мнение на Радев за точно определени действия на Василев. \"Правото на свободно изразяване на мнение за нечия личност, в това число на негативно, е абсолютно гарантирано\", пише съдията в мотивите си. Ограничението е единствено да не се отправят неприлични, вулгарни и нецензурни думи. Думата \"наглост\" не е обидна, а само е натоварена с отрицателно значение. Не са клеветнически и думите \"безочлив\" и \"уникален\". А и публичните личности следва да понасят и негативните критични коментари за своите действия, заключава съдът.  След като Радев е оправдан, разноските му за адвокат - 5000 лв., ще трябва да се поемат от Василев, ако и другите инстанции се съгласят с районния съд. ", "date": "2017.09.11", "title": "Цветан Василев не осъди Муравей Радев, сравняването с Остап Бендер не било обидно"}
{"url": "http://www.dnevnik.bg/biznes/2017/09/11/3039661_grajdani_partii_i_sindikati_poiskaha_po-niski_danuci/", "text": "Граждански организации, синдикати и партии настояват за въвеждане на необлагаем минимум за доходите на физическите лица поне до текущия размер на минималната работна заплата - 460 лева месечно, както и за въвеждане на намалени ставки на ДДС от 9 на сто (каквито са за туризма) за вода, основни и детски храни, базови медикаменти, учебници и книги. Това обявиха участници в гражданската инициатива \"Да спрем машината за неравенство! За справедливи данъци!\", съобщи БТА. Инициативата ще протече като национална подписка с искания за въвеждане на необлагаем минимум и гъвкав ДДС. Подписите ще бъдат внесени в Народното събрание успоредно с внасянето на бюджета за 2018 година.  Данъчната система в България днес е грубо изкривена, няма друга европейска страна, в която да няма отстъпки за хората с по-ниски доходи, заяви председателят на Сдружението \"Солидарна България\" и икономически съветник в КТ \"Подкрепа\" Ваня Григорова. Според нея и икономистът Димитър Събев у нас данъчното бреме пада върху плещите на скромните български семейства, докато компаниите и хората с най-големи възможности се възползват от многобройни писани и неписани вратички в данъчните закони. Стават десет години откакто беше отменен необлагаемият минимум за хората, които получават минимална работна заплата (откакто е въведен плосък данък в България - бел. ред.), отбеляза Григорова и допълни, че за тези години вместо да настъпи благоденствие, данните на Евростат показват, че нарастват неравенствата, на първо място сме по дял на хората, които живеят в тежки материални лишения. Изследвания показват, че разликата между доходите на най-бедните и най-богатите 10 на сто от българите е вече 13 пъти, докато в Европейския съюз е 8.5 пъти, а в съизмерими страни като Чехия, Словакия и Словения - под 6 пъти, пише в подписката на инициативата. Всеки от нас, дори и да получава минимална работна заплата, плаща 10 процента данък върху доходите, а дори и безработните и хората на социални помощи плащат данък под формата на ДДС, когато купуват хляб, мляко и ежедневно необходимите стоки за оцеляване на техните семейства, отбеляза Ваня Григорова. Тя направи сметка, че това означава за домашния бюджет 40 лева на месец от всеки, който получава минимално възнаграждение или един хляб на ден.  Димитър Събев цитира данни, според които през 2015 година 50.3 на сто от данъчните приходи в България идват от данъци върху продукти, докато тяхното средно значение за Европейския съюз е 28 на сто. Това по думите на Събев означава, че българската хазна се пълни от данъчното облагане на хляба, на лекарствата, на горивата, на книгите. \"За българската хазна няма значение дали купуваш яхта или учебник за детето: върху всичко се начислява 20 на сто данък. И това е само една от проявите на дълбоката данъчна несправедливост у нас\", се заявява в подписката на инициативата. В нея пише още, че за разлика от развитите западни демокрации, в България прогресивният данъчен модел е сменен с \"плосък\". Исканията на гражданската инициатива във финансово изражение са за между 1.2 и 1.4 милиарда лева, каза Димитър Събев. Към август 2017 години декларираният излишък по консолидираната фискална програма е 2.2 милиарда лева и България може да си позволи тези начални стъпки на данъчна рeформа, отбеляза икономистът. Според Събев парите, спестени на най-бедните, пак ще останат вътре в икономиката - ще бъде стимулирано потреблението. Инициативата е подкрепена от: КТ \"Подкрепа\", \"Българска антибедност мрежа\", Сдружение \"Солидарна България\", \"Колектив за обществени интервенции\", \"Автономен работнически синдикат\", АБВ, \"Движение 21\", \"Българската левица\", \"Зелена партия\", списание \"dВЕРСИЯ\", аналитичен портал \"Барикада\" и електронното издание \"dokumentalni. com\". Не известно защо БСП не е подкрепила инициативата, при положение че партията на няколко пъти в последните години призоваваше за премахване на плоския данък и връщането към прогресивно облагане. ", "date": "2017.09.11", "title": "Граждани, партии и синдикати поискаха по-ниски данъци"}
{"url": "http://www.dnevnik.bg/sviat/2017/09/11/3039686_kak_migrantite_ot_bivshiia_sssr_i_turciia_vliiaiat_na/", "text": "Който има германско гражданство и е навършил 18 години, има право да гласува на изборите за Бундестаг на 24 септември, без значение дали е от германски произход или не. Всеки десети германски гражданин с право на глас днес има миграционен произход. Най-многобройни сред мигрантите, имащи право на глас, са т.нар. късни преселници – повечето от които са от бившия СССР. Според проучването \"Микроцензус\", проведено през 2016 г., става дума за 3,1 милиона души. След тях по численост са избирателите от турски произход. Според преценки на Федералната статистическа служба, близо 730 000 германци с турски корени имат право да гласуват на предстоящите избори за Бундестаг. Турският президент Ердоган наскоро отправи към тях апел да не гласуват за управляващите от голямата коалиция християн- и социалдемократи, нито за Зелените, защото, според Ердоган \"те са врагове на Турция\". Джемиле Гьоусуф, пълномощничка по въпросите на интеграцията във фракцията на ХДС, заяви в тази връзка: \"На тези избори става дума за Вашия живот, а господин Ердоган не е в състояние да предложи решение на нито един от проблемите, които имат хората, живеещи в Германия\". Но колко активни са избирателите с миграционен произход? Социалдемократката Айдан Йозогуз, която е пълномощник на германското правителство по въпросите на миграцията, бежанците и интеграцията, казва, че избирателната активност сред мигрантите е с до 20 на сто по-ниска, отколкото сред останалите избиратели. В днешния германски парламент има 37 депутати с миграционни корени - от общо 631. По този показател Германия заема едно от средните места в класацията на европейските страни. Великобритания и Холандия са шампиони в това отношение, а Италия и Испания се представят по-зле от Германия. Кьолнският учен Денис Шпис изследва нагласите на мигрантите за тазгодишните парламентарни избори. Той е проучил основно настроенията сред двете най-големи групи избиратели от чужд произход: германските турци и руснаци. Преселниците от бившия СССР Избирателите от руски произход получиха равни права с германските граждани ще от първия ден на пребиваването си в Германия. Затова те веднага имаха право и да гласуват. Канцлерът Хелмут Кол активно се застъпи за правата на преселниците от бившия СССР. Дълго време те бяха благодарни на неговата партия и минаваха за твърд електорат на консервативния ХДС. След като през 2015 и 2016 Германия прие голям брой бежанци, много от руските преселници се дистанцираха от ХДС. \"За това голяма роля изигра завистта спрямо новопристигащите\", твърди Денис Шпис. На някои от местните избори в последно време дяснопопулистката партия  \"Алтернатива за Германия\" (AfD)  отбеляза големи успехи именно благодарение на преселниците от бившия Съветски съюз. Неслучайно \"Алтернатива за Германия\" е отпечатала и на руски език програмата на партията си, както и някои свои предизборни плакати\", добавя Шпис. Никоя друга партия не полага толкова много усилия да спечели гласовете на руските изселници, колкото AfD. Мигрантите с турски произход Що се отнася до турците в Германия, техните предпочитания по традиция клонят към социалдемократите. Около 70% от тях гласуват за ГСДП според едно актуално изследване. Причината: още от времето на първите гастарбайтери Социалдемократическата партия се застъпваше активно за правата на мигрантите. Същото беше и когато се обсъждаше въвеждането на двойно гражданство. По-късно за турските мигранти започнаха да се застъпват и Зелените, и левите. Впрочем турците в Германия са не само едни от най-многочислените избиратели с миграционен произход. Те са и най-добре представената група мигранти в Бундестага: 11 от германските депутати са с турски корени. Някои от тях обаче недоволстват, че все още ги възприемат като \"турци\". \"Аз съм германец и имам германско гражданство, разберете го най-сетне!\", каза веднъж зеленият депутат Йозкан Мутлу в отговор на един своя колега от ХДС, който бе използвал думите: \"Вашият президент Ердоган\". Като цяло значението на мигрантите за парламентарните избори в Германия нараства. Тяхното влияние все пак има и граници. Според учените чисто мигрантските партии нямат шансове в Германия. За това има просто обяснение: колкото по-дълго мигрантите живеят в Германия, толкова повече изборното им поведение заприличва на това на мнозинството германски избиратели. Християндемократите обаче вече реагираха на това развитие: неотдавна канцлерът Меркел за първи път посрещна в канцлерството представителите на сдружение от руски преселници. По време на изборите за Ландтаг в Северен Рейн-Вестфалия основният кандидат на ХДС публикува специално свое обръщение към избирателите с руски миграционни корени. В сегашната предизборна борба за Бундестага ХДС и ХСС обещават на преселниците и по-високи пенсии в бъдеще.", "date": "2017.09.11", "title": "Как мигрантите от бившия СССР и Турция влияят на изборите в Германия"}
{"url": "http://www.dnevnik.bg/sport/2017/09/11/3039717_shte_produljim_po_poetiia_put_obiaviha_fenovete_na/", "text": "Феновете на \"Левски\" от фракцията \"София Запад\" заявиха, че ще продължат по поетия път. Думите им дойдоха в отговор на становището на друга фенска организация -  \"Южна дивизия\", според които х ората, узурпирали сектор Б, са посегнали срещу левскарщината . Размяната на нови декларации потвърди задълбочаващата се криза сред фенските структури сред привържениците на \"Левски\". Последният повод е  побоят срещу Адриян Петров-Дългия, член на \"Южна дивизия\" , в началото на второто полувреме на най-посетения мач в първенството този сезон - срещу \"Лудогорец\". Изявлението на \"София Запад\" започва с текст, за който се твърди, че е от непубликувана декларация на \"Южна дивизия\". \"Съжаляваме, че отговорът ни отне време, но  вчера бяхме на мач  за разлика от други. И така... горното е декларацията, поредната, написана от страна на \"Южна дивизия\", с която триумфално трябваше да обявят завръщането си в Сектор Б. За пореден път много маркетинг и пиар, малко действия. Тази декларация, поредната, не беше публикувана, тъй като не съответстваше с проведените разговори и постигнатите договорки между всички активни групи в сектор Б няколко дни по-рано, а те са именно повече действия, по-малко думи\", пишат от \"София Запад\". \"Същите обявиха, че били нападани, заради разкрития, свързани с управлението на Иво Тонев... Всички помним медийния панаир и хвърлянето на оставки, когато тези разкрития излязоха на бял свят – тогава \"Южна дивизия\" не участваше. Вчера обявиха, че \"Южна дивизия\" не се била завърнала в сектора. Поредната лъжа, може да се убедите сами.\" От \"София Запад\" твърдят, че членовете на \"Южна дивизия\" не са участвали в изработването на нито една от хореографиите и че са посетили три мача от началото на първенството. \"Ние ще продължим по поетия път, а на левскарската общност ще бъде предоставяна пълна отчетност за дейността на сектора. Ние държим на думата си за разлика от вечните жертви – \"Южна дивизия\", приключва декларацията. \"София Запад\" е определяна от много привърженици на \"Левски\" като най-крайната фракция, често прибягваща до брутални действия по време и около мачовете. Под публикацията във \"Фейсбук\" има остри критики срещу действията на \"София Запад\" и призиви за обединение между запалянковците. При едно от дербитата с ЦСКА през пролетта в сектор А на \"Васил Левски\" - точно до агитката с феновете на \"Южна дивизия\", беше издигнато знаме с пречупен кръст. От фенклуба  заподозряха провокация от страна на Националния клуб на привържениците . И получиха  отговор, че сектор А е място за привърженици с \"умерен профил\" . Засега никой от ръководството на футболния клуб не коментира официално проблемите между фракциите, заради които част от запалянковците заявяват в социалните мрежи, че няма да посещават мачове на отбора.", "date": "2017.09.11", "title": "Ще продължим по поетия път, обявиха феновете на \"Левски\" от \"София Запад\""}
{"url": "http://www.dnevnik.bg/sviat/2017/09/11/3039672_polsha_moje_da_poiska_pochti_50_mlrd_dolara_voenni/", "text": "                    ", "date": "2017.09.11", "title": "Полша може да поиска почти 50 млрд. долара военни репарации от Германия"}
{"url": "http://www.dnevnik.bg/citat_na_deniia/2017/09/11/3039714_citat_na_denia_tova_e_izbor_na_tishinata/", "text": "Това заяви председателят на Върховния касационен съд (ВКС) Лозан Панов, след като за пръв път взе думата при изслушването и дискусията за избора на нов председател на Върховния административен съд (ВАС). 7-годишният мандат на сегашния председател Георги Колев изтича през ноември, а за позицията му има издигнати две номинации - на Георги Чолаков и Соня Янкулова. Съдебният съвет трябва да гласува днес за един от двамата, като избран ще бъде този, който събере 17 гласа. Панов обяви, че е показателен фактът, че изборът се провежда 22 дни преди края на мандата на този съдебен съвет, когато всеки гледа към изхода от този съвет. \"Няма как да не останат съмнения, че самият избор може да бъде повлиян от договорки и други обещания\", заяви председателят на ВКС. Докато се изказваше Панов, се чу, че главният прокурор Сотир Цацаров, който седи до него, го репликира, но не на микрофона. Повече за процедурата за избор на административен ръководител на съда, който контролира всички актове на властта, четете  тук, където \"Дневник\" следи \"на живо\" дискусията. ", "date": "2017.09.11", "title": "Цитат на деня: Това е избор на тишината"}
{"url": "http://www.dnevnik.bg/sport/2017/09/11/3039666_peta_titla_ot_tur_dyo_frans_e_sledvashtata_goliama_cel/", "text": "Победителят в Обиколката на Испания Крис Фрум се прицели в пета титла в най-голямото колоездачно състезание в света - \"Тур дьо Франс\". Англичанинът се надява да се нареди до легендите Еди Меркс, Жак Анкетил, Бернар Ино и Мигел Индурайн, които имат по пет успеха. Фрум е първият колоездач, който  спечели Обиколката на Франция и тази на Испания в една година , откакто \"Вуелта\" се провежда след Тура. Дубъл са правили още Анкетил през 1963 г. и Бернар Ино през 1978 г. \"Пета титла в \"Тур дьо Франс\" е моя цел, но е твърде рано да се каже. Ще изчакам да видя как изглеждат маршрутите на Джирото, Тура и \"Вуелта\" през следващата година. Ще седнем с моя отбор и ще начертаем план за действие\", заяви Фрум след пристигането в Мадрид. 32-годишният колоездач имаше три втори места в Обиколката на Испания, преди да триумфира в шестото си участие. Той не отхвърли възможността да опита да спечели трите големи обиколки в една година. \"Не мога да кажа, че е невъзможно. Няма невъзможни неща, но ще трябва доста работа, за да стане\", каза състезателят на \"Скай\". Той определи тазгодишната Обиколка на Испания като най-трудното състезание, в което някога е участвал. С триумфа си във \"Вуелта\" Фрум вече има пет победи в трите големи обиколки. Единствената, която не е печелил, е \"Джиро д'Италия\". \"Да се включа в Джирото е голяма задача, но то може да стане за сметка на Тура. Все пак не го отписвам като възможност\", допълни Фрум.", "date": "2017.09.11", "title": "Пета титла от \"Тур дьо Франс\" е следващата голяма цел на Фрум"}
{"url": "http://www.dnevnik.bg/sviat/2017/09/11/3039730_britanskiiat_biznes_bi_gubil_miliardi_godishno_ot/", "text": "Въвеждането на митнически режим между Великобритания и страните - членки на Европейския съюз, ще струва на британския бизнес между 4 и 9 млрд. паунда (4.4 и 9.9 млрд. евро) всяка година, сочи доклад на неправителствената организация Institute for Government (IfG), цитиран от \"Ройтерс\". Лондон обяви в хода на  преговорите  за напускане на съюза, че ще прекрати членството си и в митническия съюз, който свързва страните членки и ще договори нов, високотехнологизиран режим или ще сключи \"митническо партньорство\", което ще премахне нуждата от митническа граница. В доклада \"Осъществяване на Брекзит: Митници\" IfG казва, че правителството трябва да даде колкото може повече яснота на бизнеса и да му помогне да планира адаптацията си към новия митнически режим. Близо 180 000 британски търговци в момента действат само на територията на Европейския съюз. Ако трябва да попълват митнически декларации след Брекзит, от тях ще се събират около 200 милиона такива документа на година. Тъй като една струва между 20 и 45 паунда, загубите ще достигнат до 9 милиарда лири. \"Мащабът и цената на промяната за много търговци може да е значима. Правителството трябва да влезе в подробен диалог с тях за промените, разбирането на нуждите им и да им даде колкото време е възможно, за да се адаптират\", се казва в доклада. Европейският съюз, за разлика от Обединеното кралство, не желае разговорите за отношенията след Брекзит (включително \"търговската\" част) да започват, преди да е постигнат  напредък по трите ключови въпроса , с които диалогът започна - правата на европейските граждани във Великобритания (и обратното), статута на границата между Ирландия и Северна Ирландия и споразумението за финансовите задължения на Лондон към съюза. Докладът предлага митническите изисквания да се отделят от физическата граница, да се запази достъп до ключови компютърни системи на Европейския съюз и да се създадат работни групи с частния сектор за въвеждане на необходимите промени. Според IfG, за да се избегне сценарият \"Брекзит на ръба на пропастта\", правителството трябва да се увери, че всички - от операторите на пристанища до превозните компании и местните власти, са готови за промяната. Необходимо е и сътрудничество с ЕС, за да се гарантира, че различни въпроси, които изникват на европейски пристанища, няма да създават трудности по снабдителната верига. \"В миналото (компаниите) имаха години, за да се нагодят към към каквито и да било промени (инициирани от) правителството; сега имат по-малко от 20 месеца да се подготвят, без дори да е ясно за какво се подготвят\", се казва в доклада. \"Дали ще е успешна промяната зависи от това всички тези организации да са готови.\"", "date": "2017.09.11", "title": "Британският бизнес би губил милиарди годишно от митнически проверки след Брекзит, сочи доклад"}
{"url": "http://www.dnevnik.bg/sviat/2017/09/11/3039748_dva_vlaka_s_turisti_se_sbluskaha_v_shveicariia_desetki/", "text": "Два влака се сблъскаха на гара в Централна Швейцария, каза полицията в страната, цитирана от швейцарски медии. Пострадалите при инцидента са най-малко 30 души. Полицията не коментира травмите на ранените при сблъсъка на гарата в Андермат, град в кантона Ури. Според говорител на полицията повечето пътници в двата влака са туристи. Не е известно колко от тях са чужденци. Причините за инцидента все още се изясняват.", "date": "2017.09.11", "title": "Два влака с туристи се сблъскаха в Швейцария, десетки са ранени"}
{"url": "http://www.dnevnik.bg/bulgaria/2017/09/11/3039622_sudebniiat_suvet_shte_predloji_georgi_cholakov_na/", "text": "Считаният за фаворит за председател на Върховния административен съд (ВАС) Георги Чолаков беше избран за поста с мнозинство от 20 от гласовете от съдебния съвет. Петима подкрепиха другият кандидат - Соня Янкулова. Изборът ще бъде изпратен в президентството за издаване на указ от държавния глава. Ако Румен Радев потвърди решението на съвета, Чолаков ще е новият председател на ключовата съдебна инстанция, която контролира всички актове на изпълнителната власт. Чолаков е подкрепян от доскорошния председател Георги Колев. Зад него застанаха и мнозинството от съдиите от пленума на Върховния административен съд. председателят на ВАС Георги Колев, главният прокурор Сотир Цацаров, представляващият Димитър Узунов, Ясен Тодоров, Васил Петров, Мария Кузманова, Даниела Костова, Галя Георгиева, Милка Итова, Розалин Трендафилов, Светла Петкова, Елка Атанасова, Румен Боев, Румен Георгиев, Незабравка Стоева, Каролина Неделчева, Магдалена Лазарова, Михаил Кожарев - това са членовете на съдебния съвет, които могат да се причислят към т.нар. мнозинство. Към тях, за да станат 20 души, в този избор се включват и Камен Иванов, който по принцип гласува с малцинството и Юлиана Колева, която е работила с Чолаков и го познава добре. За Соня Янкулова гласуваха тримата членове на съвета, които издигнаха номинацията й - Соня Найденова, Юлия Ковачева и Галина Карагьозова, както и председателят на Върховния касационен съд Лозан Панов и Калин Калпакчиев. Състезание или предварителен сценарий Още с настояването на настоящия председател на Върховния административен съд (ВАС) Георги Колев, изборът да се проведе от отиващия си състав на съдебния съвет, стана известно, че вече има избран фаворит. Името на Чолаков се спрягаше за възможен кандидат от близо година. А след като Колев промени правилата за избор на кандидати от пленума на ВАС така че всеки магистрат да заявява явно кой предпочита, се появиха и опасения от оказване на натиск. Чолаков беше подкрепен от мнозинство от над 50 съдии, а зад Соня Янкулова застанаха над 20 магистрати. От изслушването в съдебния съвет в понеделник пролича усилието кандидатурата на Чолаков да изглежда като издигната и подкрепена от съдиите, а изборът му като уважение към волята на върховните магистрати. За това, че Чолаков е номиниран от съдиите се чу и в дебата след изслушването - от Юлиана Колева, която е работила с него в районния съд в Сливен, както и от председателя на ВАС Георги Колев. Тезата им - не може на съдии с толкова опит да бъде повлияно и щом това е техният избор, той трябва да бъде подкрепен. На противно становище застана Калин Калпакчиев. Той обърна внимание, че \"съдийското самоуправление не може да бъде сведено до проста аритметика\". \"В случя се спекулира със съдийското самоуправление. И съдия Чолков, и съдия Янкулова са предложени от съдии в този съд. Уважавам гласа на всеки един съдия. Но нашата работа е да направим оценка на качествата на кандидатите и тя да е добросъвестна\", заяви Калпакчиев. Как премина изслушването на двамата кандидати, както и обсъждането и гласуването на номинациите им четете в  \"на живото\", с което \"Дневник\" проследи процедурата. Какво казаха пред журналисти представляващият Висшия съдебен съвет (ВСС) Димитър Узунов и двамата кандидати след края на процедурата гледайте тук:", "date": "2017.09.11", "title": "Съдебният съвет ще предложи Георги Чолаков на президента за председател на Върховния административен съд"}
{"url": "http://www.dnevnik.bg/sport/2017/09/11/3039655_fotogaleriia_geim_set_i_plaj_-_drugiiat_tenis/", "text": "Докато US Open беше в разгара на същинската си част, в Созопол вървеше европейското първенство по... плажен тенис.", "date": "2017.09.11", "title": "Фотогалерия: Гейм, сет и... плаж - другият тенис"}
{"url": "http://www.dnevnik.bg/sport/2017/09/11/3039728_frank_de_bur_e_purviiat_uvolnen_menidjur_za_sezona_vuv/", "text": "Холандецът Франк де Бур е първият уволнен мениджър за сезона във Висшата лига. Престоят му начело на \"Кристъл палас\" продължи едва 77 дни. Причината за уволнението на Де Бур са четирите поредни загуби. \"Кристъл палас\" все още няма отбелязан гол, като е допуснал седем. \"Искаме да благодарим на Франк за отдадеността му и усилената работа\", написа клубният сайт на \"Кристъл палас\". Следващият мениджър на \"орлите\" ще е бившият селекционер на Англия Рой Ходжсън. Де Бур подписа тригодишен договор с \"Кристъл палас\" в края на юни. Тогава холандецът заяви, че целта му е да изгради боеспособен отбор, който да не се бори за оцеляване. При представянето му  \"орлите\" объркаха Франк с неговия брат близнак Роналд. Де Бур, който е юноша на \"Аякс\", беше начело на холандския отбор от края на 2010 г. до средата на 2016 г. Той спечели четири пъти Ередивизи, като постигна победи в над 60% от двубоите на тима. Последва неуспешен период начело на \"Интер\", където беше уволнен след 85 дни. Де Бур е първият постоянен мениджър с най-малко ръководени мачове на отбор от Висшата лига - четири. След него са Лес Рийд в \"Чарлтън\" през 2006 г. - 7, и Боб Брадли в \"Суонзи\" през 2016 г. - 11. Рийд е бил начело едва 40 дни, с което изпреварва Де Бур по този показател.", "date": "2017.09.11", "title": "Франк де Бур е първият уволнен мениджър за сезона във Висшата лига"}
{"url": "http://www.dnevnik.bg/sport/2017/09/11/3039820_kubrat_pulev_machut_s_djoshua_shte_bude_dosta_jestok/", "text": "Кубрат Пулев заяви, че очаква жесток мач срещу Антъни Джошуа.  Българинът и англичанинът ще премерят сили на 28 октомври  на стадион \"Милениум\" в Кардиф в битка за световните титли на Mеждунарoдната боксова федерация (IBF), Международната боксова организация (IBO) и Световната боксова асоциация (WBA). \"Тренирам, подготвям се, искам този мач и смятам да го спечеля\", каза Пулев на съвместна пресконференция с Джошуа в Кардиф. Събитието продължи около 20 минути, българският боксьор отговори на два въпроса, а нито собствениците на \"Зауерланд\" Кале и Нисе Зауерланд, нито изпълнителният директор на германската компания Крис Майер присъстваха. \"Чувствам се много добре, чувствам се добре подготвен физически и психически, имам много енергия и наистина борбата ще бъде жестока\", каза Пулев. Преди две седмици той се оплака от липсата на време за подготовка и  атакува остро своя промотър  заради бързата договорка за мача. \"Въпреки че вие (от лагера на Джошуа) гледате за след мен, това е хубаво, но мачът ще бъде доста жесток\", допълни 36-годишният българин, който ще направи втори опит да стане световен шампион. Първият беше на 15 октомври 2014 г., когато беше нокаутиран в петия рунд от Владимир Кличко. Това остава единствената загуба на Пулев на професионалния ринг. 36-годишният българина има 25 победи, 13 от които с нокаут. Последната му среща беше на 28 април, когато  надигра по точки американеца Кевин Джонсън. Джошуа е непобеден в 19-те си двубоя, откакто премина при професионалистите след спечелването на олимпийската титла в Лондон през 2012 г. Всички победи на 27-годишния англичанин са дошли след нокаут. Това ще е първи двубой за Джошуа от 29 април, когато  нокаутира Владимир Кличко в 11-ия рунд  на зрелищната им битка пред 90 000 зрители на стадион \"Уембли\". Тогава той защити пояса на IBF и прибави още две световни титли - на WBA и IBO. \"Видях един голям бой между тях двамата, но за мен лично боят беше 50:50. Както победи Джошуа, така можеше да победи и Кличко\", коментира Пулев, попитан какво мисли за представянето на световния шампион в мача с украинеца. ", "date": "2017.09.11", "title": "Кубрат Пулев: Мачът с Джошуа ще бъде доста жесток"}
{"url": "http://www.dnevnik.bg/bulgaria/2017/09/11/3039819_dimitur_uzunov_vrushtam_se_v_sandanski/", "text": "Представляващият Висшия съдебен съвет (ВСС) Димитър Узунов обяви, че след края на мандата на съвета ще се върне на работа като редови магистрат в най-ниското съдебно ниво - Районния съд в Сандански. Преди избирането му в кадровия орган на Темида Узунов правораздаваше именно там. С изказването си той на практика заяви, че няма да се възползва от възможността, която последните промени в Закона на съдебната власт предоставиха на членовете на ВСС, или т.нар. кариерен бонус - след мандата им да се върнат на избрано от тях място, което е равно по ранг от институцията, от която са дошли в съвета. Мандатът на сегашния ВСС изтича през октомври. Измененията в съдебния закон бяха приети окончателно в края на юли. Като в зала  проектът беше внесен по-малко от 24 часа , след като премина на второ четене през правната комисия. Повече четете  тук . Коментарът на Узунов за това къде ще се върне на работа след края на мандата му бе в отговор журналистически въпрос след края на процедурата по  избор на нов председател на Върховния административен съд , който контролира всички актове на властта. Повече за процедурата четете  тук . Името на Узунов беше едно от спряганите за председател на ВАС.", "date": "2017.09.11", "title": "Димитър Узунов: Връщам се в Сандански"}
{"url": "http://www.dnevnik.bg/bulgaria/2017/09/11/3039840_jitelite_na_simitli_poiskaha_samo_edno_novo_trase_na/", "text": "Жителите на Симитли подкрепят източния вариант на трасе за преминаване на магистрала \"Струма\" през Кресненското дефиле. Това се разбра на проведеното днес обществено обсъждане в спортна зала \"Септември\" в града, където бе представен Докладът за оценка на въздействието върху околната среда (ОВОС) на инвестиционното предложение, съобщиха от Агенция \"Пътна инфраструктура\" (АПИ). Източният вариант на трасе през Кресненското дефиле предвижда в посока София пътят да минава по ново трасе, а в посока Сандански да остане по стария път Е-79. Връзката между двете платна ще бъде осъществена чрез напречни връзки, като ще се използват съществуващите пътища и ще се изграждат нови пътни възли. Предвидени са общо 5 пътни възела - \"Симитли\", \"Полето\", \"Мечкул\", \"Стара Кресна\" и \"Кресна\". Ще бъде построена и пътна връзка със съществуващия път Е-79 в началото на обходния път на Кресна. На отсечката е предвидено да има и две големи площадки за търговия и почивка. Едната е на обходния път на Кресна в посока Кулата и е с площ 17 декара. Другата е по новото трасе, което ще се изгражда, и е на 2 километра след пътен възел \"Кресна\" в посока София. Тя ще бъде с площ 19 декара. И двете площадки ще имат директна връзка с Кресна. Те ще бъдат снабдени с електричество, водопроводна и канализационна мрежа, както и с пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си, както го правят и в момента. \"Моят апел към всички е да се обединим и да построим магистралата, защото не може постоянно да се връщаме и започваме отначало. Връщане назад не може да има\", заяви директорът на АПИ Дончо Атанасов. На дискусията експертите обясниха, че вариантът с изграждането на 15-километров тунел е неподходящ, тъй като районът около Кресна е най-сеизмично активният в България. Единодушно бе мнението, че наличието на радиоактивни елементи в скалите ще доведе до тежки екологични последици, защото за прокопаването на такъв тунел ще се изкара земна маса над 4 млн. куб. м, която не може да се използва за строителни цели и трябва да се депонира в специално депо, а строителството на такова би отнело най-малко 4 години. От агенцията уточняват, че мнението на проектантите и експертите, изготвили доклада по ОВОС, е, че т. нар. източен вариант е най-компромисното решение за реализиране на проекта по отношение на опазване на околната среда, сигурността и безопасността на жителите, както и от икономическа гледна точка. В подкрепа на проекта се обявиха и редица представители на екологични организации, които поставиха на първо място развитието на региона, живота и сигурността на жителите и пътуващите през дефилето.", "date": "2017.09.11", "title": "Жителите на Симитли поискаха само едно ново трасе на \"Струма\" през Кресненското дефиле"}
{"url": "http://www.dnevnik.bg/detski_dnevnik/2017/09/11/3039892_neposeshtavaneto_na_uchilishte_triabva_da_se_schita_za/", "text": "Непосещаването на училище трябва да се счита за престъпление, заяви министърът на образованието Красимир Вълчев, цитиран от БНР. По думите му 90% от ромите са с образование по-ниско от средното. \"Бъдещето на България не зависи толкова от това дали ще сме страна с по-малко или с по-голямо население, а от това дали ще сме страна с образовано или необразовано население\", каза Вълчев на дискусията \"Образование и демография\". \"България е страна с влошена възрастова структура и намаляващо население. Ние все още можем да запазим положителна траектория на развитие, но като страна с ескалираща демография на неграмотността няма да можем. Ако се фокусираме само върху това да увеличим раждаемостта, ние лесно бихме могли да го постигнем, като спрем да образоваме още по-големи групи деца и по този начин ще увеличим коефициента им на възпроизводство. Трябва да решим коя динамика ни е по важна – тази с броя на населението или тази в образователната му структура, тъй като очевидно двете са в отрицателна наличност\", заяви той. Според Антоанета Русинова, директор на Института за изследване на населението към БАН, ключовите думи за решаване на демографския проблем в България са \"качество на живот\". \"Преди три дена приключи първото обсъждане на първия етап от анализа на политиките досега и мога да кажа, че при всичките тези доклади на работните групи тънката червена линия, която свързва качеството на живот с евентуалните начини за решаване на проблемите, е образованието\", каза тя. Според вицепремиера Валери Симеонов държавата трябва да създаде условия за малцинствата, които искат да се интегрират. \"Детето на отговорните цигански родители, което е подготвено, облечено добре, изкъпано, с учебници в чантичката, пуснато на улицата в гетото, много често то не може да стигне до училището по причина на това, че някой го набива, някой го дърпа, взима му новите хубави обувки, почва да го учи как да краде, как да проси и какво ли още не\", разсъждава той.", "date": "2017.09.11", "title": "Непосещаването на училище трябва да се счита за престъпление, каза министърът на образованието"}
{"url": "http://www.dnevnik.bg/photos/2017/09/11/3038671_fotogaleriia_hotel_ot_plajni_bokluci_v_kyoln/", "text": "Картини, китари, легла - по европейските плажове може да се събере обзавеждането на цял един дом. Това е направил германският артист ХА Шулт, за да създаде своя \"Хотел \"Спасете света\". Къщата, създадена и пълна с боклуци, сега е изложена в Кьолн, след като бе в Рим и Мадрид. ХА Шулт е създавал множество инсталации, хепънинги и концептуални произведения на изкуството, посветени на замърсяването на Земята", "date": "2017.09.11", "title": "Фотогалерия: \"Хотел\" от плажни боклуци в Кьолн"}
{"url": "http://www.dnevnik.bg/sport/2017/09/11/3039890_djoshua_se_zakani_da_pobedi_pulev_s_fines_i_mudrost/", "text": "Световният шампион в тежка категория Антъни Джошуа иска да победи Кубрат Пулев с мъдрост и спокойствие. 27-годишният англичанин се закани да покаже, че е станал много по-добър боксьор след победата срещу Владимир Кличко през април. Джошуа и Пулев ще премерят сили на 28 октомври  на стадион \"Милениум\" в Кардиф в битка за световните титли на Mеждунарoдната боксова федерация (IBF), Международната боксова организация (IBO) и Световната боксова асоциация (WBA). \"Очаквам мача с огромно нетърпение. От (двубоя с Кличко на) 29 април мислех само кога ще е следващият мач. От момента, в който тялото ми се възстанови от мача, не съм спрял да тренирам\", каза Джошуа на съвместна пресконференция с Пулев. \"Искам да демонстрирам един по-различен подход към моите боксови умения. Двубоят с Кличко беше едно ново преживяване за мен и сега ще покажа какво съм научил. Всичко опира до финес, до това да покажеш по-голяма класа от съперника. Ако се наложи, ще тръгна на война. Но мога да спечеля и със спокойствие.\" \"Винаги зависи какъв тип мач ще предложи опонентът ти. Понякога трябва да бъдеш умен и мъдър и да спечелиш без да получаваш твърде много удари. Друг път трябва да се хвърлиш на бойната линия. Това не е нещо, което се учи, това е част от характера ти. Показахме, че притежаваме в изобилие от това\", каза още световният шампион. Той заяви, че не се чувства изтощен от интензитета, с който се развива кариерата му. \"От 2008 г. не сме отпускали педала на газта - първенство след първенство, мач след мач, така че няма никакъв проблем за мен. За мен е чест да съм на върха и да бъда посланик на този спорт.\" \"Винаги съм различен, когато излизам на ринга. Сега съм по-добър боксьор и съм подготвен за най-тежкото от всички предизвикателства. Не искам да се заигравам с никого. Искам да запазя поясите си, а за целта трябва да се изправя срещу всички добри боксьори. Винаги се уча, винаги се подобрявам, за мен всяко предизвикателство е още едно препятствие по пътя\", завърши Джошуа. Според неговия треньор Роб Макракън Пулев е \"топ боксьор\". \"Пулев има изключителен опит. Той е в топ 3 в класациите на всеки, а това е една много трудна дивизия с наистина класни боксьори като Антъни на върха.\" \"Антъни непрекъснато се развива и подобрява. Той се учи изключително бързо и знае какви грешки допусна срещу Кличко. Ще се подготвим перфектно за предстоящия двубой. Ще изучим силните и слабите страни на Пулев и ще опитаме да се възползваме от тях. Антъни ще бъде в страхотна форма и ще направи зрелищно представяне\", каза още Макракън.", "date": "2017.09.11", "title": "Джошуа се закани да победи Пулев с финес и мъдрост"}
{"url": "http://www.dnevnik.bg/bulgaria/2017/09/11/3039900_adrian_zlatkov_e_otvlechen_ot_nova_grupa_koiato_ima_i/", "text": "Засега няма информация похитителите на Адриан Златков да са част от \"Наглите\". По-скоро това е нова групировка, която има и нови цели. Това заяви пред Би Ти Ви бившият вътрешен министър и настоящ зам.-председател на ГЕРБ Цветан Цветанов. 25-годишният мъж, син на столичен бизнесмен,  беше открит снощи край София  в добро физическо състояние. Той беше отвлечен в края на миналия месец. Бащата на Адриан Златков уточни, че е  платил откуп за него , но не уточни в какъв размер. Днес потърпевшият беше разпитан от служители на МВР. Цветанов каза още, че в момента е важно в медиите да не излиза много информация за отвличането на Златков, тъй като извършителите следели внимателно какво се пише и говори за случая. По думите ми никой от разследващите няма да разкрие анализите си, за да е сигурно, че групата ще бъде заловена. Зам.-председателят на ГЕРБ добави, че ще се проведе голям дебат с  представители на охранителните фирми, които се оплакаха , че последните два законопроекта на вътрешното министерство - за частната охрана и Закона за МВР, показват, че ведомството се връща към практиката да развива търговска дейност и по този начин става конкуренция на бизнеса им. Цветанов допълни, че законопроектът на БСП за нов антикорупционен закон припокрива на 75% този на ГЕРБ. Той каза още, че преди всичко трябва да има обществено обсъждане, за да се стигне до гласуването му.", "date": "2017.09.11", "title": "Адриан Златков е отвлечен от нова група, която има и нови цели, смята Цветанов"}
{"url": "http://www.dnevnik.bg/sviat/2017/09/11/3039899_pochina_len_uein_edin_ot_suzdatelite_na_vurkolaka_i/", "text": "Американският автор на комикси и художник Лен Уейн, един от създателите на Върколана и Блатното чудовище, почина в неделя на 69-годишна възраст, съобщи в. \"Гардиън\". Уейн се посвещава на комиксите още като млад и през 40-годишнта си кариера пише истории за редица от най-известните герои като Човека паяк, Супермен, Батман и Хълк. Започва работа за гиганта в комикс индустрията \"Марвел\" през седемдесетте години на миналия век, където създава Върколака заедно с Джон Ромита - старши и Хърб Тримпи. Той остава част от Вселената на \"Марвел\" скоро след дебюта си. Към героите от X-Men добавя популярни герои като Бурята и Колоса заедно с Дейв Кокръм. След като напуска \"Марвел\" и започва в DC - първата компания, предложила му работа в началото на кариерата му - той написва първите истории за Блатното чудовище през 1971 г., работейки заедно с художника Бърни Райтсън. През последните години страдаше от сърдечни проблеми и други усложнения, а през 2015 г. бе подложен на четворен байпас. Само два дни преди смъртта си претърпя операция на една от петите си. \"Току-що научих, че приятелят ми и вдъхновението ми в писането Лен Уейн е починал тази сутрин. Обич и съболезнования на съпругата му. Той написа Блатното чудовище, Призрачния непознат и любимите ми истории за Батман,\" написа авторът на фантастични истории и комикси Нийл Геймън. \"Показа ми, когато бях на 12 години, че комиксът може да бъде литература. Лен Уейн беше редакторът, който доведе британските автори в DC. Един от най-добрите хора, които съм срещал за 30 години в комиксите. Ще липсва. И на мен ще ми липсва.\"", "date": "2017.09.11", "title": "Почина Лен Уейн, един от създателите на Върколака и Блатното чудовище"}
{"url": "http://www.dnevnik.bg/photos/2017/09/11/3039612_fotogaleriia_svetovnite_snimki_na_denia_-_11_septemvri/", "text": "Участници в Седмицата на модата в Ню Йорк, САЩ.", "date": "2017.09.11", "title": "Фотогалерия: Световните снимки на деня - 11 септември 2017 г."}
