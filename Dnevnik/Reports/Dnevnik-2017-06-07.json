{"url": "http://www.dnevnik.bg/bulgaria/2017/06/07/2984900_dve_komisii_edinodushno_reshiha_da_niama_znaci_za/", "text": "Единодушно парламентарната комисия по вътрешна сигурност и обществен ред и транспортната комисия приеха измененията в Закона за движение по пътищата на първо четене. Миналата седмица стана известно, че 20 депутати от ГЕРБ са внесли в Народното събрание законопроект, който предвиждаПромените предвиждат още да се свалят регистрационните номера на автомобил, ако собственикът му го е дал за ползване от човек без шофьорска книжка. До проекта се стигна, след като премиерът свика извънредно заседание на кабинета и нареди спешни мерки срещу катастрофите и за намаляване на жертвите на пътя.\"Имаше пълно съгласие от колегите от опозицията, за което им благодаря\", заяви председателят на вътрешната комисия Цветан Цветанов, след гласуване на измененията. Той допълни, че и транспортната комисия е одобрила единодушно текстовете и подчерта, че има закони, които обединяват всички депутати и този е такъв.Според Цветанов текстът за премахване на знаците пред мобилните камери не е противоконституционен, както твърдят някои юристи. Допълни, че ако някой смята така може да сезира конституционните съдии и те ще се произнесат с решение.Председателят на вътрешната комисия заяви още, че \"трябва да се промени манталитета на българския водач\", което не става \"с магическа пръчка\". Каза обаче, че депутатите правят каквото могат като припомни и предложените за обществено обсъждане изменения в наредбата за тестването на шофьорите и участниците в катастрофи за алкохол и наркотици. Повече за наредбата четете .Владимир Тодоров, председател на Българската асоциация на пострадали при катастрофи, заяви пред \"Дневник\", че организацията подкрепя това предложение. \"Идеята е, че Законът за движение по пътищата важи 24 часа, 365 дни в годината. Не може да има предупреждение за проверки. Това е безсмислено. Има и друг негативен ефект, че винаги при знак за камери скоростта се намалява, след това се дава рязко газ и много често се случват инциденти. В Европа има две концепции - в половината държави камерите са обозначени, в половината не са обозначени. Има дори държави, в които камерите се слагат в цивилни коли, не са в полицейски коли и те не се обозначават.\"Като безсмислен определи аргумента, че според Конституцията никой не може да бъде заснеман без негово желание, защото в основния закон се казва - освен, в случаите, предвидени в закон. Освен това има решения на Европейския съд по правата на човека, според които на обществени места, каквито са пътищата - всеки може да заснема и да бъде заснеман, допълни Тодоров.Зам.-вътрешният министър Красимир Ципов заяви за \"Дневник\", че в около 1/3 от държавите в ЕС има знаци за мобилни камери, но в останалите няма.Той определи мнението на юристи, че предложението е противоконституционно като невярно. По думите му те се позовават не на Конституцията, а на тълкувателно решение на Върховния административен съд (ВАС) с докладчик Лозан Панов, докато бе част от този съд. Според Ципов в решението се казва, че трябва да се обективизира факта, че има мобилни камери, което е налице, щом са в полицейски коли, в който има постоянно аудио- и видеонаблюдение.В тълкувателното решение на ВАС, което е задължително се посочва, че трябва да се регламентира ред, по който се издават фишове от мобилни камери. В него се напомня, че без обозначаването им се нарушава член от Конституцията, според който никой не може да бъде записван, заснеман без неговото знание.След решението на върховния съд, бе променен Закона за движение по пътищата като се регламентира нуждата от знаци пред мобилните камери и се издаде наредба, която обаче не различава мобилните и стационарните камери.Цветанов коментира пред журналистите още, че след като ГЕРБ са разбрали, че знаците не водят до намаляване на произшествия са решили да ги премахнат. Какво ще се случи с тази разпоредба, ако бъде приета и на второ четене, ще се разбере нататък.", "date": "07-june-2017", "title": "Две комисии единодушно решиха да няма знаци за мобилните камери"}
{"url": "http://www.dnevnik.bg/zelen/2017/06/07/2984885_prokuraturata_razsledva_nezakonna_sech_do_plaja_na/", "text": "Прокуратурата разследва кой е извършил незаконна сеч непосредствено до плажа \"Къмпинг \"Делфин\" – едно от последните диви места и един от най-старите нудистки плажове на Черноморието, който от началото на май вече не е див. Той беше отдаден под наем за следващите пет години на пловдивското дружество \"Тйва Интернешанъл\" със собственик Йордан Тодоров.В момента наемателят извършва на плажа подготвителни дейности за летния сезон. В същото време снимки от работните дейности на място, публикувани във \"Фейсбук\", провокираха гражданско недоволство на стотици плажуващи там от години. Снимките показват изграждане на масивна дървена стълба до плажа, струпан дървен материал и информационни табели, които разкриват как ще изглежда бъдещия уреден с чадъри и заведение плаж.Регионалната екологична инспекция в Бургас е сезирала прокуратурата след проверка на място на 17 май 2017 г., на която експертите са установили, че на площ от 516 кв. м непосредствено до плажа са изсечени предимно храсти, но и дървета, а тревата е премахната. Това съобщи за \"Дневник\" директорът на РИОСВ-Бургас инж. Тонка Атанасова.Засега нарушителят не е установен, тъй като по време на проверката на място вече е нямало работници, почистването и изсичането е било извършено през изминалия уикенд, когато и РИОСВ е било сезирано. Затова екоинспекията предава разследването на случая на прокуратурата с мотив \"за нерегламентирани дейности с потенциален извършител наемателят.\"Казусът напомня скорошен случай със върху емблематична скала между централния и мидения плаж \"Боруна\" край с. Лозенец, която също не е част от стопанисвания плаж.Сечта е незаконна, защото попада в природен парк Странджа и две защитени зони в мрежа Натура 2000 – за местообитанията и за птиците, показва  на зоните в еколигичната мрежа. Това налага задължително разрешително за сеч и почистване от екоинспекицята в Бургас, а такова няма, увериха от екоинспекцията пред \"Дневник\".Територията, на която е изсечено е общинска собственост, което изисква разрешително и от община Царево. Такъв документ отново липсва. Теренът няма общ и подробен устройствен план, който да позволява строителни дейности.Кметът на общината Георги Лапчев също е сезирал прокуратурата по случая, съобщи самият той по време на обща проверка на място заедно с министрите на туризма Николина Ангелкова и на екологията Нено Димов миналата събота (3 юни), на която те не констатираха незаконни дейности на територията на самия плаж от страна на наемателя. \"Бяха получени сигнали за непозволени действия тук. Затова идваме и на място,\" обясни тогава Ангелкова, цитирана от агенция \"Фокус\".Наемателят Йордан Тодоров отрече пред \"Дневник\" да е извършил сечта и почистването на растителност и дървета до плажа. \"Нямам отношение към тази сеч, научих за нея от медиите, дори не знам къде точно е извършена,\" каза Тодоров. На снимки , публикувани последните дни във фейсбук групата  се вижда внушителна дървена стълба, която минава именно през изсечения незаконен терен над плажа.По думите на Тодоров обаче сечта е направена преди той да разпореди работа на плажа по подготовка за летния сезон. Според информацията на РИОСВ-Бургас сигналът на очевидци за работници, които секат до плажа, е от уикенда 13-14 май. Наемателят Йордан Тодоров печели конкурса на Министерство на туризма за отдаване под наем на плажа със  от 5 май 2017г.В момента работата на наемателя на плажа включвала задължителното осигуряване на достъп до плажа, медицинско обслужване и водно спасяване. \"Пожелателна\" подготвителни дейности ще са осигуряване на плажни принадлежности и изграждане на заведение, обясни още наемателят.В отговор на въпрос, Тодоров отрече предвиденото място за заведението му да съвпада с площта, на която е била сечта. Той обясни, че то ще бъде издигнато на плажа и ще е на дървена основа, преместваема конструкция. По думите му няма да има бетон, защото законът го забранява.Тодоров обясни още, че достъпът до плажа ще става по съществуващата в момента естествена пътека, на която в момента са поставят само парапети. Според очевидци и снимки от последните седмици работниците в момента изграждат дървена стълба, която е до пътеката и там също има извършена сеч.Фирмата \"Тйва Интернешанъл\" е била единственият кандидат за наемател на обекта. Вероятно това е причината, че договорената годишна наемна цена за плажа не е голяма – 13 333,20 лв. с ДДС. \"Тйва Интернешанъл\" се задължава да предлага чадъри и шезлонги на цени, не по-високи от 10 лв. за брой.Вече има събрани над 200 подписа в петиция за запазване на един от последните диви плажове и срещу отдаването му под наем, а плажуващите редовно там заявяват готовност да заплащат заедно за осигуряването на воден спасител и редовното му почистванеНаемателят вече е сложил информационни табели и дъсчени конструкции на територията на частни имоти над плажа \"Къмпинг Делфин\", което става без разрешението и информиране на собствениците на тези имоти. Това съобщи за \"Дневник\" Мартин Ганев, един от подписалите петицията за съхраняване на мястото и собственик на един от имотите над плажа, през който може да се стигне до морето.Плажуващите на \"Къмпинг Делфин\" от години събират пари за почистването и поддържането на плажа преди и след сезона, а по време на лятото ежедневно и доброволно го почистват. За да остане див, сега те заявяват готовност да заплатят за воден спасител и да осигуряват почистването и поддържането, ако това е мотивът за отдаване под наем на плажа, който преди няколко години беше обявен за екоплаж от тогавашния регионален министър Лиляна Павлова с идеята да не съхранен като едно от последните диви места край Черно море.Според протестиращите граждани, наемателят няма да може да си избие инвестицията за краткия летен сезон Южното Черноморие на малката плажна ивица след като изгони досегашните му посетители. \"Ако фалира този наемател, кой ще възстанови уникалното място, което в момента се разрушава? Наемателят ще може ли да премахне всичко, което е направил?\" пита един от подписалите петицията за опазване на дивия плаж.", "date": "07-june-2017", "title": "Прокуратурата разследва незаконна сеч до плажа на \"Делфин\""}
{"url": "http://www.dnevnik.bg/sviat/2017/06/07/2984964_turciia_zadurja_shefa_na_mestniia_klon_na_amnesti/", "text": "Турските власти задържаха местния председател на организацията \"Амнести интернешънъл\" заради предполагаеми връзки с мрежата на мюсюлманския проповедник Фетхуллах Гюлен, обвиняван за опита за преврат миналата година, съобщи правозащитната организация, предадоха \"Ройтерс\" и БТА. Полицията е задържала Танер Кълъч и двайсет и двама други адвокати в окръг Измир заради предполагаеми връзки с движението на . Кълъч е задържан в дома си в Измир рано във вторник, преди да отиде на работа. Домът и офисът му са претърсени, а той остава в полицейския арест.Турция предприе след  на 15 юли миналата година , като десетки хиляди бяха арестувани, а над 100 000 бяха уволнени или отстранени от длъжност, включително преподаватели, полицаи, магистрати, журналисти.В изявление \"Амнести интернешънъл\" осъди действията на турските власти. \"Танер Кълъч дълго защитаваше свободата, която сега се опитват да погазят.\"Кълъч оглави турския клон на \"Амнести интернешънъл\" през 2014 г и неведнъж е критикувал властите в Анкара. В началото на тази година правозащитната организация публикува годишния си доклад, с който нареди Турци до страните с най-лоши практики в областта на правата на човека през 2016 г. Според \"Амнести интернешънъл\" свободата на словото се е влошила, 118 журналисти са били арестувани, а 184 медии са били затворени, след като правителството обяви извънредно положение след провалилия се опит за преврат.Организацията съобщи също за увеличен брой случаи на изтезания и малтретиране в полицейските арести, в районите, поставени под комендантски час, докато силите за сигурност се бият с кюрдските милиции и непосредствено след опита за преврат. ", "date": "07-june-2017", "title": "Турция задържа шефа на местния клон на \"Амнести интернешънъл\""}
{"url": "http://www.dnevnik.bg/politika/2017/06/07/2984970_parlamentut_zapochva_obsujdaneto_na_majoritarniia/", "text": "Правната комисия на парламента ще започне обсъждане на Изборния кодекс, който трябва да въведе мажоритарни избори, на извънредно заседание във вторник. Това съобщи председателят на правната комисия Данаил Кирилов. Единственият за сега законопроект е внесен от ГЕРБ, но има изявления за внасяне на законопроекта написан от омбудсмана Мая Манолова и внесен номинално от бившия независим депутат Георги Кадиев миналата година. Кирилов каза на колегите си, че могат да внесат и \"какъвто законопроект\" преценят.И двата проекта предвиждат всичките 240 народни представители да се избират в едномандатни избирателни райони на два тура.Преди седмица Върховния административен съд (ВАС) реши, че . Решението е окончателно и не подлежи на обжалване или протест. Това означава, че парламентът не е задължен да направи решенията от референдума закон.В отговор, Слави Трифонов изпрати писмо, в което посочва, че ВАС практически е узаконил лъжата и е оправдал нарушаването на закона, като е доказал, че е слуга на политическата класа.За сега само ГЕРБ и \"Воля\" заявяват, че са за въвеждането на мажоритарния вот, като гласовете им са недостатъчни.", "date": "07-june-2017", "title": "Парламентът започва обсъждането на мажоритарния изборен кодекс"}
{"url": "http://www.dnevnik.bg/analizi/2017/06/07/2984965_za_kakvo_sme_im_vsushtnost_na_evropeicite/", "text": "Най-после чух сериозен дебат за това какво искаме от ЕС. Дискусията \"Европа на път\" събра леви и десни, политици и учени, които най-неочаквано проявиха удивително единомислие: искаме да влезем в еврозоната, да не се спират кохезионните фондове, искаме европейска сигурност и отбрана, искаме интеграция на западните Балкани; появи се дори една нова консенсусна тема – интересът ни от Черноморска политика на съюза. Почти не чух предизборни глупости, че няма да позволим да ни обиждат и ще тропаме по масата, а това много ме обнадежди. През цялото време обаче аз се питах нещо друго: за какво сме им все пак на европейците?Намекна го г-н Станишев, когато каза, че ако искаме да получаваме от Евросъюза, трябва да сме готови и да даваме – например, да проявяваме солидарност, когато има бежанска криза, което май не направихме. Но темата е по-обща: за какво им е на холандците или на французите ние, българите, да сме в един съюз с тях?В ЕС ни приеха малко в калабалъка. Навремето се прилепихме към героичните битки на Полша, Унгария, Чехия и Балтика срещу комунизма, макар че у нас много повече дисиденти се явиха към 1988. И след като еуфорията от края на Студената война попремина, вече нямаше как да ни извадят от пакета. Отложиха ни, изпитваха ни и накрая някак се промъкнахме. Заслуга за това имаше и г-н Първанов, който пречупи идеологическия гръбнак на партията си и я преориентира (колебливо, както виждаме) към НАТО и Европа; и г-н Костов, извършил брутални, но необходими реформи, за които плати с политическата си кариера; и г-н Сакскобургготски, чийто дворцов международен имидж замаза някои подробности от местния пейзаж. Заслуга имат българските граждани, които изгладуваха и изстудуваха геополитическия обрат, а за преструктурирането на трудовия пазар жертваха 20% от населението на страната си.Така или иначе чудото се случи и това е прекрасно. В действие обаче тутакси влезе типичният за нас санстефански синдром: вместо да се радваш, че държавата ти е възникнала след многовековно небитие, жалиш, че територията ѝ е можела да бъде по-голяма. Съответно - можели сме да имаме повече ползи от еврочленството и за това по неведомите пътища на психологията радостта се обръща в недоволство. Фондовете се крадат, използват ги за глупости от типа на бутафорни крепости и мостове без реки. Дават ни храни с различно качество, пращат ни бежанци, готвят се да ни ограбят чрез евротоЗащо прехвърляме на ЕС вината за лошо свършена у нас работа? Ами ето защо: нетърпимо е усещането, че получаваме без да даваме насреща. Затова обръщаме европейските правила, които доброволно сме приели при влизането в ЕС, в пъклен план и вместо благодарност се чувстваме в правото си да изпитваме подозрение, ако не дори и омраза.Чували ли сте тезата, че им трябваме, защото сме щели да пазим границата на Евросъюза с Турция? Това е стария мит на народи оттук до Виена, че тъкмо те са спрели нашествието на исляма и спасили Европа (спрял го е полско-литовският крал Ян III Собиетски, но да не издребняваме). Вярно, можем да залавяме от време на време по няколко нещастни афганистанци, натъпкани в багажник, но да воюваме май не звучи много сериозно - дори да вкараме в казармата цялата кохорта от 55 000 младежи годишно и да купим най-сетне заветните 8 (словом: осем) самолета.Във времето на преговорния процес се подхвърляше, че можем да бъдем мост на ЕС към Русия заради близостта на двата ни народа, както и към Турция заради голямото турско малцинство, което щяло да осъществява търговски и културни връзки. Каква ирония! Русия тръгна към конфронтация със Запада и наместо предимство, близостта с нея днес изпълва партньорите ни с недоверие. За Турция – същото в двойна степен. Като добавим и това, че самата България е яростно разделена в отношението си към тези бивши империи-господарки и в обозримо бъдеще не би могла да провежда никаква целенасочена политика по отношение на тях.Вероятно помните и тезата за мултикултурните Балкани - като модел за Европа, за съжителството, за спасяването на българските евреи. Съвсем абсурдно стана да говорим за това днес - при надигналата се расистка вълна и националпопулистите във властта. Затова пък все по-настойчиво - дори в официални медии! - днес безстрашни анализатори говорят за това, че сме били важни за Европа, понеже сме \"бели\". Уверявам ви, че това вбесява образованите западноевропейци, където войната с расизма е спечелена някъде от 19-ти до към средата на 20-ти век.По-приемлив изглежда аргументът, че ни искат, защото сме част от християнската цивилизация. Това обаче се изтъква явно от хора, които не знаят за хилядолетната схизма, родила подозрение към православието до ден днешен. За религиозните войни между католици и протестанти, за секуларизацията, залегнала в основите на Евросъюза. Тукашното християнство е доста различно от онова, което проповядва папа Франциск и неговия свещеник, който бе изгонен от беленчани. У нас християнството се мисли като етнически маркер, в Рим то е универсална религия. Така че ако християнството бъде извадено напред като евроинтегратор, това може и да не ни приближи до Европа, а тъкмо обратното.Ще чуете, че ни искат заради културата ни в смисъл на наследство (доколкото не е ликвидирано от алчните проектчици) и на обичаи (доколкото не са опошлени от сувенирната ширпотреба). Разбира се, културата има важна роля, но ако беше само тя – Египет вече да е станал член на ЕС. Пък и дали по същия начин практикуваме културата си тук и в западна Европа? Дали същото значение имат думи като \"история\", \"архитектура\", \"конкурс\", \"музей\", \"изкуство\"?По-практичните си представят ролята ни на хинтерланд за европейската икономика. Значи изнасяме суровини и работна ръка, внасяме туристи и стоки. Но и тук има едно \"обаче\": в съвременния широк свят България е твърде дребна дори за експлоатиране - малко са суровините, които можем да предложим, ако щете и хора не останаха. Заслужава ли си едно такова хинтерландче да има право на равен глас в Европейския съвет? Да може да блокира всичко, което реши?Хубаво е с всички сили да се специализираме в някаква посока вътре в общото икономическо пространство. Когато кажат България, веднага да се сещат за три неща, в които сме най-добри. И по възможност не \"чадъри, шнорхел, дюшек\", а например \"онлайн търговия, маркови вина, екология\". Но както знаем, специализацията у нас е най-трудното, защото всеки се бори за всичко и с всички. Пък вече го няма Съвета за икономическа взаимопомощ да ни я наложи – в ЕС тази работа е отговорност на държавите-членки.И то какво остана? Ами общите ценности. Да, ценностите поне пари не струват – могат да ги практикуват и бедни, и богати. Европа на градовете, на достъпните публични пространства, където хората се срещат и общуват. Европа на секуларизацията, където разумът е общ, вярата – лична. Европа на солидарността, на социалната държава, на инициативата, на науката Какво даваме в сферата на ценностите? Ето тук бих сложил основния акцент в по-нататъшните разговори по темата. Подкрепяме ли санкциите срещу приятелите на Путин? А какво мислим за преследваните турски интелектуалци, за закъсалите гръцки пенсионери, за останалите без родители сирийски деца, за борбата за климата? И доброволно и с чисто сърце ли заемаме позиция или все чакаме някой да ни ръчка?Не, съвсем не са малко българите, които искрено са приели европейските ценности, и то далеч преди 2007.Въпросът е дали ще увлекат останалите в битката с популистите от дясно и ляво, които бунят демоните на миналото и се чудят кого да мразят. От това ще зависи къде ще се озовем в новата геометрия на ЕС - дали ще сме естествена част от Общността или ще сме в ролята на досадните роднини, които другите се чудят как възпитано да подканят да напуснат.", "date": "07-june-2017", "title": "За какво сме им всъщност на европейците?"}
{"url": "http://www.dnevnik.bg/sport/2017/06/07/2984944_alegri_prepodpisa_s_juventus_do_2020_g/", "text": "Финалистът в  \"Ювентус\" обяви, че удължава договора на треньора Масимилиано Алегри. 49-годишният специалист се обвърза с \"бианконерите\" до лятото на 2020 г.Алегри спечели три поредни титли на Италия, три купи на страната и два пъти изведе \"Ювентус\" до финал в Шампионска лига. И при двата случая обаче отборът загуби - през 2015 г. с 1:3 от \"Барселона\" и през този сезон с 1:4 от \"Реал\" (Мадрид).\"Рамо до рамо, \"Ювентус\" и Алегри създават история и легенда\", се казва в официалното съобщение на клуба. \"Сега е време да направим следващата крачка напред\".От \"Ювентус\" считат, че управлението на Алегри е затвърдило отбора като номер 1 в Италия и \"една от водещите сили в европейския футбол\". през 2014 г., идвайки от \"Милан\". Миналото лято треньорът подписа нов двугодишен договор, а сега \"бианконерите\" отново удължават контракта му.", "date": "07-june-2017", "title": "Алегри преподписа с \"Ювентус\" до 2020 г."}
{"url": "http://www.dnevnik.bg/citat_na_deniia/2017/06/07/2984977_citat_na_denia_na_kakvi_ceni_kolite_na_mvr_zarejdat/", "text": "Този въпрос зададе лидерът на \"Воля\" Веселин Марешки, който има бизнес с горива и лекарства, към вътрешния министър Валентин Радев по време на блиц контрола в парламентарната комисия по вътрешна сигурност и обществен ред.След въпроса на Марешки, председателят на комисията Цветан Цветанов се обърна към него с усмивка с думите - \"Само да не ви обвинят в конфликт на интереси с този въпрос\".Радев от своя страна каза, че не е подготвен да даде отговор и обеща да проучи въпроса и да уведоми депутата.", "date": "07-june-2017", "title": "Цитат на деня: На какви цени колите на МВР зареждат гориво?"}
{"url": "http://www.dnevnik.bg/sviat/2017/06/07/2984980_s_3_scenariia_evrokomisiiata_otkri_debata_za_edinna/", "text": "Европейската комисия откри днес обществен дебат относно бъдещата ориентация на отбраната на ЕС на 27 -те.", "date": "07-june-2017", "title": "С 3 сценария Еврокомисията откри дебата за единна европейска отбрана"}
{"url": "http://www.dnevnik.bg/sviat/2017/06/07/2984983_kjurdite_v_irak_planirat_referendum_za_nezavisimost/", "text": "Автономният кюрдски регион в Ирак ще проведе референдум за независимост на 25 септември, съобщи служител на иракските власти, цитиран от \"Ройтерс\". Изявлението бе направено след среща на кюрдските политически партии, оглавена от лидера на кюрдистанския район Масуд Барзани.Очаква се плановете да бъдат отхвърлени от иракските власти. Англоезичният кюрдски телевизионен канал Rudaw TV съобщи, че провинциите, обхванати от допитването, включват и богатия на петрол , което може допълнително да подклади напрежението с Багдад.Хошияр Зебари, високопоставен член на Демократическата партия на Кюрдистан на Барзани, заяви за \"Ройтерс\" през април, че референдумът ще се проведе тази година, за да се търси \"възможно най-добрата сделка\" с Багдад, щом групировката \"Ислямска държава\" бъде победена в Ирак. И преди е имало , но на срещата в сряда Барзани обяви и конкретна дата за допитването.По-рано Барзани се срещна с Джоузеф Вотъл, който оглавява централното командване на американската армия (едно от шестте регионални командвания, което отговаря приоритетно за Афганистан и Ирак), в Ербил. Кюрдите имат основна роля в подкрепяната от САЩ кампания за разгром на \"Ислямска държава\".В Ирак в момента има райони, които се оспорват и от Багдад, и от Ербил, но на практика са под контрола на кюрдските бойци .", "date": "07-june-2017", "title": "Кюрдите в Ирак планират референдум за независимост през септември"}
{"url": "http://www.dnevnik.bg/sport/2017/06/07/2984978_vsichki_kandidati_za_evroturnirite_poluchiha_licenz_za/", "text": "Всички отбори от Първа лига, които са заявили участие в европейските клубни турнири, получиха лиценз за следващия сезон. Със същия те придобиват и правото да се състезават в първенства и турнирите на Българския футболен съюз (БФС).Шампионът \"Лудогорец\", ЦСКА, \"Левски\", \"Дунав\", \"Локомотив\" (Пловдив), \"Черно море\", \"Верея\", \"Ботев\" (Пловдив), \"Берое\" и \"Славия\" са преминали успешно проверката на лицензионната комисия към БФС.По регламент за евротурнирите се класираха шампионът \"Лудогорец\", сребърният медалист ЦСКА, завършилият на трето място \"Левски\" и носителят на Купата на България \"Ботев\".УЕФА обаче не допусна червените до участие в Европа и по всяка вероятност мястото им ще бъде заето от четвъртия в Първа лига \"Дунав\". \"Очаква се решението на спортния арбитражен съд в Лозана\", се казва в съобщението на сайта на футболния съюз.От обявения днес списък с получаващи лиценз отбори отсъства единствено \"Пирин\" (Благоевград). Лицензионната комисия не съобщава дали има проблем с документацията на \"орлетата\", или клубът просто не е подал заявка за участие в евротурнирите.Тепърва ще бъде обявено дали придобилите право на участие в Първа лига по спортен път \"Етър\" (Велико Търново), \"Септември\" (София) и \"Витоша\" (Бистрица) ще получат лиценз за елита.\"Допълнително ще бъде публикувано съобщение за останалите футболни клубове, получили лиценз за участие в националните първенства и турнири на БФС през сезон 2017/2018\", заявиха от лицензионната комисия.", "date": "07-june-2017", "title": "Всички кандидати за евротурнирите получиха лиценз за новия сезон"}
{"url": "http://www.dnevnik.bg/sport/2017/06/07/2984972_intrigi_i_problemi_s_kolianoto_otkazaha_tasko_taskov/", "text": "Футболният съдия  обяви края на кариерата си на пресконференция в София. 37-годишният арбитър изтъкна здравословни проблеми и интриги като причини за решението си.\"Година и половина имам проблем в коляното. Писна ми от болници, от инжекции. Аз самият чувствам, че не съм този, който искам\", започна Тасков разказа си.\"Другата причина са интриги. И усилията, които полагам, не мисля, че си струват съобразно резултатите, които получавам. Неща достигат до семейството ми, а родителите ми не заслужават това\", каза още съдията.Той обясни, че преди мачове ходи при двама физиотерапевти, за да може да се справи с физическите си проблеми. \"Съдийството ми е взело повече, отколкото ми е дало - то ми взе любовта към футбола, защото аз обичам играта. Сега не гледам, не играя\".Тасков разкри и порочна практика в , но не пожела да назовава имена. \"Мога да кажа, че има сделки. На някои хора бащите им се отказват от постове, за да вървят синовете им напред в съдийството, а други пък получават подходящи съдийски наблюдатели, които от своя страна им крият грешките и им поставят високи оценки\", добави Тасков.През годините Тасков беше считан за един от перспективните съдии у нас. Веднъж той свири дербито между \"Левски\" и ЦСКА. Беше награден от Асоциацията на футболните съдии за Кавалер на честната игра.", "date": "07-june-2017", "title": "Интриги и проблеми с коляното отказаха Таско Тасков от съдийството"}
{"url": "http://www.dnevnik.bg/biznes/2017/06/07/2984992_piraeus_bank_prodava_biznesa_si_na_balkanite/", "text": "Piraeus Bank - най-голямата като активи банка на Гърция, планира до 2020г. да се раздели с бизнеса си на Балканите, да напусне участието си в холдингови структури и да намали лошите си кредити. \"Целта ни е да станем банката с най-високо доверие в Гърция\", заяви главният изпълнителен директор Христос Мегалу, който до април 2017г. оглавяваше конкурентната Eurobank, съобщи \"Ройтерс\".Държавният фонд за стабилизиране на банките HFSF контролира 26.2% от Piraeus.Решението засяга както банковото поделение в нашата страна, така и тези в Румъния, Сърбия, Албания и Украйна. Ако бъде продадена Банка Пиреос България, трета банка с гръцки капитали ще смени собствеността си. Дотук това стана с клона на Алфа банк, който бе погълнат от Пощенска банка, а до дни се очаква и в ОББ да влезе белгийски акционер, припомня \"Капитал Daily\" в новия си брой.Изданието допълва, че от Банка Приеос България засега нямат потвърждение на информацията, че звеното тук е включено в плана за продажба, но и очакванията са процедурата да се движи от Атина. За миналата година Банка Пиреос България отчете загуба в размер на 67.5 млн. лв. заради активното разчистване на портфейла от лоши кредити. Към края на март активите на банката са в размер на 2.8 млрд. лв., което я поставя на десето място на пазара с кредитен портфейл от 1.9 млрд. лв. и депозити за 2.4 млрд. лв. Преди почти година банката продаде българското си лизингово дружество на местната финансова група \"Химимпорт\".", "date": "07-june-2017", "title": "Piraeus Bank продава бизнеса си на Балканите"}
{"url": "http://www.dnevnik.bg/sviat/2017/06/07/2984736_zaradi_krizata_v_zaliva_putuvaneto_do_i_prez_katar/", "text": "Кризата между арабските сили се отразява тежко на супрепревозвачите от Залива, и без това вече пострадали от ниските цени на петрола и забраната за лаптопи в САЩ и Великобритания. Напрежението излага на показ уязвимостта на летищата от Залива в случаи на регионална нестабилност и създава възможности за конкурентите в краткосрочен план.Впечатление прави и че втората в света страна по брутен вътрешен продукт на глава от населението е почти напълно притисната от ограничения във въздушното пространство.Само преди години националният ѝ превозвач отделяше десетки милиарди долари за самолети и влизаше в остра конкуренция с американски линии заради бурното си разрастване, отбелязва агенция \"Ройтерс\".Скъсвайки връзките с Катар, Саудитска Арабия първоначално забрани на катарски самолети да кацат на територията на кралството. От вторник за Катар е затворено и саудитското въздушно пространство. Саудитската агенция за контрол на гражданската авиация каза и че всеки превозвач от трета страна, който иска да прелети над кралството, за да стигне до Катар, ще трябва да кандидатства за специално разрешение в рамките на седмица.Превозвачите на Абу Даби и Дубай, \"Етихад\" и \"Емирейтс\", обявиха, че прекратяват всички полети от и до столицата на Катар Доха от вторник. Същото направиха и нискобюджетните превозвачи на ОАЕ, \"Еър Арабия\" и \"ФлайДубай\". В сряда емирствата обявиха, че на притежателите на катарски паспорти е забранено да се качват на самолети на авиолинии от страната и дори да пътуват до или през нея транзитно.Националният превозвач на Бахрейн, \"Гълф еър\", прекратява всички полети от и до Доха. Въпреки че Мароко официално се въздържа да вземе страна, националният му превозвач \"Роял еър Марок\" отмени полетите си през Доха до ОАЕ, Саудитска Арабия, Йемен и Египет.Междувременно Иран обяви, че Катар може да използва въздушното пространство на ислямската република при нужда. На Катарските авиолинии вече се наложи да пренасочат десетки полети през иранско небе. Очаква се тези забрани както да създадат главоболия при създаването на нови маршрути за полетите, така и да удължат пътуването заради обикалянето и да ги оскъпят. Това ще обърка и разписанието и успешните прекачвания, когато полетите не са директни.Мерките на Саудитска Арабия и останалите държави означават, че на  - които за 20 години се превърнаха в компания от световно значение - може да им се наложи да спрат около 50 полета или близо 10 на сто от общия трафик, смята компания, която отговаря за разписанията на полетите, цитирана от \"Блумбърг\". Дипломатическия разрив ще преустанови и над 20 други полета на авиолинии от съседни държави. До 30 на сто от приходите на Катарските авиолинии може да бъдат засегнати от кризата.\"Целият бизнес модел е базиран на това, че (летището в Доха) е възел. Инвестирали са в летището, инвестирали са във високотехнологични самолети. Губят ключов трафик от големите местни пазари,\" казва британският авиационен консултант Джон Стрикланд, цитиран от \"Ройтерс\".Според него в резултат част от търсенето ще се пренасочи към други превозвачи. Според Международната асоциация за въздушен транспорт от ситуацията може да имат полза както европейските компании и Турските авиолинии, така и гигантите на ОАЕ, \"Емирейтс\" и \"Етихад\". Тя посочва и че макар правото самолети на гражданската авиация да прелитат над дадена страна е записано в международното право със споразумение от 1944 г., Саудитска Арабия не попада под обсега на документа, защото не го е подписала. Споразумението предвижда споровете да се разрешават с преговори, преди да бъде затворено въздушното пространство.Според асоциацията държавите от Залива вече са претърпели загуби във въздушния трафик заради решението на САЩ и Великобритания  от някои близкоизточни и северноафрикански държави. , \"Етихад\" и Катарските авиолинии бяха сред десетте превозвачи, засегнати от мярката.Разнобоят в региона показва и колко е труден преходът на богатите арабски монархии от източници на нефт и газ към страни с голямо значение във въздушния трафик между изтока и запада. \"Винаги е имало сериозни притеснения, че тази (авиация в Залива) е, ако не в постоянна несигурност, то зависима от известен брой фактори,\" казва Питър Харбисън, бивш съветник по търговски въпроси в авиационната индустрия.\"Трябва обаче да се каже и че в района на Залива се натрупа голям капацитет. Някои превозвачи признаха преди около година и половина, че няма модел за безкраен ръст от 15 процента годишно.\" Катарските авиолинии например в момента обслужват полети до 150 държави.Не всички експерти обаче смятат, че превозвачите в Залива трайно ще пострадат. \"Мисля, че не бива да си правим големи изводи от краткосрочно събитие,\" казва Енгъл Кели, изпълнителен директор на \"Еркап\" - една от водещите в света компании собственици на самолети, които ги дават на лизинг. \"Глобалната индустрия на пътуванията ще се справи. През толкова (трудности) сме минали през последното десетилетие: Русия, Бразилия, кризата в еврозоната, Турция.\"", "date": "07-june-2017", "title": "Заради кризата в Залива пътуването до и през Катар стана по-трудно"}
{"url": "http://www.dnevnik.bg/sport/2017/06/07/2984989_muri_i_vavrinka_otnovo_edin_sreshtu_drug_v/", "text": "Анди Мъри срещу Станислас Вавринка е вторият полуфинал в мъжката схема на . Двамата ще се изправят един срещу друг в повторение на миналогодишния полуфинал, когато Мъри победи.Британецът се класира за своя 20-ти полуфинал в турнирите от Големия шлем и четвърти пореден в Париж, след като надделя над Кей Нишикори с 2:6, 6:1, 7:6 (0), 6:1.Японецът изигра перфектен първи сет и затрудни много съперника си. Той беше много стабилен в подаването си и не даде нито една възможност за пробив на Мъри. Нишикори спечели 91% от точките при първия си сервис, за да затвори частта с 6:2 след два пробива.В началото на втория сет Мъри беше санкциониран с отнемане на първи сервис от съдията на стола заради повече от 20 секунди между точките. Това се случи при 40:40 в третия гейм, но британецът съумя да се справи. Мъри даде по-голяма дължина на ударите си и спечели втората част.В третия сет двамата се движиха гейм за гейм, но Мъри проби при 5:5. Нишикори на свой ред отговори с пробив и вкара сета в тайбрек. Там обаче британецът беше безкомпромисен и го взе със 7:0.Силите на Нишикори привършиха и в четвъртия сет той взе само един гейм. \"Трябваше да играя малко по-агресивно, защото той диктуваше всичко в първия сет. Имах проблеми с ритъма, но когато го намерих, успях да го отблъсна от основната линия\", каза Мъри след края на срещата.Той си припомни и миналогодишния полуфинал срещу Вавринка. \"Стан играе фантастично в турнира. Досега не е загубил сет, а миналата година трябваше да направя един от най-добрите мачове на клей в кариерата си, за да го победя. И сега няма да е лесно\", добави световният №1.Шампионът от 2015 г. се класира експресно за полуфинала, след като разби седмия поставен Марин Чилич с 6:3, 6:3, 6:1 за час и 40 минути.Швейцарецът не остави никакво съмнение в превъзходството си и нито за момент не изпусна водачеството в срещата. Той се класира на трети пореден полуфинал в Откритото първенство на Франция.На 32 години и 75 дни, Вавринка е и най-възрастният полуфиналист на \"Ролан Гарос\" след Джими Конърс (32 години и 280 дни) през 1985 г.Поставеният под №3 поведе набързо с 3:0 гейма в откриващия сет и за Чилич връщане нямаше. Във втората част беше малко по-завързано, като се стигна и до две равенста – при 1:1 и 3:3. Оттам нататък мачът беше изцяло под контрола на швейцареца.Вавринка завърши срещата с 25 уинъра и само 17 непризвикани грешки, срещу почти двойно повече грешки за съперника му. Чилич беше по-добър единствено при играта на мрежата, но не намери решение за стабилната игра от основната линията на шампиона от 2015 г.", "date": "07-june-2017", "title": "Мъри и Вавринка отново един срещу друг в полуфиналите на \"Ролан Гарос\""}
{"url": "http://www.dnevnik.bg/sport/2017/06/07/2984257_boian_petrov_trugva_otnovo_kum_gasherbrum_ii_dopulnena/", "text": "Най-успешният български алпинист Боян Петров ще направи отново опит да изкачи Гашербрум II след като през 2009 г. се наложи да се върне на 40 м под върха поради липса на въже и партньор. Той тръгва на 11 юни към деветия си осемхилядник в компанията на Слави Несторов. Плановете на двамата са на 21 юни да бъдат вече в базовия лагер.За тази си експедиция Боян Петров беше планирал да е в българска компания, която отчита, че му липсва при соловите атаки на върховете. Слави Несторов е ново лице в експедициите, в активите си има изкачени Аконкагуа и два пъти Монблан. \"С малък опит е, но силен физически\", казва Петров и обяснява, че ако искаме да има приемственост във височинния алпинизъм, \"човек трябва да се жертва в някоя експедиция и да вземе със себе си някой с по-малък опит\", който има хъс и енергия и ще може да се справи под ръководството на по-опитен.\"Аз си реших за себе си, че отивайки на най-лесния от всички пет пакистански осмехилядника, мога да си позволя да взема и друг човек, който да навлезе в експедиционния алпинизъм. Надявам се да се получи свръзка, която ще се представи добре в екип\", казва Петров.Двамата са взели решение да си разделят \"домакинствата\" - всеки ще носи в раницата си всичко, от което има нужда за самостоятелен преход, за да не са зависими един от друг. До Лагер 1 ще вървят в свръзка, защото това е най-критичният участък. Трасето до там е през нацепен ледник, опасните цепнатини в който по това време на годината са прикрити от сняг и лед.\"В момента най-големият ми ужас е да падна втори път в такава цепка, искам да намаля този риск\", казва Петров, припомняйки си случилото се при предишната експедиция.Друга рискова част от трасето е между Лагер 2 и 3, където също има скрити цепнатини. \"Там миналия път пропаднах два пъти, спаси ме това, че бях вързан с въже\", припомня си алпинистът. По думите му след това по трасето до върха няма участъци с големи технически трудности.Финалът е тесен ръб, подобен на Кончето в Пирин, но от двете страни няма по 100 м пропаст, а по 3 км. От едната страна е Тибет, от другата – Пакистан.Гашербрум II, с височина от 8035 м, е граничен за Пакистан и Китай. Първото документирано успешно изкачване е през 1956 г. от австрийска експедиция. Господин Динев и Радко Рачев са първите българи, успели да го изкачат през далечната 1992 г.Базовият лагер е разположен на 5 100 м. Там двамата български алпинисти ще бъдат заедно с полска експедиция, водена от Яцек Телер. Той също е правил опит да изкачи върха през 2009 г.Базовият лагер се намира до голям военен лагер, в който целогодишно присъстват войници и офицери. Лагерът обслужва най-високия военен пост в света, разказва Петров.Това е първата експедиция с отворен край, колкото трябва, толкова ще чакам, за да се отвори прозорецът, който ще ми позволи да стигна до върха, казва Боян Петров.Решимостта му идва на фона на продължаващото възстановяване от катастрофата в Кресненското дефиле през миналото лято, когато от румънски шофьор.През изтеклите месеци тренировките течаха с видимо нарастващ успех. Възстановяването ми е добро и чак сега в края на май започнах да правя много добри времена, разказва Петров. Преди няколко месеца той реши да изостави плана си, според който , защото не се беше възстановил достатъчно.\"Силата ми се връща, ставам тази машина, която бях и преди. Не съм 100% върнал формата си, мога и още, затова сега ще бъде тест още ли ставам за големи върхове, пак ли съм толкова бърз\", каза алпинистът.Тази сутрин Боян премина тест за фукционалната си подготовка в базата на дирекция \"Координация и контрол на спортната подготовка\" към Министерството на младежта и спорта. В края на изследването, д-р Любомир Младенов обобщи, че \"опорно двигателният му апарат е в доста по-добро състояние спрямо теста през месец март, успял е да увеличи мускулната маса, повишил е и максималната си кислородна консумация\". След теста алпинистът коментира, че се чувства много по-добре след това натоварване и възстановяването му е преминало по план.От това как се справи с Гашербрум II ще зависят и плановете за есента на алпиниста. Той не иска да ги споделя преди да се завърне от Пакистан. Засега е сигурно, че няма да тръгне към Шиша Пангма. Наскоро е получил писмо от планинската асоциация в Китай, в което се посочва, че тази година няма да се издават разрешителни за изкачването на този връх. Не са посочени обяснения за това.Междувременно по време на експедицията за Гашербрум II алпинистът ще свърши и малко научна работа за целите на природо-научния музей, в който работи. През 2005 г. е открил нов вид паяк, но се налага да събере повече екземпляри от него, за да бъде завършено прецизното му научното описание.През тази година след откриването на алпинисткия сезон се повдигнаха два важни въпроса - дали да се постави горна възрастова граница за атакуващите осемхилядници и дали трябва толкова да се комерсиализира атаката им.Първият въпрос бе повдигнат от непалците след като техен колега на 82 г. загина в базовия лагер на Еверест в опит за пореден път да изкачи покрива на планетата.Въвеждането на горна граница е много индивидуално и специфично, смята Боян Петров. Той посочи за пример 78-годишния испанец, на който му остава само един връх, за да си сложи Хималайската корона с 14х8000. \"Като го погледнеш, е много по-жив от някой 65-годишен българин\", казва Боян Петров. Двамата се познават добре, защото са били заедно по пътя към Гашербрум II през 2009, Канчендзьонга през 2014 г. и Анапурна през 2015 г. Според българския алпинист по-скоро трябва да има минимални медицински и функционални тестове, които да се покриват от желаещите да атакуват осемхилядници. Това би утежнило процедурата, но ще има някаква гаранция, че няма да има спасителна акция за починал възрастен човек, допълва той.Междувременно един от най-големите алпинисти за всички времена -  при посещението си в Непал, че истинският алпинизъм сериозно е ерозирал на фона на бума от комерсиални експедиции. \"Твърдо съм убеден, че трябва да има минимални изисквания, за който и да е осемхилядник - да се докаже опит и алпийска биография. Трябва да си качвал няколко над пет хиляди метра и поне един седемхилядник, за да се види, че ставаш\", коментира той.Според него е абсурдно да се дават разрешения на хора без опит, само защото могат да си го позволят финансово.\"Това вече не е алпинизъм. Както смятам и изкачването с кислород, което на практика \"сваля\" усещането за височина с около 1500 м. С маска на лицето твърдо изчезва чувството за постигането на целта с чисти средства. Затова и амбицията ми е да вляза сред първите 20, които са качили всичките осемхилядници без кислород\", заяви Петров.Според него колкото повече улеснения се създават на хората, толкова повече те се отдалечават от планината такава, каквато е - сурова, трудна и опасна. \"Комерсиализацията убива приключението. Трябва твърдо да спрем мераците ако решат да прокарат още улеснения, хеликоптерите да те качват направо на щурмовия лагер, а шерпите да те дърпат и бутат, само и само да се качиш\", даде пример той.", "date": "07-june-2017", "title": "Боян Петров тръгва отново към Гашербрум II (допълнена)"}
{"url": "http://www.dnevnik.bg/politika/2017/06/07/2984288_borisov_se_sreshta_dnes_v_berlin_s_germanskiia_kancler/", "text": "Министър-председателят Бойко Борисов е в Берлин, където ще проведе официална среща с германския канцлер Ангела Меркел. Акценти в разговора ще бъдат развитието на двустранните отношения и сътрудничеството в рамките на Европейския съюз.Борисов пристигна в Германия вчера, като първо се срещна с президента на федералната република Франк-Валтер Щайнмайер. Преди това той беше в Париж за разговор с френския президент Еманюел Макрон.От Франция Борисов  - ERM 2, предхождаща членството в общия валутен съюз. Разделението в Европа ще стане по линия на еврозоната и когато си извън Европа, извън чакалнята, няма на кого да се сърдиш след това, коментира министър-председателят.", "date": "07-june-2017", "title": "Борисов се среща днес в Берлин с германския канцлер Ангела Меркел"}
{"url": "http://www.dnevnik.bg/bulgaria/2017/06/07/2984324_prezidentut_radev_shte_se_sreshtne_dnes_s_glavniia/", "text": "Президентът Румен Радев ще се срещне днес с главния прокурор Сотир Цацаров. Срещата е по покана на държания глава, а темата е съдебната реформа. Вчера главният прокурор заяви, че президентът е държавен глава и неговият авторитет е важен, но В понеделник Радев се срещна с председателя на Върховния административен съд (ВАС) Георги Колев. След нея от прессекретариата на \"Дондуков\" 2 съобщиха, че тя е първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието.Вчера пък в президентството бе председателят на Върховния касационен съд Лозан Панов, който сам поиска среща с Радев. След нея той обяви, че е поискал от държавния глава организиране на консултации за свикване на Велико народно събрание и иницииране дебат за изваждането на прокуратурата от съдебната власт. Повече четете .Официалната тема на разговор между двамата бе \"взаимодействието между властите в страната с оглед на последните събития в съдебната система, както и евентуални конституционни промени, свързани с функционирането на България като правова държава\".Румен Радев така и не отговори на писмото на председателя на Върховния касационен съд, който поиска  с бизнесмена и издател Сашо Дончев и бившият член на ръководството на БСП Георги Гергов в ЦУМ. Тогава Радев първоначално , че ще отговори с писмо, а впоследствие обяви, че  и напрактика отказа да отговори на председателя на ВКС.След това Панов поиска да се срещне с премиера Борисов, като след срещата стана известно, че двамата не са . Не беше съобщено официално и какви са били разговорите във връзка със срещата в ЦУМ.Темата за срещата на главния прокурор към този момент е в полето на инспектората към Висшия съдебен съвет, който обяви, че е започнал проверка по сигнал на гражданското движение \"Боец\". Кадровият орган на Темида отказа да се занимава и да провери главния прокурор, а самият той отказа да отговаря на въпроси за детайлите на срещата.", "date": "07-june-2017", "title": "Президентът Радев ще се срещне днес с главния прокурор Сотир Цацаров"}
{"url": "http://www.dnevnik.bg/sviat/2017/06/07/2984332_zashto_reakciiata_na_trump_sled_atakata_v_london_ne/", "text": "И в неделя, и в понеделник, часове след атаките в Лондон, в които загинаха седем души и десетки бяха ранени, американският президент Доналд Тръмп  в \"Туитър\". В последната си атака срещу Хан Тръмп определи коментарите му за сигурността в града като \"жалко извинение\", ден след като беше разтълкувал негово изказване за разполагането на въоръжени полицаи по улиците на Лондон.Много британски служители са бесни, особено тези, които работят в сферата на контратероризма. Въпреки товазащото залогът и от двете страни е прекалено голям, пише Би Би Си.В някои случаи в последните месеци Белият дом е показвал желание за сътрудничество с Вашингтон - например с осъждането на информационния теч от американските служби, от които поверителни данни за атентата в Манчестър се разпространиха в медиите в САЩ. Тогава Тръмп нарече случващото се \"дълбоко притеснително\". Кореспондент на Би Би Си разказва, че на посещение в Брюксел миналата седмица говорителят на Белия дом Шон Спайсър бързал да му препрати официално писмо на президента, съдържащо думите: \"Няма връзка, която да ценим повече, от специалната връзка между САЩ и Великобритания.\"Дни по-късно, на сутринта след атаките, Тръмп нападна кмета Хан (от чийто офис обявиха, че той има по-важни задачи от това да отговори на държавния глава) и потегли към игрището за голф, където често прекарва уикенда.На фона на тесните връзки между САЩ и Великобритания в сигурността, контратероризма и разузнаването и редица други области подобно напрежение е обезпокоително. Американци, които работят в разузнавателни структури във Вашингтон, понякога се шегуват, че британците имат по-лесен достъп до Централното разузнавателно управление от тях. Дори това да е преувеличено, Лондон и Париж традиционно са във връзка, когато става въпрос за случаи на тероризъм и се опитват да проследят информация за организаторите и да се справят с терористични заговори, преди те да са осъществени.Според експертитъй като американците имат добра мрежа от информатори, които докладват за дейността на \"Ал Кайда\" и \"Ислямска държава\", а британските им колеги имат \"опит на терен\" заради терористични атаки, вече извършени на тяхна територия.Да търсиш улики часове след такова нападение, е предизвикателство за полицията и службите. В подобна ситуация лидерите могат да успокоят хората или допълнително да ги притеснят.Заяждането на Тръмп с кмета на Лондон беше възмутително, смята Пол Пилър, бивш аналитик от ЦРУ и автор на книга за отношението на САЩ към света. \"Ако бях високопоставен служител от британското разузнаване, кръвното ми налягане щеше да е достатъчно високо, за да кажа: \"Ако досега сме спирали споделянето (на дани) временно, нека просто то засега си остане спряно.\"Тонът на държавния глава омекна по-късно в неделя и той заяви, че американците биха \"направили всичко по силите си, за да съдействат на Обединеното кралство и гражданите му, докато те се опитват да защитят страната си.\"Освен че подчертаха значението на връзките между двете държави, коментарите му \"уловиха и тенденция в президентския му стил: той първо е враждебен с други държави и хора, а после действа дружелюбно\", пише Би Би Си.Независимо от действията на президента службите разбират значението на съвместната работа. \"Ако двете страни решаха да прекратят връзките си, качеството на работата им би се влошило, каза Матю Олсън, бивш директор на националния център за контратероризъм на САЩ. \"Много (информация) се движи в двете посоки. И двете страни биха пострадали.\"", "date": "07-june-2017", "title": "Защо реакцията на Тръмп след атаката в Лондон не заплашва специалната връзка със САЩ"}
{"url": "http://www.dnevnik.bg/sport/2017/06/07/2984403_citat_na_denia_bulgariia_veche_e_v_evropa_i_cska_ima/", "text": "\"ЦСКА не може да бъде обикновена, винаги е била в Европа. България вече е в Европа и има право ЦСКА и в света да играе.\"Това заяви почетният президент на червените Димитър Пенев пред клубната телевизия в коментар за събитията около търга за емблемата на фалиралия ПФК ЦСКА АД. \"Мисля че това е голям образ и голяма задача беше за емблемата, но трябва да знаем - емблемата, тя е единствена, и не случайно нашият клуб и всички състезатели, които са минали през клуба, са я защитавали и аз не виждам толкова промени да бъдат направени.\"\"Всички, колко години - 60-70 вече, в този клуб звездата винаги е била точна и ясна. Излишни бяха тези внушения, които се създават. От самия клуб не се създават, и предшественици, и за бъдещото ръководство, но това са влияние на странични хора, които искат ЦСКА да бъде обикновена.\"Според него феновете ясно са изразили подкрепата си за управлявания от Гриша Ганчев \"ЦСКА - София\" и клубът трябва да бъде оставен да се развива в спортен план.На въпрос дали \"ги е страх тези, че атакуват ЦСКА\", Пенев заяви: \"Не ги е страх, но просто някой път бъркат политиката и спорта, а трябва да се разграничават тези мисли. Едното си е едно, другото си е друго, но най-важното е спортът. Знаем много добре преди години как всеки един ръководител, който е бил в спорта, е казвал - добър спорт, здрав народ, и обратното. Това трябва да е емблема, която благодарение на тези приказки, тази емблема е жива и ще продължава да върви напред.\"\"Никой няма да си затвори очите за това, което вижда от нашите фенове, дето са единни, хиляди са в България, и зад граница са хиляди. Toва е допринесло за защитата на тази наша емблема. Смятам, че ще бъдем по-единни, и същевременно по изисквателни към противниците, настройката трябва да бъде отново ЦСКА да бъде това име, което много хора не искат да отворят историята на Европа - десетки, стотици контролни и официални срещи. Това е и емблемата, и хората, които са минали през този клуб, не само футболисти, а и ръководители. А да не забравяме и останалите спортове - баскетбол, волейбол, хандбал, хокей. стадионите бяха пълни, от мач на мач, в различните спортове. Това е едно обединение, което прави впечатление извън нашите граници\", каза още треньор номер 1 на България за 20 век.", "date": "07-june-2017", "title": "Цитат на деня: България вече е в Европа и ЦСКА има право и в света да играе"}
{"url": "http://www.dnevnik.bg/morski/2017/06/07/2984395_prognozite_za_11_rust_na_letniia_turizum_sa/", "text": "Резервациите за почивка по Черноморието през май и началото на юни бележат спад с около 20-30% на дневна база спрямо м.г. Това сочат данните на туроператорските компании за т.нар. \"ласт минит\" записвания (в последната минута) за последните дни – 4, 5 и 6 юни.\"Това означава само едно – че прогнозите на Министерството на туризма за очакван \"рекорден\" ръст от 10 - 11% на туристите през предстоящия летен сезон са силно завишени\", каза Венцислав Танчев, управител и собственик на дружеството \"Сън турс\". То представлява у нас германския туроператор \"Алтурс\" и полския\"Рейнбоу\".В началото на април министърът на туризма Николина Ангелкова оповести данни, според които ведомството й очакваПрогнозите бяха основани на резултатите от ранните записвания на големите европейски пазари.Преди Ангелкова, в средата на февруари служебният министър Стела Балтова също съобщи данни от ранните записвания при големите германски туроператори, които сочеха ръст между 22 и 45%. Според разпространената тогава информация планираните полети на двете морски летища в Бургас и Варна също бяха повече от миналата година. Посоченото увеличение от Германия беше 6%, от Швеция - 15%, от Чехия - 31%, от Словакия - 21%, а от Полша и Финландия - 9%.Така според Министерството на туризма бяха на лице всички предпоставки за \"много успешен летен сезон\".Според Танчев обачеслед като през последната година в България не са пуснати в експлоатация нови, големи и привлекателни туристически бази, а записванията за крилата на сезона бележат отрицателна тенденция спрямо миналата година.Другият факт, посочен от Танчев, е, че по време на големите туристически борси в Западна Европа ръстът на записвания за семейни почивки действително е бил около 30-40%. Той обаче постепенно се е стопил с изчерпването на местата в добрите хотелски бази по Черноморието.\"Всички данни за май и началото на юни показват, че тазгодишните записвания очертаватказва той. И това е логично, като се има предвид, че краткото лято е след най-сериозните проблеми на българския туризъм. В същото време през пролетта в Турция бяха открити няколко нови петзвездни хотела в най-луксозния сегмент, които нямаше как да останат незабелязани\".В началото на тази година се появи информация, че големите западноевропейски туроператори насърчават турски хотелиери да купуват бази в България, за да поемат туристите, които биха предпочели да избегнат южната ни съседка заради нестабилната ситуация там.\"Звучи като добра новина за повишаване на качеството на туризма в България, каза Танчев, но за съжаление в това няма нищо вярно. Кризата в Турция се отрази благоприятно преди всичко на Испания, Португалия и Гърция и едва на четвърто място на България. Да не забравяме, че от този сезон на пазара се завръщат и дестинации като Тунис и Египет\".По данни на български компании, работещи с големите туроператори в Европа, туристите им, които през миналата година са предпочели България пред съседните дестинации заради усложнената ситуация в Турция, са по-скорокоито са получили. Оценката им се основава на сравнението с турските курорти \"Анталия\" и \"Кемер\".На фона на тази информация туроператорите у нас са по-скоро скептични за близкото бъдеще. Според тях Испания ще продължи да привлича туристи заради политическата си и икономическа стабилност, но и заради дългия сезон, който предлага. В същото време отношенията между Турция и Русия продължават да се сближават, което неминуемо ще се отрази положително и на потока от туристи към курортите по брега на Егейско море.", "date": "07-june-2017", "title": "Прогнозите за 11% ръст на летния туризъм са преувеличени, твърдят туроператори"}
{"url": "http://www.dnevnik.bg/gradska_sreda/2017/06/07/2984316_kmetovete_na_raionite_lozenec_i_sredec_iskat/", "text": "Предложенията на кметовете на районите \"Средец\" - Мария Ачкова и \"Лозенец\" - Любомир Дреков, за разширяване на \"зелената зона\" за почасово платено паркиране в столицата ще се разгледат днес за първи път от комисията по транспорт към Столичния общински съвет. Желанието на район \"Средец\" е \"зелена зона\" да бъде въведена в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску и улиците \"Мизия\", и \" Хан Омуртаг\". Район \"Лозенец\" пък предлага разширение на платената зона в квадрата между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни Връх\".Платеното паркиране в централната част на София в две зони - \"синя\" и \"зелена\", беше въведено през 2012 г., к. Цената за час в \"синя зона\" е 2 лева, като максиналното време за ползване е 2 часа. Паркирането в зелената зона струва 1 лв. на час, като максималното време е 4 часа.Разширяването на зелените зони в София се обсъжда от районните кметове от началото на годината, но до момента не бяха представяни конкретни предложения.", "date": "07-june-2017", "title": "Кметовете на районите \"Лозенец\" и \"Средец\" искат разширяване на зелената зона за паркиране в София"}
{"url": "http://www.dnevnik.bg/skorost/2017/06/07/2984211_bulgarskiiat_pazar_e_tretiiat_v_sveta_na_koito_se/", "text": "Българският пазар е третият в света, след британския и холандския, на който дебютират новото поколение горива V-Power, съобщиха от \"Шел България\" на пресконференция. Третата генерация бензини и дизели от семейството са резултат от повече от пет години работа, в която са ангажирани над 170 химици и инженери.Подсилената формула на бензина \"Шел\" V-Power съдържа три пъти повече почистващи и намаляващи триенето съставки от обикновеното гориво и 20% повече активни вещества от предишното поколение специален бензин. В допълнение те намаляват и \"чукането\" в двигателя, което е признак за недостатъчно ефективна работа, посочи д-р Валерия Лорети от екипа, разработващ горивата в една от петте лаборатории на \"Шел\".Обновеният V-Power дизел пък съдържал нови, премахващи отлаганията, съставки, които помагат да се възстанови мощността на двигателя.Д-р Валерия Лорети не даде категоричен отговор на въпроса, какво количество гориво е нужно да мине през цилиндрите, за да се усети разлика в работата на двигателя. \"Твърде много фактори оказват влияние върху представянето на различните мотори\", застрахова се експертът.С приблизително същите аргументи изпълнителният директор на \"Шел България\"Камелия Славейкова не се ангажира и с отговор на въпроса с колко може да бъде свален разхода на гориво. Тя обаче допълни, че от обратната връзка с клиентите става ясно, че икономия се реализира.Славейкова подчерта, че България е на челно място в света по използване на премиум горивата V-Power, като всеки четвърти зарежда от тях. Третото поколение горива \"Шел\" V-Power вече са в мрежата от около 100 бензиностанции, като цените са на нивата на тези от предишната генерация.", "date": "07-june-2017", "title": "Българският пазар е третият в света, на който се лансират новите V-Power горива"}
{"url": "http://www.dnevnik.bg/politika/2017/06/07/2984301_sds_ot_11_dni_e_nezakonno_v_sgradata_si_na_ulica/", "text": "Съюзът на демократичните сили просрочва с 11 дни срока, който му е даден, за да напусне сградата на ул. \"Георги С. Раковски\" 134 в София, в която се помещава централата на съюза от създаването му. Според Закона за политическите партии право на държавни помещения имат формациите, които са получили над 1% на парламентарни избори, и над 4% - ако са били в коалиция.СДС се яви на изборите на 26 март като част от обединението Реформаторски блок, което не успя да прескочи този праг и по тази причина партията трябва да напусне централата на ул. \"Раковски\" 134. В средата на април бившият областен управител на София-град Диана Тонова изпрати писмо до СДС, в което даде срок от един месец на ръководството на партията да напусне сградата.(\"Атака\") е поискал среща с ръководството на СДС, но тя не е била потвърдена. Това отговориха от пресцентъра на областната управа на въпрос на \"Дневник\". От там казаха още, че за да може сградата да бъде предоставена на друга парламентарно представена партия, е \"абсолютно необходимо съответният държавен имот да е свободен, тъй като държавата като наемодател трябва да може да предаде на наемателя фактическата власт върху него. В разглеждания случай това още не се е случило\".\"Дневник\" потърси за коментар пресцентъра на СДС, като все още очаква отговор.Други партии, които трябва да напуснат сградите по същата причина като СДС, са ДСБ, АБВ и \"Движение 21\". ", "date": "07-june-2017", "title": "СДС от 11 дни е незаконно в сградата си на улица \"Раковска\" 134"}
{"url": "http://www.dnevnik.bg/zdrave/2017/06/07/2984267_kakvo_postigna_za_edna_godina_purviiat_eksperten/", "text": "През 2016 г. в здравната система на България се появи нов вид структура, наречена експертен център по редки болести. Общо 13 такива бяха основани към университетските болници в големите градове в страната в рамките на няколко месеца, като резултат от приети промени преди това в наредбата за условията и реда за регистриране на редки заболявания и референтните мрежи в Европейския съюз.В тези центрове работят мултидисциплинарни екипи, включително и от различни лечебни заведения, за да откриват и диагностицират  . Центровете са необходими, не само за да подобрят и ускорят грижата за засегнатите, но и за да може  в проследяването и лечението им, защото така ще може да се създаде по-пълна представа за заболяванията и разпространението им в рамките на ЕС.По думите на ръководителя на първия такъв експертен център за страната проф. Ивайло Търнев, дейността в тези звена е тежка и обемна и без почти никаква подкрепа от държавата. Въпреки това за краткия период, в който съществуват, са успели да постигнат много в помощ на пациентите и науката. Търнев направи обзор на изминалата година в експертния център в \"Александровска\" болница, на който е ръководител, по време на годишната здравна конференция на фондация \"МОСТ\".Всъщност центърът на проф. Ивайло Търнев - - е един от общо три такива в \"Александровска\", които бяха първите в страната. Официалният им старт беше даден едновременно на Световния ден на хората с редки заболявания в последния ден на февруари през 2016 г. Другите два центъра в столичното лечебно заведение са посветени на първични имунни дефицити и на болестта на Фабри.В рамките на годината, екипът на проф. Търнев е успял да  на редица редки болести в групите на генетичните неврологични и метаболитни заболявания, както и на други. В тази дейност са взели участие не само експертите от \"Александровска\", но също и от педиатричната болница в София и от неврологичната \"Св. Наум\", където също функционират два експертни центъра по редките болести, както и в партньорство с Националната генетична лаборатория и други частни и европейски лаборатории, посочи Търнев. , екипът е участвал и в разработването на европейските консенсуси за диагностика, профилактика, лечение и проследяване на болните.Пациентите на експертния център с различни наследствени периферни невропатии и метаболитни заболявания са вече . За годината в центъра са разработили и приложили система, с която да проследяват здравословното състояние и ефектите от лечението на всеки от тях. Най-много са случаите на мускулна дистрофия Дюшен и Бекер. От пациентите с метаболитни заболявания най-много са с болест на Уилсън.Екипът се занимава и с , с които се кандидатства за терапия пред Националната здравноосигурителна каса, тъй като тя обикновено се отпуска по специален ред, защото е скъпа и изисква индивидуална доставка. В центъра е осигурена възможност и за приложението на медикаментите, когато пациентите се нуждаят от продължителни вливания и наблюдение.Организират се и , като за една година от тях са обхванати близо 1000 души в рискови райони. За транстиретинова фамилна амилоидна полиневропатия до момента са изследвани над 500 човека за носителство, защото при това заболяване е много важна ранната диагностика и ранното започване на лечението, а населените места и дори конкретните родове в страната, в които е разпространено като генна мутация, са известни. В скрининговата програма за болест на Помпе са изследвани още 370 души, и в тази за Нийман-Пик – 84 човека в риск, от които 16 са диагностицирани с болестта.\"Тази дейност се осъществява в извънработно време, тя е нещо като хоби за екипа - в петък, събота и неделя, когато нормалните хора си почиват, ние пътуваме по села и градчета, посещаваме семейства, обясняваме им, взимаме им кръв, изследваме ги и след това се връщаме да им дадем резултатите. За тази скринингова дейност , както и за повечето от останалата ни дейност\", каза проф. Търнев. По думите му заради липсата на подкрепа от държавата, разчитат силно на пациентските организации, които им съдействат като информират хората за опасностите от генетичните мутации, особено ако ги има в областта.Освен всичко друго в експертния център се осъществява активна , като например се провеждат клинични изпитания на лечения за пациенти с редки болести, заяви още началникът на Клиниката по нервни болести в \"Александровска\". Експертният център е  за пациенти с мускулна дистрофия Дюшен, дистална миопатия Нонака, фамилна амилоидна полиневропатия и др.\"Напук на системата на здравеопазването, която иска да убие всякаква креативност и да я превърне в обикновена пътечна дейност, ние все още показваме някакви признаци на научен живот. Продължаваме нашата изследователска дейност в областта на неврогенетиката и тази година имаме няколко сериозни постижения –  сред затворени общности на българи-мохамедани\", коментира Търнев.Едно от тези заболявания -  - е концентрирано в  и е открито само там и на още едно място в света - в Бразилия. \"Така че е напълно възможно да са родственици и някой от Смолянска област да се е преселил в Бразилия\", поясни професорът.Второто заболяване -   - е открито , при това е масово разпространено. \"При много хора има проявления, но ние за пръв път установихме, че става въпрост точно за тази рядка форма при Луи-Бар. И третото заболяване, което беше описано за първи път сред роми и мислехме, че е само при тях - , се откри и в Якоруда при доста семейства\", уточни специалистът.\"Най-голямото ни научно откритие за миналата година е, че описахме , дължаща се на генна мутация. Открита е при едно българско семейство от село Свирачи, Ивалйовград. Тази мутация вече е официално приета в света, научната публикация е в авторитетен журнал\", похвали се проф. Ивайло Търнев.\"След като влязохме в европейските референтни мрежи, ни възникнаха надежди и мечти и въпросът как можем да ги превърнем в реалност\", заяви ръководителят на експертния център по редки болести, който е вече част от организацията на 61 такива центъра по невромускулни заболявания в 14 държави от ЕС. Освен да могат специалистите на Европа да комуникират по-лесно помежду си, целта на тази мрежа е и да подобри качеството на живот на пациентите и да им осигури равнопоставеност в рамките на ЕС, като помага на държавите да развиват стандартите си за диагностика, лечение и грижи., а също и единственият в мрежата по метаболитни заболявания, където членуват 18 държави. Може би по тази причина от общо 130 центъра в двете мрежи българският е бил  Чуждестранни експерти дошли от централите във Великобритания и Германия да оценяткачеството на работата на проф. Търнев и екипа му, а финалната оценка изненадала и домакините, защото била по-висока от самооценката им. Експертният център по генетични неврологични и метаболитни заболявания в \"Александровска\" получилНа фона на тези успехи, Търнев многократно изрази разочарованието си от незаинтересоваността на държавата. По думите му дори при изграждането на , който иначе е абсолютно необходим и важен, експертите там не успяват да съобразят колко време и усилияизисква завършването му. \"Няма никаква подкрепа от страна на държавата нито финансова, нито техническа\", повтори той. \", което да помага в цялата тази дейност.  за редките болести вече от 2013 г. насам\", посочи специалистът и си пожела това да се промени.", "date": "07-june-2017", "title": "Какво постигна за една година първият експертен център по редки болести в България"}
{"url": "http://www.dnevnik.bg/sviat/2017/06/07/2984458_oshte_edna_strana_skusa_diplomaticheskite_otnosheniia/", "text": "Ислямска република Мавритания обяви, че скъсва дипломатическите отношения с Катар, съобщава БТА. В понеделник осем държави - Бахрейн, Обединените арабски емирства, Саудитска Арабия, Египет, Йемен, временното правителство на Либия, Малдивите и Мавриций, направиха същото, като, Редица страни заявиха, че са взели и други мерки, включително прекъсване на транспортните връзки, икономическите и финансови отношения, прекратяване на банковите операции, изгонване на дипломати и поданици на Катар от териториите си.Според мавританското правителство Катар е \"създал хаос и напрежение в много арабски страни, което предизвика огромни хуманитарни трагедии в тези страни, в Европа и по целия свят\".Мавритания е съюзник на Саудитска Арабия и подкрепя военната й интервенция в Йемен, отбелязват световните агенции.", "date": "07-june-2017", "title": "Още една страна скъса дипломатическите отношения с Катар"}
{"url": "http://www.dnevnik.bg/sviat/2017/06/07/2984461_britanskata_policiia_arestuva_na_londonskoto_letishte/", "text": "Британската полиция обяви, че е арестувала мъж на лондонското летище \"Хийтроу\" по време на разследването на самоубийственото нападение от 22 май на концерт в Манчестър, при което загинаха 22 души, съобщава БТА.Задържаният е на 38 години и е заподозрян в нарушаване на закона за тероризма. Той ще остане в ареста, докато тече разследването, уточниха от полицията в Манчестър.Полицията уточнява, че арестът е бил предварително планиран и че няма директна заплаха за летището.Досега британската полиция е задържала 19 души за нападението в Манчестър, седем от които в момента се намират в ареста. ", "date": "07-june-2017", "title": "Британската полиция арестува на лондонското летище \"Хийтроу\" заподозрян за атентата в Манчестър"}
{"url": "http://www.dnevnik.bg/kultura/2017/06/07/2984310_gosti_ot_6_strani_idvat_za_12-to_izdanie_na_sofiia/", "text": "Седем чуждестранни гости от Израел, Испания, Румъния, Перу, Гърция и Македония ще участват в поредното издание на фестивала за поезия на открито \"София Поетики\". То ще се проведе на 17 и 18 юни на Лятната сцена в Борисовата градина и в Чешкия център.Основната вечер на фестивала ще е на 17-и в Борисовата градина. Началото е в 18.30 ч. с рецитал на чуждестранните гости - Амир Ор, Хавиер Босалонго, Дениса Дуран, Нилтън Сантяго, Христос Хрисопулос, Паула Босалонго и Борче Панов.От 19.30 ч. ще излязат българските поети, които ще се състезават за наградата на публиката. Тази година в конкурса влизат Иван Шентов, Ани Илков, Белослава Димитрова, Едвин Сугарев, Силвия Чолева, Владимир Левчев, Аксиния Михайлова, Йордан Ефтимов, Тома Марков, Анет Атанасова, Калин Терзийски, Мирослав Бърдаров, Иван Христов, Румен Баросов, Радослав Чичев, Стефан Иванов, Калоян Праматаров, Георги Гаврилов, Стефани Гончарова, Захари Захариев, Стефан Гончаров, Дилян Еленков, ghostdog и Иван Димитров.На следващия ден фестивалът ще гостува на Чешкия център, където от 19 ч. ще се проведе самостоятелно четене на чуждестранните гости на фестивала и дискусия с тях. Събитието ще бъде закрито от китариста Симеон Германов. Предвидени са и две премиери на издателствата \"Да\" и \"Скалино\", но подробностите засега не са известни. Събитията ще бъдат обявени в следващите дни на .", "date": "07-june-2017", "title": "Гости от 6 страни идват за 12-то издание на \"София Поетики\""}
{"url": "http://www.dnevnik.bg/sviat/2017/06/07/2984357_nad_polovinata_ot_kandidatite_za_ubejishte_v_bavariia/", "text": "Над половината от хората, които търсят убежище в германската провинция Бавария, споделят антисемитски възгледи за еврейската власт. Това сочи проучване на фондация \"Ханс Зайдел\" - неправителствената организация, свързана с Християнсоциалния съюз (баварската партия партньор на християндемократите на Ангела Меркел).Фондацията е интервюирала близо 800 души в Нюрнберг, Поинг и Плининг. Респондентите са от Сирия, Еритрея, Ирак и Афганистан.Запитани дали \"евреите имат твърде голямо влияние в света,\" близо 60% от афганистанците отговорили утвърдително. Около 52 на сто от сирийците, както и 53% от иракчаните, казали \"да\". Така те споделят класическите антисемитски възгледи, свързани с мястото на евреите в света.При еритрейците, в чиято страна мнозинството от населението е християнско, процентът е значително по-нисък - 5.4%. Някои от еритрейците казали, че знаят за евреите от Библията.\"Решаващият фактор, който обяснява антисемитските мнения, е религиозната група. Във всички възрастови и образователни групи антисемитизмът е свързан с кандидатите за убежище, които са мюсюлмани,\" тъй като той е залегнал в образователната система на страните, от които идват. \"В Сирия ни учеха малко да мразим евреите. Правителството представяше евреите като лоши (хора), които убиват,\" казва сирийски мигрант.Изправени пред същия въпрос, германците, които отговарят утвърдително, са 20 на сто. Проучване на германското правителство, публикувано през април, обаче сочи, че 40 на сто от респондентите в Германия споделят съвременни антисемитски възгледи, тъй като мразят Израел.", "date": "07-june-2017", "title": "Над половината от кандидатите за убежище в Бавария изповядват антисемитски възгледи"}
{"url": "http://www.dnevnik.bg/sport/2017/06/07/2984264_kmetut_na_neshvil_pozvoli_na_fenovete_da_zakusneiat_za/", "text": "Еуфорията у жителите на Нешвил достигна нови измерения след четвъртия мач от финала в Националната хокейна лига (НХЛ). Столицата на щата Тенеси мечтае за своя първи шампион в големите американски спортни лиги, след като \"Нешвил предатърс\" се доближи на две победи от титлата при първото в историята си участие в битката за купа \"Стенли\".В понеделник вечер  и изравниха резултата във финалния плейоф. Доброто настроение не подмина кмета на града Мегън Бари, която позволи на жителите да закъснеят за работа на следващия ден. Тя публикува в \"Туитър\" подписан от нея документ, с който всеки граждани на Нешвил може да бъде извинен пред своя работодател, ако е закъснял \"с час или два\".Извинението е, че съответният работник е \"изпълнявал своя граждански дълг, оставяйки до късно през нощта, за да гледа домакинството на \"Предатърс\", който записа девета победа от десет мача у дома в тазгодишните плейофи.\"Всъщност ще бъда много разочарована, ако вие не сте сторили същото. Ако вашият трудолюбив служител се появи малко по-късно днес, надявам се да покажете милост и да не го наказвате\", се казва в извинителната бележка.", "date": "07-june-2017", "title": "Кметът на Нешвил позволи на феновете да закъснеят за работа с час или два"}
{"url": "http://www.dnevnik.bg/sport/2017/06/07/2984156_obuvka_podpisana_ot_pele_shte_e_podaruk_v/", "text": "Футболна обувка, подписана от легендата Пеле, ще бъде най-атрактивният подарък в благотворителен турнир, който ще се проведе на 17 и 18 юни в София. Надпреварата, , има за цел да събере средства за лечение на деца в неравностойно положение.От предните шест благотворителни турнира са събрани около 52 000 лева.Друга ценна награда от турнира ще бъде подписани шорти от световния шампион по бокс в тежка категория Антъни Джошуа. И двата артикула са със сертификат за автентичност, обявиха организаторите.В турнира могат да се запишат до 48 отбора, като минималната такса за участие е 100 лева. Всеки отбор може да плати допълнително.\"Цялата такса е дарение, а административните разходи ги поемаме ние. Управата на терените \"Олема спорт\" предоставя игрищата безвъзмездно, а спортисти и клубове ни предоставят артикулите с автографи\", заявиха организаторите.", "date": "07-june-2017", "title": "Обувка, подписана от Пеле, ще е подарък в благотворителен футболен турнир"}
{"url": "http://www.dnevnik.bg/bulgaria/2017/06/07/2984462_koncesionerut_na_obrochishte_triabva_da_se_razplati_s/", "text": "Заплатите на миньорите от \"Оброчище\" ще бъдат изплатени на 8 юни. Това съобщава зам.-министърът на енергетиката Жечо Станков, цитиран от агенция \"Фокус\". Заради непрекъснати проблеми със заплатите на миньорите министерството временно отне концесията от компанията \"Евроманган\" ЕАД .Снощи Станков се обадил в мината и му било казано, че се разпечатват фишовете за заплатите.На същата дата би трябвало компанията да изплати и дължимото концесионно възнаграждение на държавата, което е на стойност 205 хил. лв. .\"След като направят превода, ни уведомяват с изпращане на платежния документ. Ние проверяваме изпълнението на техните задължения, които сме посочили. Ако то е изпълнено, на концесионерът биват възстановени правата\", уточни зам.-министърът.Той припомни, че с временното спиране на концесията Министерството на енергетиката е ограничило правата на концесионера, свързани с добива и преработката на мангановата руда, но всички задължения по договора за поддържане на рудника в експлоатация – изпомпването на водата, нагнетяване на въздух и това миньорите да могат да изпълняват задълженията си по укрепване на галериите, остават.", "date": "07-june-2017", "title": "Концесионерът на \"Оброчище\" трябва да се разплати с миньорите и държавата на 8 юни"}
{"url": "http://www.dnevnik.bg/politika/2017/06/07/2984455_sreshti_i_pisma_v_sudebnata_sistema_obobshtenie/", "text": "Защо представителите на съдебната система започнаха да си пишат писма и да се срещат помежду си и с президента Румен Радев? На този въпрос няма еднозначен отговор. От една страна повод е съдебната реформа, от друга - състоянието на системата, от трета - конфликт между институциите, който не е в полза на никого.През април доклад на ръководството на СГС показа, че по времето на управлението на предишния председател Владимира Янева е има много нарушения, свързани с издаването на разрешения за специални разузнавателни средства. В доклада беше посочено, че дори са подслушвани извън сроковете дипломатически представителства. Констатациите от проверката бяха изпратени на главния прокурор и Висшия съдебен съсвет.  с проверката и прие доклада само за сведение. Какво е предприела прокуратурата не стана известно до миналата седмица, когато съдийската колегия на Висшия съдебен съвет беше сезирана от, в което той се оплаква, че започнала проверка по доклада е възпрепятствана, защото на наблюдаващия прокурор по нея не е осигурен достъп до секретното деловодство.Спорът се свежда до това дали от СГС трябва да изпратят на прокурорa копия от всички дела за разрешени СРС със съмнения за нарушения, или тя трябва да се запознае с тях в регистратурата за класифицирана информация на съда и след това да поиска копия на определени материали от тях., което оповести публично. В него той уточнява, че никой не може да размахва пръст на съда. От писмото става още известно, че според Топалов съдът няма как да изпрати на наблюдаващия прокурор всички дела от доклада, защото са класифицирана информация, а прокурорът трябва да отиде на място в отдел \"Защита на класифицираната информация\" и да прецени кои материали от делата представляват интерес за проверката.Прокурорът Клементина Паличева пък е заявила, че интерес за нея са целите дела и е поискала техни заверени копия. Съдът е отказал да ги прати, заради което се бави и проверката за нарушения.От своя страна  отговори кратко на Топалов и през сайта на прокуратурата: \"Разпорежданията на прокурора в съответствие с неговата компетентност и закона, са задължителни за държавните органи и длъжностните лица, каквото качество имате Вие, като административен ръководител. Напомням, че проверката е започнала именно по Ваш сигнал\".", "date": "07-june-2017", "title": "Срещи и писма в съдебната система (обобщение)"}
{"url": "http://www.dnevnik.bg/citat_na_deniia/2017/06/07/2984470_citat_na_denia_ne_se_govori_za_politiki_govori_se_za/", "text": "Това заяви лидерът на БСП Корнелия Нинова пред БНТ. Повод за коментара ѝ стана подготовката на България за председателството на Съвета на Европейския съюз, което започва в началото на следващата година.Според нея правителството се бави с представянето на приоритетите, които страната ни ще заложи по време на домакинството на събитието. По думите ѝ властта ще обяви своите приоритети едва през септември или октомври, а това трябвало да стане още преди лятната ваканция на парламента.Нинова посочи създаването на новото министерство по организацията на председателството като основна причина България да се бави с обявяването на политиките, които ще иска да се обсъждат по време на шестте месеца, в които най-влиятелните европейски политици ще решават проблемите на Стария континент.\"Ние не искаме да допускаме разделяна на Европейския съюз на групи държави според развитието им. Искаме да се промени Дъблинското споразумение, защото то не работи. Правителството обаче не обсъжда тези теми с опозицията\", каза още Нинова.", "date": "07-june-2017", "title": "Цитат на деня: Не се говори за политики, говори се за плочките в НДК"}
{"url": "http://www.dnevnik.bg/na_put/2017/06/07/2975557_dobre_doshli_v_muzeia_na_provala/", "text": "Днес - 7 юни, в шведския град Хелзинборг отваря врати един по-различен от всички останали музеи по света. Самюел Уест е събрал 51 уникални предмета в Музея на провала. Не се подвеждайте по името обаче. Музеят няма за цел да се подиграва, а да покаже как креативните отдели на някои от най-големите компании в света, докато търсят пазарни ниши, са виждали развитието на продуктите им.\"Всички допускат грешки, дори и най-големите акули в световния бизнес. Въпросът е да създадете организационна култура, която да направи така, че провалът да си остане малък и да не достига гигантски размери\", заяви пред \"Бизнес Инсайдър\" Самюел Уест.По думите му най-голямата трудност, с която се е сблъскал при попълването на колекцията, била намирането на някои от предметите. Той знаел за съществуването им, но самото им откриване се оказало изключително трудно. Освен в интернет, Уест упорито търсил набелязаните от него предмети при разпродажби на покъщнина, дори и по битаци.Ето малка част от експонатите в Музея на провала:Това устройство на \"Нокия\" е било на пазара между 2003 и 2005 г. С него финландската компания се е опитала да се състезава с класиката Nintendo Game Boy, която се е произвеждала от 1989 г. до 2003 г.Критиките към \"Нокия\" обаче били големи. Странният дизайн и начинът на разпределение на бутоните по самото устройство не се харесали на хората. От компанията се опитали да развият проекта през 2014 г. с Nokia N-Gage QD. След като продали само няколко милиона устройства, решили да изтеглят продукта от пазара.Между 1993 и 1998 г. на пазара се появява т. нар. дигитален асистент Apple Newton. Тогава цената му е била 699 долара, което се равнява на 1178 сегашни долара, изчисляват икономисти. Лошият му софтуер за ръкопис и високите разходи по поддръжка допринесоха за неизбежния край на Apple Newton.Първоначално електронният бележник се е използвал в болници, но в крайна сметка не успява да се наложи. Все пак има нещо положително в създаването му – по-късно Стив Джобс успява да даде друга насока на подхода на \"Епъл\" към персоналните компютри, благодарение на което създава iPhone и iPad.CueCat е баркод четец, използван през 2000 г., но не намерил почти никакво разпространение. Идеята била чрез сканиране на списание, например, да се влезе директно в сайта му, вместо саморъчно да се въвежда URL адреса. Оказало се, че потребителите не намерили конкретни ползи от устройството.Още през 2009 г., когато \"Туитър\" беше все още сравнително млада социална мрежа, компанията \"Пийк\" пусна на пазара TwitterPeek. Устройството с цена 200 долара имаше достъп единствено до \"Туитър\".Малко хора обаче решиха, че това е достатъчно важно, за да си го купят и през 2012 г. компанията се отказа от производството му.Цифровият фотоапарат DC40 на \"Кодак\" е сред първите по рода си. Той е бил пуснат на пазара през 1995 г. Провалът му идва през 2012 г. заради банкрута на компанията. В онзи момент \"Кодак\" не успява да предвиди колко много може да спечели от голямото онлайн споделяне на снимки, настъпило през следващите години.През 70-те години на миналия век Betamax на Sony е определян като най-добрият избор за видеорекордери. С бързината си и предлаганата по-ясна картина устройството печели много почитатели.С годините обаче JVC става лидер в производството на видеорекордери и Betamx остава на заден план. Въпреки това \"Сони\" спря производството му чак през 2002 г., а едва през 2016 г. компанията престана да прави и видео касети.Компаниите за напитки са известни с творческите си, на моменти озадачаващи, иновации. Нещо подобно е Coke II – първата кока-кола, която заменя класическата такава от рафтовете на магазините през 1984 г.Тя обаче не среща одобрението на пиещите популярната газирана напитка, които настояват компанията да започне да продава отново стария си продукт. И това става много бързо. Въпреки провала, Coke II просъществува до 2012 г. и все пак успява да донесе позитив за производителите си. Продажбите на класическата кока-кола се увеличават в пъти и така се спира възходът на \"Пепси\" от средата на 80-те години.През 80-те години на миналия век компанията за производство на паста за зъби \"Колгейт\" започва да развива своя линия замразени храни. Чрез нея тя се опитала да насърчи хората да ядат вечеря \"Колгейт\" преди да измият зъбите си с паста за зъби от същата марка. Опитът им е описан от Самюел Уест като \"провалът на разширяващата се марка\".И още един пример за неуспешен опит с разширяването на дадена марка. През 1996 г. един от световните лидери в производството на мотори \"Харлей Дейвидсън\" започна да развива и своя марка парфюми. Мирисът на Hot Road (Горещият път) съчетава дървесни нотки с тютюневи нюанси.Но може би най-странният предмет в експозицията на Музея на провала е Rejuvenique facial mask ( името на маската представлява игра на думи, като в нея са съчетани части от думите \"младеж\" и \"уникален\"). В маската има поставени електрически датчици, които пускат слаб ток с цел да стимулират работата на мускулите по лицето.\"Електрически лифтинг\", обобщава Уест.Coke Blak започва да се произвежда през 2006 г., но само две години по-късно остава в небитието. Напитката е смесица между кафе и сода, но вкусът ѝ не допада почти на никого.", "date": "07-june-2017", "title": "Добре дошли в Музея на провала"}
{"url": "http://www.dnevnik.bg/bulgaria/2017/06/07/2984505_grajdanski_organizacii_izlizat_na_protest_zaradi/", "text": "Няколко граждански организации излизат на протест срещу ремонта на столичния бул. \"Дондуков\", тъй като \"ще се осъществи без да има съществени подобрения\". като сборния пункт е при Ларгото. Маршрутът на протеста ще премине през булевардите \"Дондуков\" и \"Васил Левски\", а крайната му точка е сградата на Столичната община на ул. \"Московска\".Ремонтът на булеварда вече започна. Първият етап от реконструкцията е в частта от ул. \"Кракра\" до бул. \"Васил Левски\". Кметът  на \"Дондуков\", за да не се нарушава историческият облик на града.Именно решението да се запази този тип настилка е провокирало гражданските организации да излязат на протест, който е под мотото \"Дондуков за хората. Паветата не са оправдание!\". В недоволството се включват организации като \"Спаси София\" и няколко групи на велосипедисти.\"Обществото е изправено пред опасност да бъде пропилян шансът за реализиране на дългоуговаряни мерки, свързани с обезопасяване, улеснение и насърчаване на трамвайното, пешеходното и велосипедното движение\", обясняват организаторите на протеста.Според тях изказването на Фандъкова, че паважната настилка ще се запази заради облика на града е популистко. Те поискаха \"общината да спази многократно даваните пред обществото обещания за зелен и удобен град\".Организаторите на протеста настояват за гарантирано качествен ремонт, велоалея според общия устройствен план, приет от общинския съвет, бетонни трамвайни ограничители, безопасни пресичания и достъпни спирки, както и автентична атмосфера достойна за центъра на София.", "date": "07-june-2017", "title": "Граждански организации излизат на протест заради ремонта на бул. \"Дондуков\""}
{"url": "http://www.dnevnik.bg/razvlechenie/2017/06/07/2984280_zadava_se_festival_za_nastolnite_igri/", "text": "\"Диксит\", \"Заселниците на Катан\", \"Вещици по Тери Пратчет\", \"Ticket to Ride\", \"7 чудеса\", \"Yu-Gi-Oh!\", \"Пиксел арт\". Това са само част от игрите, които ще са на разположение безплатно за всички на 10 юни от 10 до 21 часа в подлеза на Ларгото, до античен комплекс \"Сердика\" в София.Това съобщиха от \"Озирис\", организаторите на \"Хексакон\". Летният фестивал на настолните забавления е петият поред, организиран със съдействието на със съдействието на Столичната община.На много маси, едновременно, малки и големи ще имат възможност да изпробват нови и различни възможности за забавления.Ще бъдат организирани турнири по различни игри, демонстрации на нови и стари заглавия, игри със загадки, предоставени от създателите на популярните ескейп стаи VestigoEscape.На място ще има аниматори, които ще показват нови за България настолни игри. Ще има анкети и викторини с награди.", "date": "07-june-2017", "title": "Задава се фестивал за настолните игри"}
{"url": "http://www.dnevnik.bg/sport/2017/06/07/2984499_mesi_ostana_izvun_idealniia_otbor_na_frans_futbol_za/", "text": "Звездата на \"Барселона\" Лионел Меси остана извън идеалния състав на \"Франс футбол\" за Шампионската лига. Авторитетното списание, което връчва \"Златната топка\", постави аржентинския нападател сред резервите.В основния състав са поставени по четирима играчи на шампиона \"Реал\" и на финалиста \"Ювентус\". В отбора влизат двама футболисти на \"Монако\" и един на \"Барселона\" - Неймар.Меси стана вторият най-резултатен играч в надпреварата през сезона с 11 гола. Той завърши с един по-малко от голмайстора Кристиано РоналдоЗа треньор на идеалния отбор очаквано е избран Зинедин Зидан. Под негово ръководство \"Реал\" спечели турнира за 12-и път в историята си и стана първият в ерата на Шампионската лига, който успява да вземе купата в две поредни години. Буфон, Алвеш, Бонучи, Рамос, Марсело, Модрич, Фабиньо, Лемар, Дибала, Роналдо, Неймар Тер Щеген, Менди, Кедира, Манджукич, Бензема, Меси, Мбапе", "date": "07-june-2017", "title": "Меси остана извън идеалния отбор на \"Франс футбол\" за Шампионската лига"}
{"url": "http://www.dnevnik.bg/sviat/2017/06/07/2984509_dve_teroristichni_ataki_udariha_teheran_ima_jertvi_i/", "text": "Две терористични нападения удариха иранската столица Техеран, заяви министерството на разузнаването, след съобщенията, че има загинали и пострадали при атаки в парламента и в мавзолея на първия духовен водач на страната аятолах Хомейни. Членовете на трета терористична клетка са били задържани, преди да проведат нападение.\"Ислямска държава\" пое отговорност чрез собствената си \"новинарска агенция\", съобщава \"Ройтерс\". Агенцията съобщи, че тя е публикувала видео, показващо нападатели в парламента. На записа се чува как един от тях пита: \"За Бога, мислиш ли, че ще излезем?\" Министерството на разузнаването потвърди, че планираните за сряда атаки в Техеран са били общо три, но не потвърди окончателно, че те са свързани от обща мрежа. Данни за , съобщи министерството на външните работи.Държавната телевизия IRIB съобщи, че един от нападателите в парламента се е самовзривил, други медии обаче твърдят, че експлозиите са от гранати. Според заместник-вътрешния министър на страната Мохамад Хосейн Золфагари, цитиран от \"Ройтерс\", и агенция\" Тасним, нападателите влезли в парламента, предрешени като жени. \"Един от тях е бил застрелян, другият е задействал жилетка с експлозиви,\" казва Золфагари.На снимки от мястото на събитието се вижда, че от сградата излиза дим. Според \"Тасним\" седем души са загинали, а четирима са взети за заложници. По-рано тя съобщи, че е починал служител на охраната, а двама иранци, които не работят в парламента, са пострадали. Нападателите са блокирани в канцеларията на парламента и е започнала операция за залавянето им, предаде ИСНА. Депутатът Елиас Хазрати, цитиран от \"Ройтерс\", разказва, че трима нападатели влезли в парламента, като единият бил въоръжен с пистолет, а другите двама - с автомати \"Калашников\". След инцидента парламентът бил заключен, а един от нападателите бил заобиколен от полицията.Няколко са и ранените при атаката при мавзолея на аятолах Рухола Хомейни, който повежда Ислямската революция през 1979 г. Първоначалната информация за нападението е противоречива, като според \"Тасним\" пред мавзолея се е взривил атентатор самоубиец, но е имало и стрелба, и задържани. Агенция \"Мехр\" говори за трима застреляни нападатели.\"Франс прес\" и \"Асошиейтед прес\" цитират ирански държавни медии, че гробницата е нападната от четирима терористи, единият от които е извършил самоубийствен атентат. Нападението идва няколко дни след годишнината от смъртта на Хомейни (4 юни 1989 г.), на която представители на властите и чужди посланици посещават мемориала.Председателят на парламента Али Лариджани нарече случилото се \"дребен инцидент\" и каза, че службите и полицията имат достатъчно голям капацитет, за да се справят със \"страхливите нападатели\".Това е първата атака, която сунитската групировка провежда в Иран, където основната религия е шиитския ислям. Техеран води борба срещу \"Ислямска държава\" в Ирак и Сирия, чрез милиции, спонсорирани от него.", "date": "07-june-2017", "title": "Две терористични атаки удариха Техеран, има жертви и ранени (обновена)"}
{"url": "http://www.dnevnik.bg/bulgaria/2017/06/07/2984493_cacarov_poiska_imuniteta_na_dimitur_avramov_ot_dps/", "text": "Главният прокурор Сотир Цацаров е внесъл в Народното събрание искане за снемане имунитета на народния представител от ДПС Димитър Аврамов, съобщиха от обвинението.Искането е във връзка с наказателно производство, внесено от Софийска градска прокуратура в Софийски градски съд преди четири години.След едногодишно разследване, на 30.08.2013 г. Софийската градска прокуратура е предала на съд Димитър Аврамов и Методи Петков за търговия с влияние.Димитър Аврамов е обвинен в това, че в периода 06.07.2012 г. - 17.07.2012 г. във Враца, в Плевен и в Монтана подпомогнат от съучастника си Методи Петков, при условията на продължавано престъпление е поискал 50- 60 хил. лева и е получил 100 хил. лв., които не му се дължат от търговец, за да упражни влияние при вземане на решение от Директора на Областна дирекция \"Земеделие\" в Монтана. Това е престъпление по Наказателния кодекс.На 29.06.2016 г. Софийският градски съд оправда изцяло Аврамов и Петков. По протест на Софийската градска прокуратура, Апелативен съд - София отмени оправдателната присъда и върна делото за ново разглеждане на Софийски градски съд.Производството към момента е спряно (с разпореждане от 15.05.2017 г.), тъй като подсъдимият Димитър Аврамов е избран за народен представител в 44-то Народно събрание и е придобил имунитет.Главният прокурор е поискал даване на разрешение за продължаване на наказателното производство срещу народния представител.", "date": "07-june-2017", "title": "Цацаров поиска имунитета на Димитър Аврамов от ДПС"}
{"url": "http://www.dnevnik.bg/sport/2017/06/07/2984523_advokaat_postavi_pobedite_sreshtu_franciia_i_bulgariia/", "text": "Селекционерът на холандския национален отбор Дик Адвокаат заяви, че в момента най-важни са резултатите, а атрактивният футбол остава на заден план. Специалистът застава начело на тима за трети път в кариерата си, като първият му мач след завръщането на поста ще е срещу Люксембург в квалификация за световното в Русия догодина.Адвокаат беше поканен на мястото на уволнения Дани Блинд. Предният селекционер на \"лалетата\" беше освободен заради .\"Играем само за победа. Точките са най-важни. Ще видим как ще се развият нещата мач след мач, но точките наистина са нашата основна цел\", каза Адвокаат.\"Опитвам да разбера защо пропуснахме европейското първенство и се надявам да коригирам проблемите. Сега ни предстоят ключови мачове с Франция и България, а ние вярваме, че можем да ги спечелим\", продължи той.Адвокат показа задоволство, че помощник в щаба му е Рууд Гулит. \"Неговата задача е да бъде с момчетата и се радвам, че ще ми помага. Той вече има опит и вярвам, че ще работим добре.\"", "date": "07-june-2017", "title": "Адвокаат постави победите срещу Франция и България пред атрактивната игра"}
{"url": "http://www.dnevnik.bg/regioni/2017/06/07/2984536_turisti_masovo_otkazvat_pochivkite_si_v_mineralni_bani/", "text": "Кметът на община Минерални бани Мюмюн Искендер се оплака от икономическите вреди, които понася градът заради открития уран във водата на Хасково. В открито писмо до медиите той уточни, че във водата на Минерални бани не е открито съдържание на уран и хората могат да бъдат спокойни.Хотелиери от града добавят, че много от хората, заявили почивки в националния курорт, отказват своите резервации точно заради този проблем.\"Хората си мислят, че Минерални бани е едва ли не квартал на Хасково. Терминът Хасковски минерални бани, който много хора продължават да използват къде умишлено, къде от неинформираност, отдавна е изчерпан от съдържание и не би трябвало да влиза в обращение\", каза още Искендер, като подчертава, че Минерални бани е самостоятелна община от над 30 години.По думите му водата в града е перфектна и нейните качества не трябвало да бъдат подлагани на съмнение. Според него водата не отстъпвала по качество дори на тази в Карлови вари в Чехия.От началото на седмицата , след като част от помпените станции бяха спрени заради установени високи нива на уран, а запасите на града бяха изчерпани.", "date": "07-june-2017", "title": "Туристи масово отказват почивките си в Минерални бани заради урана във водата на Хасково"}
{"url": "http://www.dnevnik.bg/biznes/turizam/2017/06/07/2984510_blizo_hiliada_policai_shte_ohraniavat_chernomorskite/", "text": "Близо хиляда полицаи ще бъдат командировани, за да охраняват черноморските курорти това лято. Това съобщи в сутрешния блок на Би Ти Ви министърът на туризма Николина Ангелкова.Служители на реда ще патрулират през цялото време, включително и по плажовете, обясни тя.Конкретно в Слънчев бряг, където пристигат много туристи, които залагат на шумните забави и обикаляне по баровете, имало 380 камери. Съобщението бе по повод случая, който стана известен вчера, с шведски турист, който безпричинно рита в главата камериерка в хотел.Много е важно как се рекламират курортите, коментира Ангелкова в отговор на въпрос дали проблемът не е в това, че България се рекламира като дестинация за бурен живот, където на практика всичко е позволено. Министърът допълни, че в момента се създава съвет по комуникация, за да се представи страната по начин, по който тя заслужава.По данни на туроператорите министерството прогнозира до 29% ръст на германските туристи, а на тези от Русия - над 15%.", "date": "07-june-2017", "title": "Близо хиляда полицаи ще охраняват черноморските курорти"}
{"url": "http://www.dnevnik.bg/sport/2017/06/07/2984560_djoshua_poluchi_razreshenie_da_otloji_macha_s_kubrat/", "text": "Международната федерация по бокс (IBF) е одобрила молбата на световния шампион Антъни Джошуа да отложи мач със задължителния претендент Кубрат Пулев, за да може първо да направи втори двубой с Владимир Кличко, обяви \"Скай спортс\".Условието на IBF е реваншът между 27-годишния англичанин и 41-годишния украинец да се изиграе преди 2 декември.От международната федерация са заявили, че след тази дата няма да бъдат правени никакви изключения и обединителни мачове и носителят на пояса трябва да се боксира с Пулев.Българинът защити правото си на първи претендент с победата над Кевин Джонсън и по регламент трябваше да срещне Джошуа до края на тази година. В средата на май обаче  да направи изключение и да му позволи да задържи титлата за евентуален втори мач с Кличко, който все още не е обявил дали ще активира клаузата за реванш. и заяви, че няма да ги чака \"да се мотаят и да си играят игрички\". Българинът и представляващата го компания \"Зауерланд\" обаче са се съгласили да изчакат реванша между Джошуа и Кличко.Още в средата на май Кале Зауерланд заяви, че е склонен бъде направен компромис, ако интересът на двете страни бъде защитен.\"Не искаме поясът да бъде отнет от Антъни Джошуа. Това не е правилният начин. За нас най-важното е да се изправим срещу световния шампион и това е Джошуа. Този мач ще се случи, големият въпрос е кога - през ноември или март\", каза тогава собственикът на \"Зауерланд\".В края на май , че програмата на световния шампион ще стане ясна до \"три-четири седмици\", но почти сигурно следващият му мач ще е с Кличко. \"В някакъв момент ще трябва да се бием и с Пулев. Така че, ако (Пулев) не е следващият (съперник), ще е по-следващият\", каза англичанинът.Първият двубой между Джошуа и Кличко събра 90 000 зрители на \"Уембли\", a двамата боксьори заработиха по 15 милиона паунда.", "date": "07-june-2017", "title": "Джошуа получи разрешение да отложи мача с Кубрат Пулев"}
{"url": "http://www.dnevnik.bg/sport/2017/06/07/2984178_krizata_s_katar_donese_novi_glavoboliia_na_fifa_i/", "text": " добави още един към безкрайния списък с проблеми, които Международната федерация по футбол (ФИФА) си навлече с избора на Катар за домакин на световното първенство през 2022 г.Призивите най-големият футболен форум да бъде отнет от Доха започнаха още с обвития в съмнения за корупция и приемане на подкупи процес по избор на домакин. След това дойде отказът от обещаните огромни инвестиции в охладителни системи по стадионите. Оттам сериозните опасения за здравето на участници и зрители заради горещините в традиционните за провеждането на турнира летни месеци доведоха до безпрецедентното решение световното да се проведе през ноември и декември.Това породи недоволството на клубовете и лигите заради преустройството на футболния календар, което трябва да се направи за няколко сезона. Разкритията за масова смърт на непалски и други имигранти и постоянните обвинения на здравните организации в нечовешки условия по строителните обекти в Катар още повече засилиха натиска върху ФИФА.Нито един от тези проблеми обаче нямаше дълготрайния ефект, какъвто биха могли да имат последиците от случилото се на 5 юни. Решението на  да затворят въздушните, морските и сухопътните транспортни връзки с Катар, обвинявайки Доха в спонсориране на радикални групи и политически движения, ще доведе до тежък удар в някои сектори от катарската икономика.До световното първенство остават пет години, но ако изолацията на Катар се проточи с месеци, това ще доведе до сериозни притеснения за ФИФА.Ниските цени на суровините в последните години принудиха Катар да преструктурира своя суверенен фонд за държавни инвестиции - Qatar Investment Authority (335 млрд. долара). Във фонда са значителни позиции в компании като Националната банка на Катар и Катарските авиолинии, чиито полети мога да бъдат значително ограничени вследствие на разрива с останалите страни от Залива.В момент, в който търпи големи загуби  и изпитва трудности в привличането на достатъчно спонсори заради корупционния скандал oт 2015 г. и масовите арести на висши ръководители, ФИФА се надяваше, че е намерила своя идеален партньор в лицето на Катарските авиолинии. През май двете страни подписаха договор за генерално спонсорство, който обхваща както световното през 2022 г., така и мондиала в Русия през 2018 г. \"Това е една от най-големите спонсорски сделки в световния спорт и най-голямата в историята на \"Катар еъруейс\", похвалиха се тогава от ФИФА. Според анализаторите , който е в центъра на усилията на малката страна да стане туристически възел. Футболното й спонсорство вече беше засегнато, след като един от най-популярните саудитски клубове - \"Ал Ахли\", прекрати своя договор с Катарските авиолинии. Цените на строителството в Катар също могат да се повишат, подхранвайки инфлация в икономиката, тъй като алуминият и други строителни материали вече няма да могат да бъдат внасяни по суша.Когато представиха своята кандидатура, от Доха обещаха невиждани инфраструктурни проекти, в това число 12 нови стадиона и построяването на цял един град. Разходите по подготовката на световното се оценява между 180 и 200 млрд. долара, основната част от които са предвидени за инфраструктура. Правителството на Катар прибегна до вътрешни и външни заеми, за да може да осигури средства.Заради непрекъснато растящите разходи броят на заявените стадиони беше намален до осем. Дори и след това съкращение обаче катарците са изправени пред сериозен проблем, защото до момента е завършен само един от стадионите.От т.нар. Върховен комитет, който отговаря за изграждането на спортните съоръжения за световното, все още няма коментар за ситуацията. Според източник на \"Гардиън\" сериозността на кризата с инфраструктурните проекти е по-голяма от всяко едно от предизвикателства, с които Катар се е сблъсквал, откакто спечели изборите за домакинство през 2010 г.Освен това спадът на стойността на катарските облигации с над 7% в понеделник е сигнал, че кредитирането ще стане по-скъпо, което би могло да доведе до забавяне на голяма част от проектите.\"Ако санкциите не бъдат отменени в кратък срок, строителството на обекти за световното може да бъде сериозно засегнато. Освен това ще бъдат засегнати и плановете на феновете да отседната в съседните страни по време на турнира\", отбеляза Citibank. ФИФА засега отбеляза само, че \"следи внимателно\" обстановката, има добра комуникация с организаторите и на този етап няма да прави повече коментари по темата. При всички положения обаче изолацията на Катар ще повиши още повече натиска световното да бъде отнето от емирството. Сега противниците на мондиала в Катар имат и много силен коз в ръцете, а именно обвиненията в подкрепа за тероризма.\"С федералното правителство ще обсъдим новата сложна политическа ситуация в региона и по-специално в Катар. По тези въпроси, разбира се, ще имаме много тесен контакт с ФИФА\", заяви президентът на Германския футболен съюз Райнхард Гриндел.\"Има още пет години до световното и приоритет в този период трябва да бъдат политическите решения, а не заплахите за бойкот. Едно обаче е ясно - футболната общественост по света трябва да се съгласи, че големи турнири не трябва да се играят в страни, които активно подкрепят терора. Ние следим много внимателно и със загриженост настоящите сериозни обвинения към Катар\", каза още Гриндел.Азиатската футболна конфедерация също обяви, че следи много внимателно ситуацията, защото Доха е домакин на мачове на много отбори от близките страни - Иран, Либия, Сирия, Ирак, Йемен и др., които трябва да играят на неутрален терен.Телевизионното излъчване в региона също може да се окаже голям проблем за ФИФА. Във вторник ОАЕ блокира държавно спонсорирания катарски оператор beIN Sport, който държи правата за турнирите на ФИФА за Близкия изток и Северна Африка. Това остави световното първенство за младежи до 20 години без телевизионно излъчване в ОАЕ.А приходите от излъчване са най-голямото перо във футболния бизнес и перспективата от телевизионно затъмнение в някои страни ще постави ФИФА в много неизгодно положение спрямо операторите, които плащат десетки и стотици милиони за тв права.\"Усилията на Катар да се превърне в регионален финансов център и домакин на световното първенство по футбол през 2022 г. ще трябва да бъдат преразгледани\", коментират анализатори, цитирани от Financial Post.", "date": "07-june-2017", "title": "Кризата с Катар донесе нови главоболия на ФИФА и реална заплаха за световното през 2022 г."}
{"url": "http://www.dnevnik.bg/biznes/2017/06/07/2984555_ikonomikata_e_narasnala_s_35_do_mart/", "text": "През първото тримесечие на годината брутният вътрешен продукт (БВП) на България е 22 млрд. лв., което е ръст от 3.5% спрямо периода януари - март на предходната година, показват данните на Националния статистически институт.Преизчислен в евро, БВП е 10.3 млрд. евро, или 1445 евро на човек от населението.В сравнение с последното тримесечие на 2016 г. икономиката нараства с 0.9 на сто. На годишна база най-голям дял принос в ръста има крайното потребление, което се е увеличило с 4.3%. Износът на стоки и услуги се увеличава с 5.8%, а вносът на стоки и услуги - със 7.1%.През първото тримесечие на 2017 г. спрямо същото тримесечие на предходната година брутната добавена стойност се увеличава с 3.5%. Динамиката на брутната добавена стойност се определя от регистрирания растеж от 4.4% в секторите на търговията, ремонт на автомобили и мотоциклети; транспорт, складиране и пощи; хотелиерство и ресторантьорство.В сектора \"Създаване и разпространение на информация и творчески продукти и далекосъобщения\" увеличението е с 3%, а в операциите с недвижими имоти - с 2.5%. В добивната промишленост, преработваща промишленост, производство и разпределение на електрическа и топлинна енергия и на газообразни горива, доставяне на води, канализационни услуги, управление на отпадъци и възстановяване има ръст от 1.4%.Създадената от отраслите на националната икономика брутна добавена стойност през първото тримесечие възлиза на 17.5 млрд. лв. по текущи цени. Относителният дял на аграрния сектор в добавената стойност на икономиката намалява равнището си с 0.1 процентни пункта спрямо същото тримесечие на предходната година до 2.5%.Индустриалният сектор намалява относителния си дял в добавената стойност на икономиката с 0.7 процентни пункта до 29.3%. Относителният дял на добавената стойност, реализирана от дейностите в сферата на услугите, се увеличава и достига до ниво от 68.2% при 67.4% през съответния период на предходната година.Износът и вносът на стоки и услуги увеличават равнището си спрямо предходното тримесечие съответно с 0.9 и 1.9%.", "date": "07-june-2017", "title": "Икономиката е нараснала с 3.5% до март"}
{"url": "http://www.dnevnik.bg/sviat/2017/06/07/2984541_nai-prodavanite_medii_vuv_velikobritaniia_zastanaha/", "text": "Най-продаваният британски вестник The Sun призова читателите си да гласуват за Консервативната партия на Тереза Мей на изборите утре. Макар проучванията , под въпрос е дали те ще успеят да постигнат голямото мнозинство, към което се стреми премиерът.Тя обяви предсрочни избори през април с надеждата да затвърди позициите си във вътрешната политика и да повдигне авторитета си в с Европейския съюз. Според някои анализатори обаче е възможно консерваторите дори да изгубят сегашното си мнозинство.Британските медии по традиция оповестяват публично политическите си пристрастия и The Sun се мотивира с факта, че \"единствено торите се ангажираха да проведат цялостен Брекзит\".Изданието добави, че евроскептичната Партия на независимостта (UKIP) вече няма цел. UKIP, чийто бивш лидер  бе основен активист на референдума за напускане на ЕС, загуби рязко подкрепата си през последната година. \"Торите се нуждаят от всеки бивш избирател на UKIP, за да спечелят значително мнозинство и да осъществят Брекзит, без опозицията или депутати бунтовници да им пречат\", пише The Sun. Таблоидът е собственост на медийния магнат  и има аудитория от повече от 3 млн. души.Вторият най-продаван вестник – The Daily Mail, посвети първите си десет страници в днешното издание на нападки срещу лидера на лейбъристите . На първа страница той е описан като \"защитник на тероризма\", който бил \"посветил живота си на това да се сприятелява с враговете на Британия, докато подпокава институциите, които опазват спокойния ни сън\".The Daily Express, който подкрепи UKIP през 2015 г., също призова читателите си да гласуват за консерваторите със заглавието \"Гласувайте за Мей или ще се изправим пред бедствие\".Като цяло неделните издания подкрепиха торите – според изчисления на Press Gazette торите са грабнали 80% от този медиен пазар. Зад тях застанаха Sunday Times, Sunday Telegraph,Mail on Sunday и Sunday Express. Единственото неделно издание, подкрепило лейбъристите, бе Sunday Mirror. Sunday People и Observer призоваха читателите да гласуват тактически срещу консервативните депутати от своя район.Financial Times застана зад торите, макар да бе твърдо против Брекзит. Причината:  ще бъде бедствие за страната, тъй като не разбира нищо от икономика. \"Корбин и крайнолевите му привърженици неслучайно влязоха в голямата политика в момент, в който антисемитизмът и омразата към жените надигнаха глава. Екипът на лейбъристите не може да създаде правителство, още по-малко да проведе деликатните преговори за Брекзит.\"The Times (който също е собственост на Рупърт Мърдок) даде пълна подкрепа на, още когато тя обяви изборите.Консервативният The Daily Telegraph също обяви рано, че застава зад Мей. \"Повече отвсякога страната се нуждае от силно лидерство и в последните девет месеца Мей показа, че е единствената, която може да ѝ го даде.\"The Guardian по традиция подкрепя лейбъристите. Медията описва  като \"енергичен и ефективен по време на кампанията, човек, който се чувства добре в кожата си и в присъствието на други. Той очевидно харесва хората и се интересува от тях.\"Лявото списание The New Statesman призова читателите си да гласуват за местните си кандидати от Лейбъристката партия, без да обявява подкрепа за самия Корбин. \"Великобритания няма президентска система. Когато гласуваме, гласуваме за един кандидат в определен район\", пише то. \"Така че помнете, че не гласувате за лидера на партията, а за определен кандидат. Това има значение.\" на либералдемократите на  и нарече избора си \"първа вноска за бъдещето\". Авторитетното издание посочи, че и двете големи партии ще действат в ущърб на либерализма и отвореността към света, а това ще навреди на страната.", "date": "07-june-2017", "title": "Най-продаваните медии във Великобритания застанаха зад Тереза Мей"}
{"url": "http://www.dnevnik.bg/politika/2017/06/07/2984485_sofiia_praid_2017_publichnata_i_mediinata_sreda_sa/", "text": "Трудно може да се говори за позитивни промени по отношение на ЛГБТ хората в България през последните години. От малкото положителни неща е промяната в нагласите сред по-младите хора. От друга страна обаче, в сравнение с 2007 г. и даже с предприсъединителния период се забелязва сериозно влошаване на ситуацията – няма национална организация със стратегия и пътна карта за законови промени, липсват координирани действия в тази посока, публичната, включително медийната, среда е отровна, няма политически съюзници, а перспективите за законови промени почти не съществуват.От една страна, институции и управляващи не чувстват никакъв натиск и нямат вътрешно разбиране за важността на тези проблеми, от друга - все по-малко хора от самата общност искат да се занимават публично с ЛГБТ права поради влошената ситуация – заплахите и агресията не са нещо, което всеки може да си позволи, особено ако има семейство и ходи на работа. Важен фактор е и нарастващата враждебност в голяма част от света, което отчита тази година и Агенцията за ЕС за основни права - за съжаление сме в лошо време на лошо място.Със сигурност политическата подкрепа намаля, колкото и да беше спорадична. Повечето подкрепящи са чужди държави и институции, което е нож с две остриета. Липсва подкрепата на български лидери на мнение, не само политици, които да застанат с името си зад каузите на прайда. Важно е обаче и прайдът да комуникира конкретни цели и искания, например за законова промяна или за санкциониране на словото на омраза в публичното пространство, какъвто случай имахме миналата седмица с Веселин Марешки в парламента. Мисля, че подобни конкретни каузи, особено ако се случват през цялата година, биха ангажирали повече хора – и ЛГБТ, и приятели, и съюзници. Важно е и модерните български политици да разберат, че бягането от темата не им носи позитив – темата за човешките права е отвъд парадигмата ляво - дясно и е част от дневния ред на новото поколение политици като Трюдо и Макрон, за които това е въпрос на цивилизационен избор, а не на електорални калкулации.Спешно трябва да се промени член 162 от НК, в който липсва \"сексуалност\" като мотив за слово и престъпления от омраза – такива престъпления се разследват като \"хулиганство\", ако изобщо се стигне дотам. Изключително враждебна реч и призиви към агресия излизат от почти всички медии, като това не е санкционирано по никакъв начин и допълнително влошава средата – малко хора биха искали да подкрепят публично ЛГБТ каузи, ако очакват да бъдат подложени на координирана медийна атака или това ще се използва после във фалшиви новини.Друга стъпка е работа в посока фактическо съжителство – текст за такъв статут за хетеросексуални двойки в новия СК отпадна при гласуването през 2008 година поради натиск от религиозни организации, включително евангелистки, така че за фактическо съжителство може да се работи не само за еднополови двойки. Има и други важни промени като права на транс хора и други, които трябва да влязат в дневния ред на цялата ЛГБТ общност.Нещо, което на мен много ми се иска, е самоизчистване в българските медии – не е нужно да се канят или публикуват хора, които са откровено враждебни и действат в разрез дори със съществуващото българско законодателство. Не всяко мнение е валидна гледна точка, а явно дъното отдавна е достигнато, след като редактор може да си позволи да пусне изказвания, които обиждат и нараняват големи групи хора. Другото, което трябва да се поиска, е по-добро правоприлагане, за да се чувстват ЛГБТ хората, а и семействата им по-малко несигурни. И това са само първите стъпки.Въпреки негативната оценка на случващото се от първия прайд насам аз все пак оставам оптимист – мисля, че с повече разум и координирани действия може да се постигнат позитивни промени.", "date": "07-june-2017", "title": "\"София прайд\" 2017: Публичната и медийната среда са отровни, спорадичната политическа подкрепа намалява"}
{"url": "http://www.dnevnik.bg/sviat/2017/06/07/2984595_konstitucionniiat_sud_v_rumuniia_poiska_minimalna_suma/", "text": "Конституционният съд на Румъния призова парламента на страната да постави минимален праг за размера на щетите, при които злоупотребата със служебно положение може да се смята за престъпление.Съдът се произнесе по сезиране на Бомбоника Продана, бивша съпруга на  на управляващата Социалдемократическа партия . Двамата са обвиняеми по дело за злоупотреба със служебно положение и подстрекаване към злоупотреба със служебно положение, при което щетите се изчисляват на 108 000 леи (23 653 евро).Конституционният съд отхвърли сезирането на Продана във връзка с липсата на праг за криминализиране на , като заяви, че не е в компетенциите му да определи подобно ограничение.Съдът подчерта, че парламентът е единственият орган, който има задължението да поправи този \"пропуск\", посочва в. \"Гъндул\".В решението си  отбелязва, че \"регламентирането на стойността на щетите и тежестта на последствията в резултат на извършването на деянието злоупотреба със служебно положение е необходимо, за да се разграничи наказателната отговорност от останалите форми на юридическа отговорност\".Изданието напомня, че в началото на годината румънското правителство прие спорно извънредно постановление, което декриминализира случаите на злоупотреба със служебно положение, ако щетите са под 200 000 леи (около 44 500 евро). Нормативният акт предизвика в посткомунистическата история на страната и по-късно беше отменен.", "date": "07-june-2017", "title": "Конституционният съд в Румъния поиска минимална сума за криминализиране на корупцията"}
{"url": "http://www.dnevnik.bg/biznes/2017/06/07/2984538_zakonovi_promeni_shte_zatrudniat_prodajbata_na/", "text": "Продажбата на компании, които имат дългове за данъци и осигуровки, ще могат да се продават по-трудно, ако се приемат предлаганите от Министерството на финансите промени в Данъчно-осигурителния процесуален кодекс (ДОПК).Според новите текстове, внесени вече за обсъждане в Народното събрание, мажоритарните собственици на такива дружества ще са отговорни с имуществото си, ако продадат своите акции или дялове при започната проверка или ревизия от страна на данъчните до шест месеца от приключването й.Такива сделки ще се смятат за недобросъвестни, ако собственикът на компанията е знаел, че тя е свърхзадлъжняла или неплатежоспособна, и продажбата на акциите или дяловете е станала, преди да се поиска фалит, съобщава в днешния си брой .Целта на предложенията е да се преустанови практиката дружества със задължения да бъдат прехвърляни скоро след започване на ревизия. Точно тази част от промените обаче беше приета от правителството, без да бъде подложена на обществено обсъждане, посочва изданието.Промените стигат и по-далеч - пари за неплатени данъци и осигуровки ще се търсят и от група миноритарни собственици, които на стъпки продадат участието си в компанията. Условието е сделките да са в рамките на 3 месеца и общо да са за мажоритарен дял.С текстовете се разширява обхватът на лицата, които ще носят отговорност за неплатено задължение към държавата от страна на дадена компания. Такива ще са хората, които имат нотариално заверено пълномощно от мениджмънта на фирмата да управляват цялостната й дейност. Друга такава хипотеза е предоставяне на активи на дружеството като обезпечение по чужд дълг. При подобни действия отговорност ще носят и мажоритарните собственици, когато те са извършени по тяхно решение. На акционерите, които са гласували против, няма да им се търси  сметка. Отговорността ще е до размера на извършените плащания, съответно до размера на намалението на имуществото. Стандартно сумата се установява след ревизия. Според данъчни адвокати в момента почти не се издават нотариални пълномощни, които да са за цялостно управление на дадена компания, а по-скоро само за определени дейности. Което пък означава, че преценката за всеки отделен случай ще е на ревизиращия екип. ", "date": "07-june-2017", "title": "Законови промени ще затруднят продажбата на задлъжнели фирми"}
{"url": "http://www.dnevnik.bg/biznes/2017/06/07/2984565_proizvoditelnostta_na_truda_se_uvelichava_s_26_v/", "text": "По предварителни данни през първото тримесечие на 2017 г. брутният вътрешен продукт (БВП) на един зает се увеличава с 2.6% спрямо същия период на предходната година, съобщи Националният статистически институт.Заетите са близо 3.4 млн., като те са отработили общо 1.375 млрд. часа между януари и март. За една година се увеличава делът на заетите в аграрния сектор.На един работещ се падат 5904.7 лв. от текущия обем на брутния вътрешен продукт, като всеки създава средно 14.6 лв. БВП за един отработен час. Брутната добавена стойност (БДС) средно на един зает през първото тримесечие на 2017 г. реално се увеличава с 1.9% и с 2% за един отработен човекочас спрямо съответното тримесечие на предходната година.По предварителни данни равнището на производителността на труда в индустриалния сектор е 5927.8 лв. брутна добавена стойност средно на един зает и 13.9 лв. за един отработен човекочас. В сектора на услугите всеки зает произвежда средно 5268.2 лв. БДС, като за един отработен човекочас се създават средно 12.4 лв. от текущия обем на показателя.Въпреки увеличения дял на заетите най-ниска е производителността на труда в аграрния сектор - 712.1 лв. БДС на един зает и 2.3 лв. за един отработен човекочас.", "date": "07-june-2017", "title": "Производителността на труда се увеличава с 2.6% в началото на 2017 г."}
{"url": "http://www.dnevnik.bg/bulgaria/2017/06/07/2984626_cacarov_reagira_ostro_na_ideiata_za_izvajdane_na/", "text": "След срещата си с държавния глава Румен Радев главният прокурор Сотир Цацаров заяви, че мнението му за изваждането на прокуратурата от съдебната власт е крайно отрицателно.Това предложение пред президента направи вчера председателят на Върховния касационен съд (ВКС) Лозан Панов. Той призова Радев да направи консултации за свикване на Велико народно събрание и да организира дебат за това прокуратурата да стане независим орган, равно отдалечен от трите власти.Днес Цацаров коментира, че това е мнение само на Панов и той няма подкрепата на съдиите. Призова го да пита колегите си във ВКС дали са съгласни с предложението. Самият той попита риторично дали ще има повече контрол върху прокуратурата, ако тя стане независим орган.\"Мнението ми естествено е крайно отрицателно. Задавам въпроси - прокуратурата е оценявана - дали правилно или не, като институция, която е безконтролна и едва ли не виновник за всички беди. Питам ако я изведем от съдебната власт, ако я изведем от контрола на Висшия съдебен съвет, ако я изведем от сегашната форма на парламентарен контрол, колкото и неинтензивна да е тя, ако въобще я изведем от сегашното ѝ положение и я превърнем в отделна, независима, самостоятелна институция, няма ли да я направим по-безконтролна и далеч по-неограничена в правомощията си от сега?\", коментира Цацаров.Допълни, че е сигурен, че Панов няма подкрепата на съдийското мнозинство. \"Това не е мнението на съдиите, това е мнението на г-н Панов. Това очевидно е мнението, което много време пробива своя път в политическата сцена и най-сетне беше казано на глас\", заяви главният прокурор.Той каза още, че не знаел защо трябва да се мине през цялата серия от срещи, за да се стигне до \"черешката на тортата\", както той определи идеята за изваждането на прокуратурата от съдебната власт. По думите на Цацаров Радев се е съгласил с него, че решаването на проблемите в съдебната система трябва да е комплексно и не може да се ограничи само с обявяването на една или друга институция за виновна за всички проблеми в правосъдието.От прессекретариата на президента пък съобщиха, че водещото в срещата на Радев с Цацаров е бил разговор за подобряването на механизмите за взаимодействие между институциите, ангажирани в борбата с корупцията и организираната престъпност. Държавният глава е потвърдил готовността си да проведе работни срещи с всички представители на съдебната и изпълнителната власт по въпросите, свързани с реформата в правосъдието.Цацаров заяви, че днес Радев го е информирал за незабавната проверка, която е разпоредил след като вчера Лозан Панов му разказал за липсващите и развити болтове на автомобила на Националната служба за охрана (НСО), който ползва. Повече за случая четете .Цацаров определи като изключително интензивна проверката по разпореждане на държания глава, който е ръководител на НСО. Заяви, че прокуратурата не е била уведомена нито от началника на НСО, нито от Панов. Мнението на Цацаров е, че НСО е следвало незабавно да уведоми прокуратурата и президента като заяви, че не може да коментира защо това не е направено.След вчерашните изявления на председателя на ВКС обаче Военно-окръжната прокуратура се е самосезирала. Днес прокурорите ще \"смъкнат\" обяснения от началника на НСО, ръководители в службата и шофьора на Панов и ще изземват данни за автомобила и техническите му прегледи, обясни главният прокурор.На въпроса дали Радев го е питал за срещата му в ЦУМ с двамата бизнесмени - Сашо Дончев, собственик на \"Овергаз\" и издател на в. \"Сега\" и Георги Гергов, който е и висш функционер в БСП, главният прокурор отговори кратко с \"не\". Допълни, че той самият е засегнал темата и е обяснил на държавния глава, че трябва да се въведат правила за срещи на членовете на съдебната власт, но те да важат за всички.\"Отварянето на темата за промяна на Конституцията има значение за тези, които не успяха да реализират и 3% на парламентарните избори. На тях не им остана нищо друго освен да издигат лозунга за съдебна реформа\". Така Цацаров отговори на въпроса дали продължаването на съдебната реформа следва да мине отново през промяна на основния закон. Без да спомене изрично името на \"Да, България\" и лидера ѝ и бивш правосъден министър Христо Иванов, главният прокурор заяви, че те не са направили нито едно конкретно предложение за промяна в Наказателния и Наказателно-процесуалния кодекс.След въпрос дали е изненадан от съдебно решение за  което обяви отказа на президента да я предостави за незаконосъобразен, Цацаров заяви: \"Защо мислите, че следя тази тема\". Като гражданин той коментира, че ако в стенограмите не се съдържа класифицирана информация, която да е от значение за националната сигурност, а не да брани опасенията на един или друг участник в срещите - какво скрито в тези стенограми.Без значение дали те ще бъдат разкрити или не, до 15 юли обвинителният акт за фалита на КТБ ще бъде внесен, обясни Цацаров и попита реторично - какво ще бъде скрито в съда. По думите му на въпросите, които се поставят спрямо стенограмите неизбежно ще бъде отговорено, \"там няма кой да ги скрия\", заяви главният прокурор.", "date": "07-june-2017", "title": "Цацаров реагира остро на идеята за изваждане на прокуратурата от съдебната власт (допълнена в 13:33)"}
{"url": "http://www.dnevnik.bg/bulgaria/2017/06/07/2984579_dvama_muje_sa_arestuvani_za_razprostranenie_na/", "text": "Двама мъже са арестувани за разпространение на материали с детска порнография, съобщиха от пресцентъра на МВР. При специализираната операция на 1 юни в дома си в София е задържан 31-годишен мъж, в хард диска на чийто компютър са били открити файлове с детска порнография и множество специализирани програми, чрез които тези материали са били обменяни с други потребители по света.По първоначални данни арестуваният се е занимавал с престъпната дейност от близо четири години. По случая е образувано досъдебно производство, а работата по него продължава под наблюдението на Софийската районна прокуратура.Досъдебно производство за аналогично престъпление е образувано и срещу 28-годишен жител на врачанското село Гложене. От дома му служителите на сектор \"Киберпрестъпност\" в ГДБОП са иззели настолен компютър, лаптоп и две флаш памети, съдържащи файлове с материали с детска сексуална експлоатация. Работата на разследващите продължава под ръководството на Районна прокуратура – Козлодуй.", "date": "07-june-2017", "title": "Двама мъже са арестувани за разпространение на материали с детска порнография"}
{"url": "http://www.dnevnik.bg/bulgaria/2017/06/07/2984042_kakvo_se_krie_zad_purvata_prisuda_za_terorizum_u_nas/", "text": "\"Първата присъда за тероризъм\" - така повечето медии в понеделник вечер обявиха присъдата на 21-годишния австралийски гражданин Джон Захариев. Той беше признат за виновен по обвинение по глава първа от Наказателния кодекс (в нея са текстовете за диверсия и шпионство, действали по времето преди 1989 година). Конкретното обвинение на Захариев е, че се е обучавал да стреля, за да създаде смут и страх, да заплаши, да извърши убийство или да нанесе тежка телесна повреда. Част от член 108 а, на който се основава обвинението беше променен през 2015 година, за да се криминализира подготовката за участие в терористична дейност, като част от ново антитерористично законодателство.Максималната присъда, която той можеше да получи е осем години затвор.Съдът го осъди на четири години затвор и да заплати 10 222,96 лева за разноските по делото. Присъдата подлежи на обжалване. Захариев е от седем месеца в ареста и твърди, че е невинен. Съдът на практика прие тезата на държавното обвинение, че Захариев се е обучавал за включване във въоръжена терористична групировка в Сирия и участие в реални бойни действия. Според защитата доказателства за това липсват. Повече подробности за аргументите на съда вероятно ще станат с известни с мотивите към присъдата, за които има инструктивен едномесечен срок.Младият мъж с двойно гражданство Джон Захариев е син на български гражданин, който неотдавна почина, и на австралийка с азиатски произход. Майката на Захариев пристигна от Австралия, за да присъства на произнасянето на присъдата на сина си, но не разговаря с журналистите в съдебната зала.В началото на заседанието в понеделник, 5 юни съдът зачеркна трима от свидетелите като такива, тъй като те не са открити на адресите им въпреки факта, че са търсени многократно.Адвокатът на подсъдимия, Христо Ботев, представи няколко характеристики на Захариев, написани от негови близки, както и писмо със заглавие \"Бележки за исляма\", изпратени от клиента му до мъж с арабско име, от което се виждало, че клиентът му се е отрекъл от исляма. Адвокат Ботев представи и характеристика на Джон от Българската православна църква в Сидни, както и изготвено от лекар описание на състоянието на неговата майка, която понастоящем страда от онкологично заболяване. Прокурорът по делото Евгения Станкова заяви, че тези характеристики не са обект на доказване, но съдия Биляна Вранчева прие документите освен писмото, изпратено до мъж с арабско име.Прокурор Евгения Станкова поиска максималната присъда от специализирания наказателен съд. За нея доказателствата показват, че през 2016 г. Захариев се е обучавал да стреля с намерението да се завърне в Сирия, където да участва в терористични действия. Тя каза още, че причината през 2013 г. Захариев да се завърне от Сирия след едва осемдневен престой е, че той не показал добри умения по стрелба там.Обвинението заяви още, че Захариев отива в Австралия, но скоро след това установил, че обучението по стрелба там е скъпо, затова се завърнал в България, където да продължи неговото обучение в по-евтините тукашни стрелбища.След като изслуша пледоарията на обвинението, адвокат Ботев заяви, че изложените от прокурор Станкова аргументи не се различават по нищо от обвинителния акт, от издаването на който са събрани много нови данни. Той заяви, че единствените доказателства срещу клиента му са \"преписани от ДАНС от австралийските служби за сигурност\", а клиентът му е бил в Сирия през 2013 г. по \"хуманитарни подбуди\" и \"няма никакви доказателства, че той е докосвал оръжие\".Защитата заяви още, че обучението на терористите винаги се прави в Сирия и досега не е имало случай, в който терорист да е бил изпратен да се обучава в Европа. Адвокат Ботев отрече клиентът му да е бил в България с цел да се обучава да стреля. Той бил пристигнал тук, за да се грижи за възрастния си, болен баща, който е починал преди няколко месеца.През 2016 г. със Захариев се е сприятелил около 30-40-годишен мъж, познат като Петър Петров, който предлагал на Джон да отиде да стреля в стрелбище. Ботев заяви, че неговият клиент е бил склоняван от другиго да извърши неща, които не би извършил, ако не е бил провокиран.Друг аргумент на адвокат Христо Ботев бе това, че по време на съдебния процес вещи лица са установили, че профилът на Захариев еКнигите с религиозно съдържание, които Захариев е притежавал, не били забранени и се продавали свободно в книжарниците.Адвокат Ботев заяви, че неговият клиент се е отрекъл от исляма, като има доказателства за това – писмото, изпратено до човек с арабско име от Захариев, което започвало със \"Здравей, аз съм бивш мюсюлманин\".В края на своята пледоария адвокат Ботев заяви, че по негово мнение Джон е бил млад мъж, изолиран от обществото и от семейството си, който е имал теологическо увлечение, но не и радикално. Той помоли съда да признае Джон за невинен, като ако все пак прецени, че е виновен поради наличие на някакви доказателства да вземе предвид неговата млада възраст, смъртта на баща му, болестта на майка му, както и неговите собствени здравословни проблеми.Захариев заяви пред съда, че за седеммесечния период, прекаран в ареста, не е видял нито едно доказателство за извършено от него престъпление, нито за това, че е имал намерения да се завърне в Сирия. Той отрече да се е обучавал в стрелба, за да убива хора в Сирия и заяви, че е бил там само за 8 дни през 2013 г. Заяви още, че е бил само четири пъти в стрелбището в София и един път в Пловдив, което, по думите му, не може да се нарече \"обучение\". Захариев призна, че е притежавал религиозни книги в България, но те не са били протерористични, \"както са установили вещи лица\". Финалните му думи пред съдия Вранчева бяха да бъде обявен за невинен или поне да получи по-лека присъда.След като присъдата бе произнесена, Джон няколко пъти повтори пред журналисти, че той \"абсолютно не е терорист\". За него Централният софийски затвор не е направен, за да променя хората, а да ги съсипва напълно.Адвокат Ботев определи присъдата като \"лоша\" и \"без доказателства, върху които да се базира\". Той заяви, че също така, че все пак неговият клиент може да бъде много полезен на службите за сигурност.Джон Захариев се чувствал много зле в затвора и доколкото знае, е осиновил малко котенце, за което да се грижи. Защитата заяви още пред журналисти, че Захариев \"вероятно ще обжалва\" присъдата.", "date": "07-june-2017", "title": "Какво се крие зад \"първата присъда за тероризъм\" у нас"}
{"url": "http://www.dnevnik.bg/sviat/2017/06/07/2984567_kongresut_v_sasht_poiska_sud_za_ohranitelite_na/", "text": "Американският Конгрес единодушно одобри резолюция, която осъди сблъсъците между във Вашингтон миналия месец Конгресмените призоваха охранителите, участвали в боя, да бъдат съдени.По време на посещението на Ердоган в САЩ избухна ожесточен сблъсък между привърженици и противници на властите в Анкара, в който пострадаха девет души, двама от които сериозно, а други двама бяха арестувани. се видя, че костюмирани мъже от турската охрана, последвана от негови привърженици, се , на който се развяваха знамена на терористичната организация \"Кюрдска работническа партия\". \"Ройтерс\" разпространи кадри, от които се вижда, че той действително е в колата си пред сградата, докато на не повече от 100 м от него започва масовият бой.Турското външно министерство посочи, че пропуските в сигурността по време на престоя на Ердоган във Вашингтон са били причинени от \"неспособността на американските власти да вземат достатъчно предпазни мерки на всеки етап от официалната програма\". Анкара хвърли вината за насилието върху демонстранти, а полицията във Вашингтон нарече случилото се \"брутално нападение\" върху мирни протестиращи.Резолюцията на Камарата на представителите бе одобрена с 397 гласа на 0, над 30 конгресмени се въздържаха. Текстът няма правна сила и макар че случката доведе до размяна на, администрацията на Доналд Тръмп освободи двама души от охраната на Ердоган след кратко задържане, последвало боя. Те се върнаха в Турция заедно с президента.", "date": "07-june-2017", "title": "Конгресът в САЩ поиска съд за охранителите на Ердоган, които биха протестиращи във Вашингтон"}
{"url": "http://www.dnevnik.bg/bulgaria/2017/06/07/2984615_proverkite_na_jilishtnite_asansyori_sa_samo_po_signal/", "text": "Онлайн регистърът, от който би трябвало лесно да се получава информация за асансьорите в страната – от кого се поддържат и кога последно са били инспектирани, на практика не работи. В него липсва информация, защото поддържащите фирми не са задължени да я подават. Същевременно Държавната агенция за метрологичен и технически надзор (ДАМТН) не прави проверки на жилищните асансьори, освен ако не получи сигнал. Това се разбра от думите на Нели Карипова, директор на дирекция \"Инспекция за държавен технически надзор\" в ДАМТН, пред \"Нова телевизия\".Какво да се прави, ако имате съмнения за изправността на някой асансьор, четете .Коментарът ѝ е по повод вчерашния инцидент в Пловдив, при който асансьор пропадна със 7-годишно дете. Детето не е пострадало тежко, но непосредствено след инцидента се оказа, че поставеното устройство за спешни ситуации не работи. От януари  за връзка между кабината на асансьора и човека, който извършва обслужването му. От входа, в който стана инцидентът, показаха документи, че са платили близо 300 лв. за поставяне на устройството и аварийно осветление. Вчера обаче се оказало, че на аварийното устройство не е била поставена акумулаторна батерия и то не функционира.Днес Нели Карипова увери, че фирмата, която поддържа асансьора, ще бъде санкционирана. По думите ѝ е започнала проверка на всички съоръжения, които фирмата поддържа, и ще се върви към отнемане на лиценза ѝ. Същевременно обаче тя каза, че ДАМТН не извършва регулярни проверки на асансьорите в жилищните блокове.\"Ние не проверяваме жилищните (асансьори – бел. ред.). Ние проверяваме само ако има сигнали или жалби\", заяви тя. На сайта на ДАМТН има , в който  коя компания поддържа дадено съоръжение и кога за последно то е инспектирано. Оказва се обаче, че тази информация невинаги се въвежда.\"Онлайн регистър има, но има малки нормативни пречки да може да се осъществява изцяло проверката по него\", каза Нели Карипова и посочи, че агенцията няма основание да задължи компаниите да подават информацията. По думите ѝ предстои промяна на нормативната уредба, така че това да се промени.\"Наистина е засилен контролът. Точно от това пък съответно недоволстват и поддържащите, и лицензираните фирми, защото знаете, че медалът има две страни, защото те пък не са съгласни да бъде толкова засилен контролът\", каза още тя.Тя обясни още, че поддържащите фирми трябва всеки месец да извършват функционални проверки на съоръженията.", "date": "07-june-2017", "title": "Проверките на жилищните асансьори са само по сигнал, а онлайн регистърът е празен"}
{"url": "http://www.dnevnik.bg/analizi/2017/06/07/2984563_predozirane_avtomobil_na_obshtina_kavarna_bil_uvreden/", "text": "Подписите на рок звезди върху автомобил на община Каварна може да се разглеждат като увреждане на общинско имущество. Това каза кметицата на Каварна Нина Ставрева (БСП), която се яви в студиото на bTV да коментира залязва ли славата на градчето като \"рок столицата\" на България. Поводът е нулевата година за рок фестивала, започнат от предишния кмет Цонко Цонев, както и новината, че Каварна продава общински автомобил, чиято тапицерия е изпъстрена с подписите на известните гости.Рок в Каварна ще звучи в нощта на Джулай морнинг (1 юли) с гости от България и Румъния. Голям фестивал обаче няма да има, защото общината не е намерила промоутър и няма средствата да го организира сама, обясни Ставрева. Тя посочи, че колата в момента е неизползваема и с търга общинарите се надяват да й намерят собственици ценители.\"Но има и друга гледна точка - полагането на подписи върху общинско имущество може да се разглежда и като увреждането му. Не мисля, че служебният общински автомобил е най-подходящият обект за полагането на подписите на великите рок имена, които са били гости на България\", заяви тя.По телефон в разговора се включи и бившият кмет Цонко Цонев, който започна да пита Ставрева дали може да назове вокалиста на \"Айрън мейдън\" или поне този на руската група \"Любе\", защото била \"огромен любител на руската култура\". Обвиненията срещу кметицата, че сменя музикалната политика на общината, датират от миналата година, когато чуждестранните групи на фестивала \"Аз слушам всякакъв вид музика и не смятам, че тя трябва да бъде налагана на жителите и гостите на община Каварна\", отвърна Ставрева.Началната тръжна цена на закупеното за 84 хил. лв. \"Пежо\" е 30 хил. лв. Цонев избегна въпроса на водещия Антон Хекимян ползвано ли е било то за друго освен за превозване на известните гости на града. \"Съжалявам, ама аз в момента чувствам огромна вина, че съм возил тези музиканти, Емир Кустурица, Алис Купър, които bTV интервюираха. Возил съм го с този автомобил, за да може bTV да го интервюира на едно голф игрище Алис Купър...\", обърна се към водещия Цонев. И заключи: \"Щом се тълкува като увреждане, значи сме увредени.\"", "date": "07-june-2017", "title": "Предозиране: Автомобил на община Каварна бил увреден от подписите на рокзвезди"}
{"url": "http://www.dnevnik.bg/bulgaria/2017/06/07/2984634_spored_minnata_kamara_referendumut_za_zlatodobiv_v/", "text": "Само четири дни преди референдума за златодобив в Трън управителният съвет на Българската минно-геоложка камара обяви, че в последните години в страната се организират все по-често местни референдуми по въпроси, които са изцяло в противоречие с поставените законови изисквания. В открито писмо до медиите от минната камара уточняват, че пряката демокрация се използва противоречиво по казуса в Трън.\"Там сме свидетели на поредица от решения на общинския съвет, които органите на държавната власт обжалваха като незаконосъобразни. Налице е протест и от страна на прокуратурата. България е правова държава. Тя се управлява според законите на страната и не бива да допускаме чрез местни референдуми да се намират вратички в правовия ред или да се поставят пречки пред упражняването на закона\", пишат в позицията си от камарата.: \"Против ли сте община Трън чрез Общинския съвет да одобрява устройствени планове, определящи територии за добив и обработка на метални полезни изкопаеми?\"Според минната камара \"на местна почва вече \"присъдата\" към най-големия инвеститор в района е произнесена\". Става въпрос за \"Евромакс рисорсиз\" (от групата на \"Асарел – Медет\"), които обявиха .\"Основната цел на тази кампания се сведе до очерняне и охулване на инвеститора с използване на всякакви средства, включително и недопустими от закона\", пишат още от минната камара, като уточняват, че с референдума се прави опит да се заобиколи законът и така да се подменят стратегическите приоритети на България.Според организацията местното допитване с така поставения въпрос \"представлява директно послание към бизнеса, че всеки инвестиционен проект може да бъде препятстван без правно основание\".Местният референдум в Трън трябваше да се проведе заедно с парламентарните избори на 26 март. Първоначално въпросът за допитването бе формулиран така: \"Съгласни ли сте община Трън да не одобрява устройствени планове, предвиждащи добив и преработка на подземни богатства?\" Заповед на областния управител на Перник Васил Михайлов обаче спря провеждането на допитването заедно с изборите с мотива, че книжата за него не са били утвърдени от общинския съвет на едно заседание заедно с решението за провеждането му, както постановява законът. Михайлов стана областен управител в средата на февруари, след като предишният - Александър Александров, бе включен в партийна листа.В началото на месеца, като аргументира решението си с лични причини. От края на април той е подсъдим за пътен инцидент с дете, станал преди близо две години.", "date": "07-june-2017", "title": "Според минната камара референдумът за златодобив в Трън ще окаже негативно влияние на бизнеса"}
{"url": "http://www.dnevnik.bg/bulgaria/2017/06/07/2984664_spored_gerb_ideiata_za_prokuratura_izvun_sudebnata/", "text": "Управляващите от ГЕРБ съзират \"политическа дейност\" в идеята прокуратурата да бъде извадена от съдебната власт. Такова предложение направи вчера председателят на Върховния касационен съд Лозан Панов на среща при президента Румен Радев.\"Може би тук подозирам по-скоро една политическа дейност или задача, която се преследва в тази връзка, която е работа на политическите партии\", коментира депутатът от ГЕРБ Данаил Кирилов, който е председател на правната комисия, за предложението на председателя на Върховния касационен съд (ВКС) Лозан Панов . За него трябва да бъде свикано Велико народно събрание.Кирилов смята, че това е теза и предмет повече на политическия и парламентарния живот, отколкото на съдебната система и на един от представителите на тази система.В нашата предизборна програма ние заявихме, че винаги ще работим за евентуалното постигане на такова парламентарно мнозинство, което би могло да направи следващи изменения в Конституцията или в рамките на Обикновено или в рамките на Велико народно събрание, каза Кирилов. Според него това е постигнато в предишното Народно събрание и от тази гледна точка му се струва закъсняло и по-скоро опит да се създават политически теми и дебати.\"Това са изявления, които са извън компетентността, извън битието на магистрат, включително магистрат от най-висок ранг. Смятам също така, че те са доста неуместни и връщат един дебат много назад във времето. Този въпрос е дискутиран преди повече от 20 години, когато се конструират изцяло органите в съдебната система и се диференцира тяхната независимост\", коментира Кирилов. Според него всички всичките европейски партньори смятат този въпрос за отдавна и стабилно решен.", "date": "07-june-2017", "title": "Според ГЕРБ идеята за прокуратура извън съдебната власт е политическа"}
{"url": "http://www.dnevnik.bg/bulgaria/2017/06/07/2984669_helzinkskiiat_komitet_prizova_deputati_i_ministri_da/", "text": "Продължаване на процеса на деинституционализация в грижата за деца; реформа в съдебната власт, която да обхване и прокуратурата; ефективна борба с всички форми на дискриминация, включително речта на омраза. Това са част от акцентите, върху които обръща вниманието на депутатите и министрите Българският хелзинкски комитет (БХК) в изпратено днес писмо.В него се очертават най-важните предизвикателства пред законодателната и изпълнителната власт в следващите четири години, които засягат правата на човека, съобщават от организацията. Акцентите включват още: приемане на нов закон за правосъдие за деца в конфликт със закона; привеждане на българското законодателство в съответствие с Конвенцията на Съвета на Европа за превенция и борба с насилието над жени и домашното насилие; създаване на адекватна законодателна и институционална рамка за борба с всякакъв вид незаконни действия на правоприлагащите органи; предприемане на законодателни и практически мерки за изпълнението на близо 300 решения на Европейския съд по правата на човека срещу България.Заедно с писмото депутатите и министрите са получили и копия от , който обобщава проблемите в 15 сфери, свързани с човешките права. Липсата на активност и навременна реакция от страна на властите е причина за критика към България от международни органи и неправителствени организации, както и за осъдителни решения срещу страната в Европейския съд по правата на човека, подчертават от БХК.\"Натрупаните през годините проблеми в сферата на правата на човека в България са многобройни и разнообразни. Те пораждат социално напрежение, недоверие към правоприлагащите органи и подронват международната репутация на нашата страна. Това изисква неотложни мерки за решаването им преди всичко на законодателно равнище,\" заяви Красимир Кънев, председател на БХК.Писмото е част от  на организацията, която цели да провокира обществото да се замисли за важността от отстояването на човешките права, които често се приемат за даденост. ", "date": "07-june-2017", "title": "Хелзинкският комитет призова депутати и министри да работят по неотложни теми"}
{"url": "http://www.dnevnik.bg/bulgaria/2017/06/07/2984633_bulgarskata_nauka_da_dostigne_svetovno_nivo_do_2030_g/", "text": "Чрез мащабно, бързо и целенасочено усилие България да се превърне в научен център и привлекателна страна за научноизследователска и развойна дейност. До 2020 г. парите за наука да достигнат 0.5% от БВП и след това да продължат да се увеличават до 1% през 2025 г. Модерната инфраструктура, която ще се изгради, благодарение на увилечените средства и предвидените мерки, ще направи България място за изследователска дейност и обучения и ще задържи и привлича специалитстите тук.Тези амбициии, разписани в  цитира министърът на образованието Красимир Вълчев пред народните представители днес по време на дебат за науката. Парламентът прие с мнозинство актуализираната национална стратегия за научните изследвания, която беше изготвена от служебния кабинет и допълнена и придвижена от новото редовно правителство.Сега националната система за наука е недофинансирана заради ниската си ефективност, смята Вълчев. В бюджета за миналата и тази година са отделени по по-малко от 0.3% от БВП, а целта е постоянен ръст на финансирането в сферата през следващите 12 години. Според стратегията през 2018 г. държавната подкрепа за наука ще е 0.38% от БВП, през 2019 г. - 0.45%, през 2020 г. - 0.5% и 1% през 2025 г.Освен от държавата в стратегията се предвижда финансиране и от европейските фондове и други източници, като основните средства ще са концентрирани във Фонд \"Научни изследвания\".От БСП упрекнаха правителството в отстъпление, защото ръстът на инвестициите в научната сфера са занижени спрямо това, което предвиждаше първият вариант на документа на служебното правителство, както и от целите на програмата \"Европа 2020\", където са зададени 3% за наука през 2020 г. в страните от ЕС (1% от държавата и 2% от частни инвестиции). Опозицията настоя да се увеличат стойностите и се обяви против новия текст, но това не повлия на мнозинството.Предвиждат се три етапа на изпълнението на стратегията за наука в България. Първият еПредвидено е въвеждането на критерии за атестиране на учените, с надеждата, че това ще даде стимул за привличане на млади учени и за завръщането на учени в България. Заедно с това стратегията предвижда създаването на научно-иновационни комплекси в партньорство с бизнеса, включващи четири национални центъра за върхови постижения и осем иновационни центъра, свързани с регионалните бизнеси.", "date": "07-june-2017", "title": "Българската наука да достигне световно ниво до 2030 г. гласуваха депутатите"}
{"url": "http://www.dnevnik.bg/sviat/2017/06/07/2984668_katar_pregovaria_s_turciia_i_iran_za_dostavki_na_hrana/", "text": "Катар преговаря с Иран и Турция, както и \"с други държави\", за доставки на вода и храна, съобщи представител на властите в Доха, пожелал да запази анонимност и цитиран от \"Ройтерс\".Думите му идват на фона на нарастващи притеснения за недостиг на продукти заради кризата със Саудитска Арабия и други страни от Залива от началото на седмицата. Съседна Саудитска Арабия, с която е и единствената сухопътна граница на емирството, и Обединените арабски емирства (ОАЕ), които заедно с Рияд прекратиха дипломатическите си отношения със Доха, са главните източници на  и вода за страната, напълно зависима от вноса им.Според цитирания представител на катарските власти идеята е доставките да пристигат с товарни полети на Катарските авиолинии. Той увери, че запасите от зърно на пазара в Доха са достатъчни за четири седмици, а правителството има и сериозни стратегически запаси, предава агенцията.Базирани в Катар англоезични издания междувременно твърдят, че страната въпреки условията, \"подобни на обсада\", практически наложени от разрива, запасите, с които властите разполагат, биха стигнали за около 12 месеца.Междувременно представители на управляващата в Турция Партия на справедливостта и развитието (ПСР) и националистическата опозиция обявиха, че парламентът се очаква по-късно в сряда да прокара законодателство за бързо разполагане на войски в турска военна база в Катар.По-късно в сряда се очаква външният министър на Иран Мохамад Джавад Зариф да посети Турция по собствено искане, за да обсъди кризата сред страните от Залива. Сред обвиненията, отправяни от съседите на Катар, е, че освен организации като \"Хамас\" и \"Мюсюлмански братя\" емирството подкрепя и по-близки отношения с Иран. Турският президент Реджеп Тайип Ердоган вече предупреди, че изолирането на Катар няма да реши кризата. \"Знаем, че (Катар) със сигурност се е борил много ефикасно с терористични групи\", каза държавният глава.", "date": "07-june-2017", "title": "Катар преговаря с Турция и Иран за доставки на храна и вода"}
{"url": "http://www.dnevnik.bg/sviat/2017/06/07/2984702_niama_danni_za_postradali_bulgari_v_teheran_suobshti/", "text": "Няма данни за пострадали български граждани при днешните атаки в Техеран, съобщи Министерството на външните работи. Двете  в сградата на Ислямското консултативно събрание (парламента) и мавзолея на Рухолах Хомейни от сутринта на 7 юни 2017 г.Не е идентифицирана непосредствена заплаха за посолството на Република България в Ислямска република Иран и неговите служители, предприети са всички необходими мерки за сигурността на персонала на мисията.Българското посолство в Техеран следи ситуацията и поддържа контакт с местните власти.Телефон: ; ; Факс: Дежурен телефон в извънработно време: +98 930 568 34 09E-mail:  ; ", "date": "07-june-2017", "title": "Няма данни за пострадали българи в Техеран, съобщи външното министерство"}
{"url": "http://www.dnevnik.bg/kultura/2017/06/07/2984624_bg_pres_foto_razkazva_16_godini_istoriia_s_300_ot/", "text": "Най-старият български конкурс за репортажна фотография \"БГ Прес Фото\" ще покаже 300 снимки от 16-годишната си история във Vivacom Art Hall. Юбилейната изложба ще се открие от 18.30 ч. на 8 юни и ще остане десет дни.Експозицията ще припомни най-значимите събития от 2000 г. насам, включително влизането на България в НАТО и Европейския съюз, войните в Чечения, Ирак, Либия, Сирия и Украйна, спасяването на медицинските ни сестри, взривовете в Челопеч, пожарът във влака Пловдив - Стамболийски, протестите, военните ни контингенти и природните бедствия в България и целия свят.Те ще бъдат видени през очите на най-добрите фоторепортери у нас, сред които са Васил Донев, Веселин Боришев, Юлия Лазарова, Тихомир Пенов, Неделиян Нешев, Георги Кожухаров и Емилия Маслинкова. В изложбата ще влязат снимки на досегашните лауреати, но и нови кадри.Миналогодишният носител на Специалната награда за хуманистична фотография е Красимира Василева, която разказа историята на Любчо - момче, болно от детска церебрална парализа - чрез своето фотоесе. На награждаването тя каза, че е щастлива не от наградата, а от възможността да се говори повече за невидимите деца в България.", "date": "07-june-2017", "title": "\"БГ прес фото\" разказва 16 години история с 300 от най-добрите репортажни снимки"}
{"url": "http://www.dnevnik.bg/sport/2017/06/07/2984698_sinia_bulgariia_poiska_smiana_na_nadzorniia_suvet_v/", "text": "Тръстът на привържениците \"Синя България\" обяви, че свиква извънредно общо събрание в \"Левски\". Организацията на феновете, която е акционер във футболния клуб, иска смяна на надзорния съвет, оглавяван от мажоритарния собственик Спас Русев.Причината за искането е липса на контрол върху управлението и липса на информация за финансовото състояние на дружеството. Русев не изпълни и \"Миналата седмица тръстът изпрати въпроси по тази тема на изпълнителния директор на \"Левски\" (Красимир Иванов). Поканихме и мажоритарния собственик (Спас Русев) на открита среща. И от двете страни не получихме отговор\", обясниха от \"Синя България\".\"Клубът отказва да предостави актуална информация за финансовото си състояние на миноритарните акционери въпреки нееднократните уверения от страна на мажоритарния собственик и изпълнителния директор за кооперативност и законовите им задължения. В \"Левски\" има над 1200 акционери. Чрез общото събрание те могат да получат информацията, на която имат право\", допълват от тръста. ръководството на \"Синя България\" е поискало отчет за финансовото състояние до 31 май, оборотната ведомост с натрупване към същата дата, структурата на вписания акционерен капитал, данни за всички оперативни разходи в периода 1 януари - 31 май и подробна информация за задълженията към НАП, както и останалите търговски и други задължения.Ръководството на тръста обяви, че нито е получило някаква информация по тези точки, нито отговор на останалите отправени въпроси към мажоритарния собственик и управителния съвет, в това число за ситуацията със сектор А на \"Герена\", лиценза за новия сезон и бюджета.\"За никого не е тайна, че през последния сезон \"Левски\" постигна слаби спортни резултати. В тайна остават обаче финансовите. Опасяваме се, че там положението може да е още по-тежко\", заявиха още от \"Синя България\". ", "date": "07-june-2017", "title": "\"Синя България\" поиска смяна на надзорния съвет в \"Левски\""}
{"url": "http://www.dnevnik.bg/sport/2017/06/07/2984679_nadal_stigna_polufinalite_na_rolan_garos_sled_deset/", "text": "Рекордьорът по титли от \"Ролан Гарос\" Рафаел Надал се класира за полуфиналите след само десет гейма игра. Испанският тенисист водеше с 6:2, 2:0 срещу Пабло Кареньо Буста, когато сънародникът му реши да се откаже заради контузия.Срещата продължи 50 минути, а в десетте гейма паднаха цели седем пробива от общо седем възможности. Надал реализира пет от тях и спечели 34 от разиграните 54 точки, преди Кареньо Буста да поиска медицинска пауза заради проблеми в коремната област.Носителят на 14 титли от Големия шлем достига до полуфиналите в Париж за пръв път от 2014 г., когато спечели деветата си и последна засега титла. Той записа 76-а победа в 78-ия си двубой на червените кортове във френската столица и 22-ри успех в 23-ия си мач на клей през 2017 г.Испанецът, който на 3 юни навърши 31 години, загуби едва 22 гейма в първите си пет двубоя на \"Ролан Гарос\" - срещу Беноа Пер, Робин Хаазе, Николоз Басилашвили, Роберто Баутиста Агут и Кареньо Буста.Бившият номер 1 увеличи рекордния си брой полуфинали в Париж на десет, а общо в Големия шлем вече са 25. В тях той има едва три загуби, като нито една не е на любимия му турнир.В опит да се класира за десетия си финал в Париж Надал ще се изправи срещу победителя от мача между Новак Джокович и Доминик Тийм.", "date": "07-june-2017", "title": "Надал стигна полуфиналите на \"Ролан Гарос\" след десет гейма игра"}
{"url": "http://www.dnevnik.bg/biznes/2017/06/07/2984681_danuchnite_proveriavat_firmi_za_skupi_koli_pod_naem/", "text": "Ревизорите на НАП - София, проверяват дейността на германски дружества, които отдават под наем автомобили от висок ценови клас на български юридически и физически лица. Това съобщиха от агенцията.Проверяват се също и българските наематели, както и физическите лица, упълномощени да управляват луксозните коли. Става въпрос за автомобили с номера от малки германски градове, добили популярност като автомобили с \"SHA-регистрация\".Ще бъде проверявано къде е реалното място на стопанска дейност на германските дружества и дали не трябва да се регистрират по ДДС и съответно да плащат данък в България. Освен това се проверява дали отдаването под наем и упълномощаването на водачи на лимузините не е всъщност прикрито прехвърляне на собственост на автомобилите с цел избягване на плащането на данъци и други такси.Българските ревизори ще потърсят помощта и на германските си колеги чрез общата европейска система за обмяна на информация по ДДС, за да установят дали това са схеми за данъчни измами. Предвиждат се проверки и в офисите на българските дружества, наематели на луксозните автомобили. Шофьорите на лимузините също ще бъдат подложени на ревизии.", "date": "07-june-2017", "title": "Данъчните проверяват фирми за скъпи коли под наем"}
{"url": "http://www.dnevnik.bg/bulgaria/2017/06/07/2984732_marsh_za_evropeisko_pravosudie_shte_otbeleji_4_godini/", "text": "Протестен Марш за европейско правосъдие ще се проведе на 14 юни в София. Протестът ще започне в 18.30 ч. пред Съдебната палата. Организатори са граждански сдружения, сред които инициативата \"Правосъдие за всеки\" и коалицията от организации \"За да остане природа\".Датата 14 юни не е избрана случайно. На този ден преди четири години . Решението доведе до масови граждански протести, които независимо от последвалото оттегляне на решението  до падането на правителството на Пламен Орешарски.\"Това е Денят на срама за нашата нова държавност, който срина представите ни, че у нас демокрацията работи, а правата и свободата са ни гарантирани от закона! На този ден през 2013 г. бе извършена най-опасната и безсрамна провокация срещу гражданското общество в новата ни история с назначаването на олигарха Делян Пеевски за председател на ДАНС\", казват организаторите на протеста.\"Четири години по-късно мафията е по-силна от всякога, овладяла е всички властови ресурси и е превърнала демокрацията в грозна карикатура, а съдебната власт - в слуга на олигархията. Обществото наблюдава почти безмълвно как ликвидират правата и свободите му\", заявяват още те.В края на май , в който се включиха няколко хиляди граждани. Организаторите сега посочват, че исканията са били чути, но отново са останали неразбрани. Според тях политиците и съдебната власт са глухи за исканията за разследване на нерегламентираните контакти на главния прокурор и за решителни реформи в съдебната система. Посочват, че върви опит за пълно овладяване на съдебната система чрез манипулация на изборите за нов Висш съдебен съвет, най-яркият пример за което е опитът за силово налагане на удобен кандидат от ръководството на Върховния административен съд.\"Трябва да извикаме: \"Стига вече толкова!\" Ще го направим на 14 юни. Ще подкрепим достойното малцинство във ВСС и единствения държавник, който се бори за правото и справедливостта и защитава морала и свободата - председателят на ВКС Лозан Панов, когото мафията, изглежда, се готви да отстрани от поста му по всякакъв начин\", се казва още в позицията за протеста. Организаторите настояваме президентът да завърши консултациите за състоянието на съдебната система с конкретни предложения, които да внесе в КСНС, да инициира обществен дебат за нова конституционна реформа и да депозира предложения в Народното събрание. Те ще внесат и петиция с исканията си в Народното събрание и в Министерския съвет.Предвидено е маршът да е национален и да се проведе и в други градове.", "date": "07-june-2017", "title": "Марш за европейско правосъдие ще отбележи 4 години от избора на Пеевски за шеф на ДАНС"}
{"url": "http://www.dnevnik.bg/sport/2017/06/07/2984719_dominik_tiim_svali_djokovich_ot_trona_v_parij/", "text": "Австриецът Доминик Тийм детронира миналогодишния шампион Новак Джокович и се класира за полуфиналите на \"Ролан Гарос\". 23-годишният тенисист постигна категорична победа със 7:6 (5), 6:3, 6:0 и стигна до финалната четворка в Париж за втора поредна година.В битка за място на финала, която ще противопостави най-добрите тенисисти на клей през този сезон, Тийм ще се изправи срещу носителя на рекордните девет титли в Париж Рафаел Надал.Австриецът постигна първа победа срещу Джокович, след като до този момент беше спечели само един сет в петте двубоя помежду им. Двамата се срещнаха само преди три седмици в полуфиналите на мастърса в Рим, когато сърбинът спечели по безапелационен начин - 6:1, 6:0.Тийм обаче беше категорично по-добрият тенисист днес, докато Джокович затвърди впечатленията, че все още е много далеч от формата, която преди година го изведе до оформянето на кариерен Голям шлем.Носителят на 12 титли от Големия шлем пропусна две поредни възможности да спечели първия сет, а драматичната му загуба доведе до огромен срив в играта на бившия номер 1.Тийм започна по-добре мача и реализира пробив още в третия гейм. Австриецът обаче не успя да затвърди предимството си, след което за втори пореден път загуби подаването си и изостана с 2:4.Джокович също не се възползва от ситуацията и допусна рибрейк в следващия гейм. В десетия гейм сърбинът пропиля и два поредни сетбола, след като поведе с 40:15 при сервис на съперника.Така се стигна до тайбрек, в който резултатът се движеше точка за точка. Няколко грешки от бекхенд обаче дадоха два поредни сетбола на Тийм при 6:4 и седмият в световната ранглиста успя при втория.Оттук до края на двубоя австриецът имаше пълен контрол върху случващото се на корта. Той загуби едва девет точки при свой сервис - седем във втория и две в третия, като даде на съперника само един шанс за пробив, който успя да спаси.В същото време Тийм реализира четири от своите осем възможности в подаванията на Джокович в тези два сета. И докато сърбинът оказа някаква съпротива във втората част, представянето му в третата беше кошмарно.Сякаш искайки по-бързо да напусне корта, миналогодишният шампион правеше грешка след грешка, което доведе до скоростна развръзка на последния сет и край на двубоя след 2.15 часа игра.Пълното превъзходство на Тийм от бекхенд се оказа голямата разлика в този мач. Джокович завърши мача с 35 непредизвикани грешки, 21 от които от бекхенд, като направи едва три уинъра от тази страна.Тийм направи 11 непредизвикани грешки от бекхенд от общо 28. Австриецът направи осем уинъра от тази страна и имаше колосално предимство в броя на печелившите удари - 38 срещу 18.Тийм и Надал стигнаха до полуфиналите без загубен сет от началото на турнира. Испанецът води с 4:2 в директните им сблъсъци. Австриецът обаче спечели последния им двубой, нанасяйки единственото поражение на Надал на червени кортове през 2017 г.Другите двама полуфиналисти в тазгодишниня \"Ролан Гарос\" ще бъдат определени от двубои на лидера в световната ранглиста Анди Мъри срещу Кей Нишикори и на шампиона от 2015 г. Стан Вавринка срещу Марин Чилич. ", "date": "07-june-2017", "title": "Доминик Тийм свали Джокович от трона в Париж"}
{"url": "http://www.dnevnik.bg/bulgaria/2017/06/07/2984746_vutreshniiat_ministur_pokani_elena_ioncheva_na/", "text": "Вътрешният министър Валентин Радев покани депутата от БСП Елена Йончева на съвместна проверка на оградата по българско-турската граница. Той допълни пред \"Нова телевизия\", че само така тя щяла да се убеди, че всичко по строежа на обекта от национално значение е законно.Още в края на миналата седмица Йончева обяви, че оградата по границата на 21-ия км от река Тунджа до река Марица не е двуредна, а едноредна и това е заради корупционна схема. По думите ѝ частна фирма е направила препроектирането на оградата. Според нея подобна фирма не трябва да прави препроектирането, тъй като оградата е обект от национално значение.Радев уточни, че промяната в проекта е съгласувана с \"всички по веригата\".  и за всичко това има документи. Решението било взето, за да може да се построи по-бързо препятствието по границата.\"Елена Йончева пак кръстосва радиа и телевизии и разказва една и съща приказка. Корнелия Нинова обясняваше, че и отпуснатите от Европа 160 млн. евро за охрана на границата няма да дойдат, но те са вече тук. Призовавам Йончева, преди прокуратурата да се произнесе, тя да не говори такива неистини по телевизията\", заяви Радев.Той добави, че при съвместната им проверка на оградата ще предостави на депутата от БСП всички необходими документи, за да се увери, че няма никакви нередности при строежа. Йончева обаче не уточни дали приема поканата му.", "date": "07-june-2017", "title": "Вътрешният министър покани Елена Йончева на съвместна проверка на оградата по границата"}
{"url": "http://www.dnevnik.bg/skorost/2017/06/07/2984750_purvite_kupuvachi_na_tesla_model_3_shte_izbirat_samo/", "text": "Първите купувачи на електромобила \"Тесла Модел 3\", който се превърна в сензация далеч преди да бъде показан пред публика, ще избират само между два цвята и два размера на джантите. Това обяви главният изпълнителен директор на компанията производител Илън Мъск на традиционната годишна среща на акционерите снощи.Той допълни, че конфигураторът за колата ще заработи в края на юли, но ще предлага по два варианта за цвят и джанти. Не е ясно между кои от планираните шест цвята за \"Модел 3\" ще е изборът (бял, черен, сребрист, два червени и син). Джантите ще са 18- и 19-цолови.Още преди месец от \"Тесла\" обявиха, че за най-търсения им модел ще има около 100 различни конфигурации, при над 1500 за \"Модел\" S. Вчера Мъск заяви, че поръчките вървят с 18 месеца по-рано спряно производствените възможности, така че всички заявили своята кола днес ще я получат към края на 2019 година. До момента резервациите за \"Модел 3\" са около половин милион, като не спират да растат.", "date": "07-june-2017", "title": "Първите купувачи на \"Тесла Модел 3\" ще избират само между два цвята"}
{"url": "http://www.dnevnik.bg/citat_na_deniia/2017/06/07/2984660_citat_na_denia_risk_ot_trumpifikaciia_na_krizata_v/", "text": "Този коментар е част от интервю на германския външен министър Зигмар Габриел,  и публикувано в хартиеното издание в сряда. Габриел, който по-късно през деня ще се срещне със саудитския си колега, обяви, че е изненадан от интензитета на , след като редица арабски държави  с емирството.\"Катар, изглежда, ще е повече или по-малко напълно изолиран и екзистенциално на прицел,\" каза той и добави, че никой не печели от по-нататъшна ескалация, тъй като Близкият изток е \"политическо и военно буре с барут\".Точният \"термин\", изкован от него в интервюто с \"Ханделсблат\", е \"тръмпизиране\". \"Тръмпифициране\" същевременно е думата, използвана от \"Ройтерс\" и други англоезични агенции и медии като превод на думите на Габриел.Габриел, чиито социалдемократи критикуват от години продажбите на оръжия от Берлин за Саудитска Арабия, страните от Залива и други държави, постави под въпрос и сделките на Тръмп за 110 милиарда долара с Рияд, сключени по време на посещението му в края на май. Според него  \"увеличават риска от нова надпревара във въоръжаването\".", "date": "07-june-2017", "title": "Цитат на деня: Риск от \"тръмпификация\" на кризата в Залива"}
{"url": "http://www.dnevnik.bg/pr_sfera/2017/06/07/2984731_chelik_festival_na_igrite_na_10-ti_i_11-ti_juni_v/", "text": "Цветното забавление ще е в района на Морско казино и Обсерваторията от 10:00 до 18:00 ч. и в двата дни. В Челик – фестивал на игрите малки и големи ще играят на  Как се играят всички те е описано в сайта Специално за фестивала един от партньорите изработва карачките, а сопите за челик вече са готови. В двата фестивални дни предстои и семейно забавление, за което с партньорска подкрепа са осигурени дартс, чували за скачане, обръчи, хвърчила, пособия за рисуване – стативи и маркери, а за най-малките ще има настолни игри.За събитието се набират и доброволци. Условието е да обичат да играят и да имат умението да събират различни деца в усмихнат и сплотен отбор. Тяхната задача в подкрепа на организацията ще бъде да разказват, показват и помагат на всички деца-участници в усвояване на игрите, а когато е необходимо и да играят заедно с тях. За доброволците са осигурени обяд и вода, всеки ще носи тениска на \"Челик\". В последната събота или неделя преди откриването на фестивала доброволци и екип ще играят заедно 20-те игри от легендата на \"Челик – фестивал на игрите\".\", разказва организаторът на фестивала Яна Борисова.Яна е дългогодишен журналист, а днес е ПР, посветен на проект, в който влиза с емоцията и вярването, че мечтите на децата порастват именно в играта и нейното споделяне. Проектът съществува като идея от три години, но през 2017-та намира истинските съмишленици, защото добрата реализация на всяка идея, която идва от сърцето, оживява във време, в което среща сърцати хора. В екипа на Челик – фестивал на игрите участват родители, професионално ангажирани в живота с дейности, в които добрите резултати са постигнати с всички онези умения, на които ни учат игрите: позитивно отношение и любопитство, честност, толерантност, екипност и творчество. Те са ПР, бранд дизайнер, видеограф, счетоводители, фотограф и журналист. Обединява ги мисленето, че играта е основа на всичко, в което животът намира забавление и е най-добрата форма на общуване, която ни учи да споделяме.Повече за фестивала можете да научите в профила на събитието във Facebook: ЧЕЛИК фестивал на игрите и в сайта , където са описани правилата за участие във всички 20 игри в двата дни на фестивала на 10-ти и на 11-ти юни.Контакт за желаещите да участват в игрите като доброволци: ", "date": "07-june-2017", "title": "Челик – фестивал на игрите на 10-ти и 11-ти юни в Морската градина на Варна."}
{"url": "http://www.dnevnik.bg/politika/2017/06/07/2984621_za_uporitostta_na_edin_kmet_da_prieme_bejanci/", "text": "Какво се изисква, за да бъдат осигурени по-нормални условия за бежанци?Ако питате Дамиен Карем, кмет на френското градче Гранд Сент, вероятно ще чуете: упорство и разбиране. Поне това се вижда от усилията му да построи лагер за търсещи закрила в Гранд Сент. Градчето се намира на 40 от \"Джунглата\" - големият лагер в Кале, Северна Франция, който беше закрит през есента на 2016 година.Карем, кмет от 16 години, отказва да позволи хората, предимно от Афганистан и кюрди, да живеят в кал и се опитва да намери начин да им осигури по-добри условия. Първоначално той не получава никаква подкрепа от властите във Франция, като те на практика отказват да подкрепят инициативата да бъде построен лагер, който да се различава от просто палатки в калта.В градчето прииждат хора, които са напуснали лагера в Кале и които искат да стигнат до Великобритания.Там живееха стотици жени и деца. Просто беше срам това, което се случваше\", разказва Карем, който взе участие в семинар \"Справедливо разпределение на бежанците в Европа - създаване на обща система за убежище\" в Европейския парламент.Карем започва да търси друго решение и няколко пъти пише на министъра на вътрешните работи на Франция и на премиера - не получава отговор. В крайна сметка от организацията \"Лекари без граница\" решават да финансират поставянето на дървени бунгала за мигрантите. Успяват да инсталират над 300 малки къщички.Тогава обаче реакция дошла и от вътрешното министерство и префектурата със съвети какви са законите и как не може просто така да направи лагер, който не отговаря на множество изисквания. Заплашили го дори, че това ще привлече още повече хора. Но дори това не отказва Карем.Карем е против ограждането на \"лагера\" с бодлива тел. Всеки месец той говори с местната общност, за да им обясни решението си. Разговоря и с кметовете на близките села. Нямал е проблем от страна на местните, или на политическите с изключение на крайно десните.  На първия тур на президентските избори общината, в която е и градчето Гранд Сент, е единствената в северната част на Франция, в която \"Националният фронт\" не води.Неговата теза е, че трябва да има приемни центрове за бежанци, в които да им се осигуряват добри условия. През април тази година избухва пожар, който изгаря голяма част от лагера. Причината е спор между афганистански трафиканти и кюрди.\"Когато лагерът изгоря, това беше страхотен удар и за доброволците, за всички. Ще продължа да настоявам пред централното правителство да увеличи капацитета на приемните центрове. И дори да не получа отговор, ще продължа аз да го правя\", казва кметът.Според него,Защото ние сме близо до хората и можем да им обясняваме\". След пожара в Гранд Сент има едва 200 - 300 души в гориста местност, където е бил лагерът. Другите са разселени в подобни центрове из Франция. В градчето има близо 21 хиляди души.", "date": "07-june-2017", "title": "За упоритостта на един кмет да приеме бежанци"}
{"url": "http://www.dnevnik.bg/gradska_sreda/2017/06/07/2984393_obshtinskite_drujestva_sofiiski_imoti_i_sportna_sofiia/", "text": "Столичният общински съвет ще обяви конкурси за нови директори на общинските дружества \"Софийски имоти\" и \"Спортна София 2000\". Мотивът за процедурите е, че мандатите на някои от директорите изтичат, а други са изтекли преди време. Това се разбира от доклад, който ще бъде гласуван на утрешното заседание на Столичния общински съвет.В средата на 2013 г. Столичният общински съвет избра членовете на съвета на директорите на общинското дружество \"Софийски имоти\" със срок на мандата от 3 години, в състав Полина Витанова, Добромир Бориславов и Анастас Тодоров. В края на 2014 г. Тодоров бе избран от ръководството за изпълнителен директор, също с мандат от 3 години. Преди Тодоров този пост заемаха Витанова и Бориславов, за по една година. През 2016 г. Столичният общински съвет взема решение да продължи мандатите на двамата за членове на съвета на директорите със срок \"до провеждането на конкурс\". Полина Витанова е и председател на Общинската избирателна комисия, която се помещава в сградата на Столичната община.Макар и мандатът на директорите на \"Спорна София 2000\" да изтече през 2015 г., Столичният общински съвет ще обяви конкурс за длъжностите едва сега - през 2017 г. Съветът на директорите на дружеството е избран през 2012 г. в състав - Бойко Додов, Константин Арабаджиев и Николай Крулев. През 2015 г. се налага Арабаджиев да бъде заменен, защото става член на Комисията за защита на потребителите, като неговото място със срок \"до определянето на конкурс\" се заема от Динко Дуков.В комисията, която ще избере следващите директори на дружествата, са общинските съветници Малина Едрева, Орлин Алексиев, Николай Стойнев, Ботьо Ботев ( и четиримата от ГЕРБ), Станчо Станчов (\"Атака\"), Милка Христова (БСП) и Иван Велков (Зелените). От страна на администрацията са Дончо Барбалов - зам.-кмет по финанси и здравеопазване, Костадинка Тулешкова - ръководител на дирекция \"Общинска икономика\", и Станислава Стоянова, която е директор на секретариата на Столичната община.Конкурсът ще бъде обявен в един централен вестник и на страницата на Столичната община. Кандидатите ще бъдат оценявани по три критерия - управленски опит и познаване на нормативната уредба, представена бизнес програма за развитие на дружеството, за което кандидатстват (и двата са 25% от оценката) и оценка от проведеното с комисията интервю (50%).", "date": "07-june-2017", "title": "Общинските дружества \"Софийски имоти\" и \"Спортна София\" си търсят директори"}
{"url": "http://www.dnevnik.bg/sviat/2017/06/07/2984770_mariia_gabriel_shte_bude_izslushana_v_evropeiskiia/", "text": "Кандидатът за следващ български еврокомисар Мария Габриел вероятно ще положи изпит пред комисиите на Европейския парламент на 20 юни.Това съобщиха източници на \"Дневник\" от Брюксел, а информацията потвърждават и пет източника на цитираното от БТА издание \"Политико\".Изданието допуска, че изпитът ще бъде \"разгорещен\" заради публикациите в български сайтове, в които се твърди, че Габриел през 2013 г. е наела жилище в София под пазарните цени. Отбелязва се, че окончателната дата за изпита предстои да бъде определена на председателски съвет утре.Габриел е предложена за поста на еврокомисар по въпросите на цифровизацията. Ако бъде утвърдена от евродепутатите, назначението й следва да бъде съгласувано със Съвета на ЕС. ", "date": "07-june-2017", "title": "Мария Габриел ще бъде изслушана в Европейския парламент на 20 юни"}
{"url": "http://www.dnevnik.bg/sviat/2017/06/07/2984774_trump_nominira_chovek_s_bezuprechna_reputaciia_za/", "text": "Американският президент Доналд Тръмп обяви, че ще номинира Кристофър Рей, служител на министерството на правосъдието от времето на президента Джордж Буш, за директор на Федералното бюро за разследване.Рей работи като помощник главен прокурор от 2003 до 2005 г., а след това има частна практика. В правосъдното министерство той отговаря за наказателни дела и в частност за корпоративни измами и случаи, свързани с финансовите пазари, пише \"Гардиън\". В края на май името му се появи като вариант за смяна на .Наскоро представляваше в съда губернатора на Ню Джърси, Крис Кристи, по време на дело срещу служители на неговата администрация, осъдени, че са опитали да затворят части от мост между град Ню Йорк и Ню Джърси, за да отмъстят на кмет, неподкрепил Кристи. Към момента работи за офисите във Вашингтон и Атланта на адвокатска кантора \"Кинг енд Сполдинг\", където се занимава основно с административни престъпления.В публикация в \"Туитър\" Тръмп определи Рей като \"човек с безупречна репутация\" и каза, че \"следва допълнителна информация\" за избора му. Държавният глава съобщи за номинацията ден преди Коми .Рей е \"безопасен избор\" от президент, който преди обмисляше да номинира политик за позиция, която традиционно се държи далеч от обсега на политиците, пише \"Ню Йорк таймс\". Бивш служител на ФБР, цитиран от \"Ройтерс\", обаче е поставил под съмнение способността му да ръководи агенция с над 35 000 служители, имайки предвид значително по-скромния брой на хората, които са били под негово ръководство в правосъдното министерство.", "date": "07-june-2017", "title": "Тръмп номинира \"човек с безупречна репутация\" за директор на ФБР"}
{"url": "http://www.dnevnik.bg/regioni/2017/06/07/2984782_obshtina_harmanli_otkaza_da_se_razshiriava_bejanskiiat/", "text": "Община Харманли е изпратила до Държавната агенция за бежанците (ДАБ) мотивиран отказа за реализирането на проект за разширяване на регистрационно-приемателния център за бежанци в града, предаде БТА.Проектът за изграждане и монтаж на контейнерни жилища в центъра е депозиран в общината в средата на март. По план там е трябвало да се изгради и собствен водоизточник, нови алеи с офиси, лекарски кабинети, санитарни помещения и др. Още тогава кметът на Харманли Мария Киркова се обяви против увеличаването на капацитета на центъра, като е изпратила писма за това до министър-председателя, областния управител на Хасково и до ръководството на ДАБ.Сега от местната администрация посочват, че след обстоен анализ общинският експертен съвет по устройство на територията, ръководен от главния архитект на общината Янчо Апостолов, е взел решение да не дава \"зелена светлина\" за реализиране на намеренията. Съветът отказва съгласуването и одобряването на инвестиционния проект.", "date": "07-june-2017", "title": "Община Харманли отказа да се разширява бежанският център в града"}
{"url": "http://www.dnevnik.bg/zdrave/2017/06/07/2984785_za_pruv_put_szo_podredi_antibioticite_po_kategorii_za/", "text": "За пръв път откакто от 40 години насам съществува световният  на Световната здравна организация, в него се въвеждат категории за антибиотиците с цел да се прекрати масовата злоупотреба с тях, заради която се изгражда опасна резистентност и те губят ефективността си.Лекарствата на основата на пеницилин се посочват като \"първа линия на защита\" на организма, но останалите се препоръчват за употреба само ако е абсолютно наложително. съдържа 39 антибиотика за 21 състояния. Те са подредени в групите \"достъпни\", \"под наблюдение\" и \"в резерв\" (Access, Watch, Reserve).В  са антибиотици с рядко срещани случаи на съпротива срещу въздействието им. Сред тях например е масово срещаният , за който СЗО казва, че трябва постоянно да е разположение за широк спектър масово срещани инфекции, включително пневмония.Във  са антибиотици, предписвани за ограничен кръг инфекции. Тук е попаднал , който обикновено се предписва при цистити, бактериален синузит, бактериален бронхит или зачервено гърло. Той \"не е толкова ефективен\", обясни на репортерите Мари Пол Киени, помощник генерален директор на СЗО, отговаряща за системите за здравеопазване. Употребата му трябва \"драматично да намалее\", препоръчва организацията. \"Смятаме, че има политическа воля, но подобна мярка трябва да бъде последвана от строга политика за налагането ѝ\", добави Киени.\"Нуждаем се като глобална общност от това да изясним как плащаме на една компания, за да не прави маркетинг на , да не го рекламира и да го държи в дълбок резерв.\"Класификацията на СЗО се съобразява и с употребата на антибиотици в животновъдството и е разработена съвместно с Организацията на ООН по прехраната и земеделието, както и със Световната организация за животинско здраве.Другите допълнения в EML са на две лечения за рак на устната кухина, ново хапче за хепатит С, комбиниращо две лекарства, по-ефективно лечение на HIV и нови педиатрични комбинации от лекарства за туберкулоза.Но сред промените се забелязва и една, засягаща едно от най-популярните лекарства в света -  на компанията Roche, продавано в търговската мрежа като \"Тамифлу\". В съобщението се предупреждава, че то може да бъде извадено от списъка с най-необходими лекарства, ако не се предостави нова информация за ефективността му при обичайни или пандемични случаи на грип.\"Има нови данни, които сравнихме с предишното оценяване на този продукт от комисията, и те сочат, че ефективността на  в контекста на пандемичен грип е по-ниска, отколкото се смяташе преди\", обясни Хил.В същото време  е единственият антивирусен препарат в списъка и все още се смята за подходящ за бременни жени и пациенти с усложнения. Поради това, казва Хил, той би трябвало да бъде ограничен единствено до онези пациенти, за които е критично важно прилагането му.", "date": "07-june-2017", "title": "За пръв път СЗО подреди антибиотиците по категории, за да ограничи ползването им"}
{"url": "http://www.dnevnik.bg/kultura/2017/06/07/2984724_sled_17_godini_teri_gilium_prikljuchi_snimkite_na/", "text": "След 17 години опити за снимки и близо три десетилетия планове Тери Гилиъм най-сетне е към края на филма си за Дон Кихот. Тези дни са приключили снимките на проекта в Италия, съобщи режисьорът в социалните мрежи.Muchas gracias (Благодаря много) на целия екип и тези, които ни вярват. QUIXOTE VIVE!, написа той в \"Туитър\". Онези, които познават добре творчеството на някогашния член на \"Монти Пайтън\" знаят, че проблемите около \"Мъжът, който уби дон Кихот\" бяха като сюжет от филм на Гилиъм, пренесен в реалността. След наводненията и болестите, споходили продукцията през 1998 г., след още няколко провалени опита през годините снимките, насрочени за април 2016 г, отпаднаха поради здравословни проблеми на актьора Джон Хърт. По това време Гилиъм \"Постоянно казвам, че този филм е като мозъчен тумор - докато не го премахна, не мога да продължа с живота си. И да, да повторя - работя по него. Той глътна колко - около 25 години от живота ми, но още не съм се излекувал. Няма да казвам дати, защото ще го урочасам\", каза тогава той.А не бе трудно да се повярва, че проклятие има. В първия вариант на сценария от 1998 г. съвременен рекламист (Джони Деп) чрез машина на времето попада в Испания от XVII в., където е сбъркан за Дон Кихот. Две години са нужни на Гилиъм да събере парите, които безмилостно изтичат в канала още с началото на снимките. В първия ден актьорът Жан Рошфор се разболява, после става ясно, че военни самолети на НАТО ще правят обученията си точно над снимачната площадка. Още на втория ден огромен дъжд наводнява продукцията, а когато след седмица се оказва, че Рошфор трябва да постъпи в болница, Джони Деп вече трябва да тръгне. Епичната борба на Гилиъм с вятърни мелници е увековечена в документалния филм \"Човекът от Ла Манча\" (2002).След още няколко бракувани опита през годините днес \"Амазон\" застава зад продукцията, а Джонатан Прайс и Адам Драйвър ще бъдат в главните роли. Ако не им мине котка път, \"Мъжът, който уби Дон Кихот\" може да стигне и до кината.", "date": "07-june-2017", "title": "След 17 години Тери Гилиъм приключи снимките на \"Мъжът, който уби Дон Кихот\""}
{"url": "http://www.dnevnik.bg/gradska_sreda/2017/06/07/2984776_s_nad_4700_parkomesta_moje_da_se_uvelichi_zelenata/", "text": "Зелените зони за почасово платено паркиране в столичните райони \"Средец\" и \"Лозенец\" могат да се разширят с около 4700 паркоместа. Това се разбра от думите на районните кметове, .Кметът на \"Средец\" Мария Ачкова предлага зелена зона да бъде въведена в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \" Хан Омуртаг\". По думите й по този начин паркоместата в района ще се увеличат с 1224, от които 31 ще са за инвалиди. Тя посочи и че се разглежда възможност за допълнителни 30 места за паркиране по улица \"Иван Асен II\", която също е зелена зона.Предложението на кмета на \"Лозенец\" Любомир Дреков е за около 3500 повече платени места за паркиране, ако зелената зона бъде въведена в квадрата между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\".И двамата районни кметове споделят едни и същи аргументи за искането си - малко паркоместа за живеещите в тези райони и \"безразборното паркиране по тротоари и зелени площи\". Кметът на \"Средец\" Мария Ачкова отбеляза, че през годините в ръководената от нея община са получавани множество искания за решаване на проблема с паркирането. По думите й са правени срещи с граждани, на които е търсено решението на този проблем.\"Обществено обсъждане по смисъла на наредбата не е правено\", каза Мария Ачкова, но посочи, че предложението е било оповестено на гражданите с електронно допитване на страницата на районата община, като е бил раздаван и писмен материал. \"Уведомила съм всички граждани\", каза Ачкова, като по думите й до община \"Средец\" \"не е достигнало ясно изразено негативно становище\".Членовете на комисията по транспорта одобриха предложенията и на двамата. Предстои експертите от Центъра за градска мобилност да изготвят становище по предложенията, а след това да те да бъдат приети от Столичния общински съвет. Ще се подготви и изменение на наредбата за организация на движението на територията на Столичната община, където новите зони да бъдат допълнени. По този начин живеещите в районите ще могат да си купят абонаментни стикери.", "date": "07-june-2017", "title": "С над 4700 паркоместа може да се увеличи зелената зона за паркиране в София"}
{"url": "http://www.dnevnik.bg/sviat/2017/06/07/2984762_turciia_uskoriava_razpolaganeto_na_svoi_voiski_v_katar/", "text": "Турският парламент може да ускори приемането на проектозакон, позволяващ изпращането на части от турската армия в база в Катар, съобщи \"Ройтерс\", позовавайки се на източници от управляващата Партия на справедливостта и развитието и подкрепящата я по отделни казуси националистическа опозиция.Мярката се възприема като подкрепа за поставената в изолация от съседите си страна от Персийския залив, които я обвиняват в подкрепа на тероризма в района. Катар категорично отхвърля обвиненията, довели до най-дълбокото разцепление в арабския свят от десетилетия насам.Депутати от партията на президента са предложили обсъждане на два проекта. С първия се позволява разполагането на турски войски в Катар, а с втория се одобрява споразумението за военно обучение и сътрудничество.И двата текста са подготвени преди избухването на кризата и се очаква да бъдат одобрени днес.Турска база има в Катар съгласно споразумение от 2014 г. и това е първият подобен военен обект на Турция в Близкия изток. През 2016 г. премиерът Ахмет Давутоглу посети базата с вече разположените 150 военни.В интервю за \"Ройтерс\" в края на 2015 г. посланикът в Катар Ахмет Демирьок каза, че в базата може да бъдат изпратени 3000 военни - основно за провеждането на съвместни учения.Турският президент Реджеп Тайип Ердоган критикува решението на Саудитска Арабия, Обединените арабски емирства и Бахрейн, към които се присъединиха и други държави. Според него изолирането и санкциите срещу Катар не са средства за разрешаване на спора и Анкара ще стори всичко възможно да помогне за прекратяване на кризата.Двете страни поддържат добри отношения, помагаха на организацията \"Мюсюлмански братя\" в Египет и подкрепят бунтовници в Сирия.", "date": "07-june-2017", "title": "Турция ускорява разполагането на свои войски в Катар"}
{"url": "http://www.dnevnik.bg/sport/2017/06/07/2984551_spri_me_ako_mojesh_-_kakvo_vodiat_sled_sebe_si_globite/", "text": "Има фен, има проблем. Горе-долу по този начин стоят нещата в българския клубен футбол по отношение на глобите.  с много емоции и коментари, с драма на терена и извън него.Завърши и с общо 321 400 лева наложени глоби за клубовете, показват изчисленията на \"Дневник\". В основата на наказанията стои поведението на привържениците по стадионите, което поставя въпроса за смисъла на глобите и за работата на клубовете, БФС, полицията и фенските организации по превенция от евентуални инциденти.Данните показват на практика правопропорционалната зависимост между посещаемостта на мачовете и размера на глобите (с минимални изключения). Рекордьор по натрупани глоби е ЦСКА със 135 900 лева, следван от \"Левски\" с 68 700 лева, като дисциплинарната комисия все още не се е изказала за баража с \"Верея\", на който бяха хвърлени куп предмети по терена, включително и кенчета с бира.На другия полюс са \"Верея\" и \"Монтана\", които не са глобени нито веднъж. Следват \"Славия\" (1900 лева), \"Локомотив\" (Горна Оряховица) (3000) и шампионът \"Лудогорец\" (3200), за който треньорът Георги Дерменджиев неведнъж е изтъквал, че има интелигентна, семейна публика.Хвърлени са били общо 51 бомбички (според тълкуванията на делегатите и дисциплинарната комисия). Има и 77 глоби за хвърлени предмети, девет от които са били с последствие.\"Цялата работа е БФС да събира едни пари\", каза административният директор на ЦСКА Милко Георгиев пред \"Дневник\". Заместник изпълнителният директор на футболния съюз Павел Колев определи като \"мит\" тезата, че организацията се издържа със събраните средства.\"Глобите бяха намалени съществено. Освен това парите се връщат при клубовете - голяма част от тях се дават като субсидия за детско-юношеските школи\", обясни Колев пред \"Дневник\".Глоби се налагат най-често за използване на пиротехника, за хвърлени бомби, за хвърлени предмети със и без последствие и за расизъм (виж графиката). Самото събиране на парите е тромав процес. В общия случай се подписват споразумения с клубовете и  от парите, които те трябва да вземат от договора за телевизионните права.Проблем по отношение на финансовата страна на въпроса е двойният аршин при определянето на глобите, смята говорителят на \"Фенклуб Сектор Г\" Павел Маринов. Той е недоволен, че в няколко случая ЦСКА е понесъл по-тежки наказания от \"Левски\".\"За , защото била прибрана бързо. Малко като \"той бил малко умрял\", заяви Маринов пред \"Дневник\".Има и случаи, в които делегатите си затварят очите и ушите за някои инциденти. Този сезон в няколко мача бяха подминати \"маймунски звуци\", а това е проблем, с който УЕФА и ФИФА се борят строго.Където има публика, има и глоби, а клубовете страдат. По-големият въпрос обаче е този за смисъла на налагането на глобите - превенция и предотвратяване на евентуални тежки инциденти, както и възпитаване на ценности.Преди 14 г. на мача между ЦСКА и \"Галатасарай\" след хвърлена бомба пострада Гергана Орлова. След това дълго време съществуваше известно затишие и бомби не се хвърляха. \"В нашия сектор сме приели ред и бомби няма. Бомбите са във войната, ние сме на стадион. Хвърлят се пиратки, които се продават официално и хората ги използват и на балове, и на Нова година\", каза Маринов.БФС отчита \"огромен напредък\" покрай работата с феновете. \"Организацията се стикова с фенските организации, но клубовете трябва да бъдат по-активни\", заяви Колев.Целият процес е много труден и въпреки честите срещи с фен клубове и полицията, положението изглежда от типа \"орел, рак и щука\". И във всяка страна личат пропуски, които могат да доведат до по-тежки последствия. Този сезон с такива се размина, макар при едно от дербитата хора от щаба на ЦСКА да бяха улучени от фенове на \"Левски\".\"Получава се парадокс, защото ние плащаме на полицията и на частна фирма за охрана, а те по някакъв начин позволяват на стадиона да бъдат внасяни забранени предмети и след това БФС ни глобява. Има и друг проблем - за мачовете на \"Васил Левски\" плащаме предварително, включително и презастраховка за евентуално нанесени щети, а в същото време в сектор А има парчета бетон и камъни, които фенове хвърлят\", каза Георгиев.Той посочи, че ЦСКА често призовава привържениците да пазят поведение. \"Част от по-големите глоби и наказания идват от неорганизираните фенове в секторите А и В. Те са тези, които хвърлят предмети.\"Маринов потвърди мнението, но уточни, че като плод на емоции или евентуални провокации от съдийски решения или поведението на съперника се случва хората да изпуснат нервите си. \"В крайна сметка това е футбол, а не театър.\"Въпреки оценката на БФС за напредък Маринов смята, че във футболния съюз и полицията има \"закърнели мозъци\", които не се вслушват в съветите на феновете. Според него са необходими промени в правилниците.Колев посочва какво е бъдещето и как е решен проблемът в Европа: \"Крайната цел е да се стигне до момента, в който ще се знае кой фен на кое точно място стои по време на мача. Изискванията на УЕФА са всеки стадион да разполага със стая за видеомониторинг, да се наблюдават камерите.\"Така всеки запалянко ще носи лична наказателна отговорност за действията си на стадиона. Според Колев България все още е далеч от този момент.За момента след провинения съдът налага забрани за посещение на спортни мероприятия. Наказаните са единици, а доколко те се спират от влизане на мачове не е ясно.Въпросът за сигурността при провеждането на мачове в българския футбол остава валиден с пълна тежест. Глобите сами по себе си се оказва, че не променят общата картина и е късмет, че до по-тежки инциденти не се е стигнало.Въпреки очевидните различия помежду им всяка от замесените страни - БФС, фенове, клубове и полиция, има какво да подобри и да се намалят случаите на насилие и потенциалните опасности по стадионите.", "date": "07-june-2017", "title": "Спри ме, ако можеш - какво водят след себе си глобите за футболните клубове в България"}
{"url": "http://www.dnevnik.bg/regioni/2017/06/07/2984803_policiiata_izdirva_tri_sestri_izcheznali_v_rusensko/", "text": "Полицията издирва три сестри от русенското село Иваново, които са в неизвестност от 10 дни, съобщи МВР.Сигналът за изчезването на момичетата подал дядо им. Той обяснил, че трите живеят в дома му. Около 23.30 часа на 29 май те напуснали жилището и оттогава са в неизвестност.Глория, Станка и Силвия Станкови са съответно на 17, на 16 и на 15 години. Глория е висока около 165 см, с нормално телосложение, права черна коса и кафяви очи. Била е облечена със сини дънки и жълто яке. Станка е с височина към 150 см, слаба, с черна коса и кафяви очи. Силвия е висока около 155-160 см, слаба, с черна коса и кафяви очи. В деня на изчезването си е носела черно кожено яке, сини дънки и черни платнени обувки.Полицията разпространи снимки на момичетата с молба към гражданите, които разполагат с информация за тях, да се обадят на тел. 112, 082/882488, 882 316, 882 319 или в най-близкото поделение на МВР.", "date": "07-june-2017", "title": "Полицията издирва три сестри, изчезнали в Русенско преди 10 дни"}
{"url": "http://www.dnevnik.bg/bulgaria/2017/06/07/2984772_predozirane_incidentut_s_kamerierkata_da_otshumi_che/", "text": "Камериерката пострада на 4 юни, когато 53-годишен турист без повод я изпрати в безсъзнание с ритник. Според членове на  персонала туристът, който дошъл на почивка с брат си, се държал агресивно и неадекватно още при пристигането си. Мъжът е бил задържан за кратко от полицията след инцидента, след което е бил пуснат и е продължил почивката си. След като клип от охранителните камери в хотела, на който се вижда случилото се, изтече в медиите, прокуратурата поиска нов арест и постоянна мярка \"задържане под стража\".\"Характерите на клиентите, за голямо съжаление, са около 17 вида и тези, които работят в сферата на услугите, трябва да се съобразяват с тези характери. А в неписания закон, на който ни обучават още от съвсем малки, първото правило е: \"С клиент не се спори\", второто: \"Клиентът винаги е прав\" и третото: \"Усмивката. Задължително\", заяви днес Рагин, помолен да коментира инцидента и допълни, че става дума за \"рискове на професията\" и случаи, каквито има по цял свят.В същото време шефът на най-голямата хотелиерска браншова асоциация изрази притеснения от това, че обсъждането на инцидента в медиите може да доведе до отлив на скандинавски туристи: \"Това, което ме безпокои, е, чеПреди пет години имаше инцидент с убит турист след сбиване в бар и след това пет години те не стъпиха у нас. Тази година към 250 млн. евро ще дойдат от скандинавските страни само от пакети, без да се взимат предвид допълнителните разходи на място\".Все пак Рагин посочи, че всеки гражданин, който стъпи на българска територия, трябва да се съобразява със законите, и се извини на камериерката от името на хотелиерите.Тук можете да видите видеото от инцидента с камериерката. Имайте предвид, че то ", "date": "07-june-2017", "title": "Предозиране: Инцидентът с камериерката да отшуми, че скандинавците да не бойкотират България"}
{"url": "http://www.dnevnik.bg/sviat/2017/06/07/2984831_deivid_finmor_brekzit_kategorichno_vurna_v_dnevniia/", "text": "- Трудно е да се каже. Много ще зависи от условията на Брекзит и бъдещите взаимоотношения между Великобритания и ЕС. През последната година видяхме ясни сигнали от британското правителство, че се движим към по-твърд Брекзит и това ще засегне Северна Ирландия по няколко различни начина. Най-очевидният от тях ще бъде границата. Защото ако напуснем митническия съюз, ако вече не приемаме свободното движение на хора, ще трябва да имаме някакъв граничен контрол. Това повдига въпроса какъв ще бъде този контрол и как и къде ще се осъществява.В момента много се говори за това той да става по електронен път. Това означава, че някъде от едната страна на границата ще трябва да има сензори, засичащи кой се придвижва. Митническите проверки биха могли да се извършват на определени места в цяла Ирландия, като също не е задължително това да става на самата граница. Що се отнася до движението на хора, аз не смятам, че ще се стигне до паспортни проверки при преминаване.- Всичко подлежи на договаряне. Ако погледнем Политическите насоки на Европейския съвет за воденето на преговорите с Великобритания, в тях също е записано в параграф 11, че е необходимо намирането на гъвкави и креативни решения за обстоятелствата на остров Ирландия, в това число въпросът с границата. Съществува съгласие в Брюксел и между 27-те страни членки, че тук има особености, на които трябва поне да се обърне внимание в условията за оттегляне на Великобритания и договарянето на бъдещите отношения. Това би могло да означава, че за Северна Ирландия ще бъдат въведени специални, уникални условия, каквито не са били прилагани никога преди. Ние сме в изцяло нова територия както с Брекзит, така и с опитите да се намери специално решение за част от държава, която вече няма да е членка.- Със сигурност се е появила нова точка в дневния ред на партиите, по която има силно несъгласие между тях – за или против Брекзит. Досега тя не е съществувала. Освен това перспективата за \"твърда\" граница между Северна Ирландия и Република Ирландия е нещо, което ирландските националисти от \"Шин Фейн\" се опитват да използват, за да печелят политическа подкрепа. Защото, разбира се, за много хора идеята за граница, пресичаща острова, е пълна анатема, те не искат и да чуят за такова нещо. Това се превръща във въпрос на самоопределение за партиите.- Може да изглежда по този начин на повърхността. Но всъщност дори юнионистките партии донякъде подкрепят идеята, че на този остров има специфични проблеми, за които трябва да се търсят решения. И че тези решения трябва да бъдат малко по-различни от начина, по който ще бъде третирана Великобритания в нейната цялост. От друга страна, ако Великобритания напусне ЕС, но Северна Ирландия придобие специален статут, това означава че тя ще бъде третирана различно от останалата част от кралството. А за много юнионисти това е абсолютно неприемливо, защото би отслабило връзката, която е по-важна за тях – тази между Великобритания и Северна Ирландия, а не толкова тази с ЕС.- Ами всичко е относително – дали в момента сме близо до обединение на Ирландия, или просто сме по-близо, отколкото преди. Но Брекзит наистина категорично постави въпроса на дневен ред.- Не непременно повече места, но мисля, че биха могли да спечелят повече гласове. Тези неща не се припокриват напълно заради особеностите на британската избирателна система. Разбира се, ще има значение броят на мандатите, които те ще спечелят, и който е възможно да остане същият. Но ще се следи много внимателно и броят на гласовете, защото разбира се тези избори се случват на фона на изборите за местното законодателно събрание на Северна Ирландия през март, когато Шин Фейн бяха на косъм да победят Демократичната юнионистка партия по брой на гласовете. Има я и тази конкуренция на местно ниво. Аз лично бих очаквал Брекзит да увеличи броя на гласовете за ирландските националисти.- Наистина има парадокс. И това ще бъде използвано от останалите националистически формации. Социалдемократическата лейбъристка партия ще каже на избирателите си – ако искате да гласувате за обединена Ирландия, гласувайте за нас, защото ние ще участваме в работата на парламента и няма да останете непредставени. Но мисля, че за гласоподавателите е важна символиката, затова \"Шин Фейн\" си остава най-голямата ирландска националистическа партия.Въпреки че през март имахме избори за местно законодателно събрание, ние все още нямаме локално правителство и преговорите за сформирането му бяха прекратени. Ако \"Шин Фейн\" спечелят повече гласове на британските избори, може да се смята, че това има осигурява по-голямо влияние и ще ги насърчи да възобновят преговорите за локалната изпълнителна власт.Не бива да забравяме, че имаме краен срок за сформиране на управление в Северна Ирладия и в момента той е 29 юни. Наистина този срок беше удължаван няколко пъти, но след като се сформира правителство в Лондон, очакването вече ще бъде и тук да започнат сериозни преговори. Мисля, че това може да повлияе на начина, по който ще гласуват част от избирателите – с мисъл за това, което ще се случи в преговорите на местно ниво.- Зависи какво имате предвид под обозримо бъдеще. Най-важният въпрос в тази връзка ще бъде как ще се развият нещата около Брекзит. Ако се окажем в ситуация, в която последствията за Северна Ирландия не са толкова тежки, колкото се опасяваме, мисля че идеята за референдум няма да събере достатъчна подкрепа. От друга страна обаче, ако имаме много твърд Брекзит, ако не се адресират адекватно проблемите на Северна Ирландия, било по отношение на границата, било в земеделието или свободното придвижване на хора, тогава мога да си представя, че подкрепата за такъв референдум ще расте. В някои юнионистки среди има и позиция за провеждане на референдума по-скоро. За да приключим с въпроса и да го оставим извън обсега на внимание поне за още едно поколение.- Точно така, оттам идва и несигурността при такъв ход.- Трудно е да се каже, неизвестните са твърде много, въпреки че действително този сценарий днес е по-реалистичен отколкото преди една година. Но мисля, че просто все още сме в твърде начална фаза на процеса и не знаем какви ще бъдат условията около Брекзит. Едно евентуално обединение носи със себе си и въпроса дали е финансово жизнеспособно заради субсидиите, които сега получава Северна Ирландия. Очевидно северноирландците биха очаквали запазване на сегашните условия в области като здравеопазване, пенсии и социални услуги. А това е нещо, което Република Ирландия едва ли би могла да осигури.- В Северна Ирландия рядко ставаме свидетели на радикални промени. Но пък малките промени биха могли да имат съществено значение. Ако имаме леко увеличение на вота за \"Шин Фейн\" и спад при Демократичната юнионистка партия, тогава \"Шин Фейн\" могат да се окажат най-голямата партия в Северна Ирландия. А това не се е случвало никога досега. И ще има голямо символично значение.Подобно развитие би било в съзвучие с резултатите от изборите за законодателно събрание през март, когато за пръв път се стигна до събрание без юнионистко мнозинство и \"Шин Фейн\" изключително много се доближиха до Демократичната юнионистка партия по брой на гласовете. Това е знак, че се случва промяна.- Само преди 3-4 седмици се очакваше значително мнозинство за Тереза Мей и торите. Според последните проучвания обаче разликата между тях и лейбъристите се топи. Чуват се дори хипотези, че е възможно да се стигне до изравняване на силите в парламента. Наистина е много трудно да се предскаже.Първо, всички избори по начало са трудни за предвиждане. Второ този път значителен брой млади хора са се регистрирали да гласуват – хора, които не са гласували никога преди. Този младежки вот не беше налице при референдума за Брекзит миналата година. И се очаква много от тези млади хора да гласуват за Лейбъристката партия.Резултатът ще зависи много и от избирателната активност. Не знаем и как терористичните атаки от последните седмици биха повлияли на вота. Нещата са много непостоянни. Страхотни избори са това, много са интересни. И резултатите днес изглеждат много по-неясни, отколкото в момента, в който Тереза Мей обяви предсрочния вот.- Когато се говори по тази тема, обикновено основното внимание се фокусира върху границата. Разсъждава се най-вече в светлината на свободата на движение на стоки и на хора. Разбира се това е много важно. Но мисля, че има и други въпроси, които също ще бъдат от съществено значение. Особено земеделието. Според официалните данни над 80% от приходите на земеделските производители в момента идват от субсидии. Много болезнен е въпросът какво ще стане с тези субсидии след Брекзит и какво ще означава това за бъдещето на земеделието в Северна Ирландия. А тук то има по-важна роля отколкото в другите части на Великобритания.Важен е и въпросът за търговията със земеделска продукция. Ние имаме вериги на доставки, които обхващат целия остров. Например имаме ферми в Северна Ирландия, в които кравите се доят, но млякото пресича границата, преработва се от южната страна и след това прдукцията се връща обратно за разпространение на британския пазар. Тези връзки ще бъдат прекъснати. Какъвто и статут да има Северна Ирландия след Брекзит, никоя страна извън ЕС няма свободна търговия на селскостопански продукти със съюза. Не е ясно какво ще се случи в тази област. Не е ясно какво ще се случи с много форми на трансгранично сътрудничество в Ирландия, финансирани от ЕС. Какво ще се случи с интегрираната инфраструктура, която имаме? Имаме например единен енергиен пазар. Какво ще се случи с опазването на околната среда при положение, че реките текат от север на юг.Съществува разбира се и въпросът какво означава границата за хората – границата в главите им. По-младите хора изобщо никога не са изпитвали усещането за граница на този остров. Тази \"не-граница\", която имаме в момента, е нормалното състояние на нещата за тях. И ако бъдат въведени проверки по границата, какво ще значи това за хората? Какво ще значи за мирния процес в Ирландия?Мисля, че всяко въвеждане на контрол по границата ще бъде прието като стъпка назад, а всяка стъпка назад ще бъде експлоатирана за политически цели.- Не бих казал, че съм притеснен. Мога да си представя някои негативни сценарии, при които се генерира напрежение и нещата могат да излязат извън контрол, защото трябва да сме наясно, че в това общество има хора, които биха използвали всяка възможност за преследване на определени политически цели. Съществува и аргумент, че ако бъде въведен митнически контрол, ще се създадат възможности за контрабанда. А контрабандата ще бъде начин за трупане на средства за паравоенните организации. Това ще засили позициите им и в най-лошия случай бихме могли да си представим негативни ситуации на ескалация. Но мисля, че трябва просто да разчитаме на факта, че огромното мнозинство от хората в Северна Ирландия са доволни от това, което имаме в момента.Бих казал, че ако се погледне историята на ЕС, това е история на решаване на проблеми, история на креативно намиране на решения. Така че връщаме се към езика на гъвкавите креативни решения. Ще има много място за креативно мислене, време е всички да си сложим мислещите шапки.", "date": "07-june-2017", "title": "Дейвид Финмор: Брекзит категорично върна в дневния ред обединението на Ирландия"}
{"url": "http://www.dnevnik.bg/regioni/2017/06/07/2984827_metrologichniiat_nadzor_shte_otneme_licenzite_na/", "text": "Държавната агенция за метрологичен и технически надзор (ДАМТН) ще започне процедура по отнемането на разрешителните за дейност на фирмата, поддържала падналия асансьор в Пловдив, както и на компанията, отговорна за надзора ѝ. Това съобщиха от пресцентъра на ДАМТН.На 5 юни асансьор със 7-годишно дете падна в Пловдив, като впоследствие се оказа, че съоръжението е неизправно, а устройството за аварийна връзка с техниците не работи. След сигнал от пострадалите ДАМТН е назначила проверка на място, която е продължила и в офиса на двете фирми, за да се прегледа цялата им документация и дейност.Инспекторите са установили, че асансьорът не е преминал задължителен технически преглед преди 4 месеца, когато му е правен сериозен ремонт, освен че разговорното устройството в него не е сработило. Проверката в офиса на поддържащата фирма е установила и че не е водено досие на авариралия асансьор. Такава практика е установена и при други съоръжения, за които отговаря фирма. Санкцията за всяко от тези нарушения е от 100 до 2 хиляди лева, посочват от ДАМТН. В момента се изготвят актовете за административните нарушения, а големият им брой ще е основание след влизането им в сила да бъде отнето удостоверението на поддържащата фирма.Такава процедура ще започне и за фирмата, която е отговаряла за надзора. ДАМТН извършва непосредствен контрол на асансьорите в административните сгради, докато при жилищните надзорът е поверен на частни компании. В случая при надзорната фирма е установено, че липсва квалифициран персонал, а същевременно на отчет се водят голям брой съоръжения с повишена опасност. Те не могат да бъдат проверени при този човешки ресурс, с който фирмата разполага, е становището на ДАМТН.От агенцията отчитат, че за първите пет месеца на годината са проверили общо 3733 асансьора из цялата страна, като в 304 от случаите са правени внезапни проверки или такива по сигнал. Общо 68 асансьора са били спрени от експлоатация, защото били неизправни. Установени са били и 196 асансьора без монтирано аварийно алармено устройство.", "date": "07-june-2017", "title": "Метрологичният надзор ще отнеме лицензите на фирмите, отговаряли за падналия асансьор в Пловдив"}
{"url": "http://www.dnevnik.bg/bulgaria/2017/06/07/2984848_bulgariia_iska_da_se_osvobodi_ot_monitoringa_na/", "text": "Вицепремиерът по правосъдната реформа и министър на външните работи Екатерина Захариева заяви в Букурещ, че България ще завърши правосъдните реформи до края на 2018 г., за да сложи край на продължилия едно десетилетие мониторинг от страна на Европейския съюз, който по думите й \"не може да продължава вечно\", предаде \"Асошиейтед прес\", цитирана от БТА.Захариева отбеляза, че България е решена да изпълни 17-те препоръки, включени в доклада на Европейската комисия по механизма за сътрудничество и проверка.Тя добави, че Румъния и България трябва да си сътрудничат, за да убедят партньорите си, че не само са изпълнили препоръките в рамките на механизма за сътрудничество и проверка, но и че са постигнали необратими резултати.Българският вицепремиер също така изтъкна, че България и Румъния са изпълнили техническите критерии за присъединяване към Шенген и изрази надежда, че влизането на двете страни в зоната на свободно движение ще стане възможно най-скоро, предаде \"Аджерпрес\".\"Когато имаме координирани действия, успяваме да постигнем най-добрите решения за двете страни. Решението за либерализиране на достъпа до визовата система на Шенген за България и Румъния, преговорите, които водихме заедно за либерализиране на визовия режим с Канада, са само няколко примера от последните няколко месеца\", посочи Захариева.Тя подчерта, че присъединяването на България и Румъния към Шенген е въпрос на сигурност за цяла Европа.", "date": "07-june-2017", "title": "България иска да се освободи от мониторинга на Брюксел до края на 2018 г"}
{"url": "http://www.dnevnik.bg/bulgaria/2017/06/07/2984861_vutreshniiat_ministur_ne_vijda_argumenti_za/", "text": "Министърът на вътрешните работи Валентин Радев заяви, че в момента не вижда добри аргументи за увеличение на заплатите в системата. Той обеща да направи всичко необходимо и допълни, че търси решение, за да се стигне до повече пари за полицаите.Коментарът му пред медиите бе след блиц контрола в парламентарната комисия по вътрешна сигурност и обществен ред. На журналистически въпрос дали МВР може да удовлетвори , Радев първо каза, че увеличение ще има за всички българи в скоро време.После заяви: \"Аз също настоявам (за увеличение на полицейските заплати - бел. ред.). Нека да ми кажат аргументи защо да го направим, всеки министър иска да увеличи заплатите на тези, за които отговаря. И ще го направя веднага, ще убедя и финансовия министър и премиера стига да имам добри аргументи за това. Намерете ги, аз не ги виждам в момента. Искам, виждам, че има по-голяма нужда за професионалистите, полицаите, които са на терен. По-малко хора искат да кандидатстват за тези места. Ще направим необходимото, може би едно от решенията е да увеличим заплатите. Как точно - търсим решение.\"Иначе пред депутатите Радев обясни какво се случва с , които Европейската комисия отпусна на България за справяне с бежанския проблем. По думите му 33 млн. евро вече са усвоени, процедури текат за 70 млн. евро като половината от тях са към финал и предстои обявяване на обществени поръчки за останалите 57 млн. евро.Вътрешният министър допълни, че в разговор с еврокомисаря по въпросите на миграцията, вътрешните работи и гражданството Димитрис Аврамопулос, е получил разбиране за отлагане на срока за усвояване на парите, който е до октомври за част от тях и до началото на 2018 г. за другата част.Преди време Радев заяви, че \"европейските партньори на България\" са се съгласили за , сега посочи отсрочка от 1 година. Като комисарят споменал дори и 24 месеца. Условието било Европейската комисия да види, че страната усвоява някаква част от парите и процесът тече.Вътрешният министър се оплака пред депутатите и от Закона за обществени поръчки, тъй като един от търговете по усвояване на евросредствата се бавел заради по думите му бездомник, който \"нямал нищо\".Пред журналисти след заседанието Радев отново коментира обвиненията на депутата от БСП Елена Йончева, че оградата по границата с Турция на 21-ия км от река Тунджа до река Марица не е двуредна, а едноредна и това е заради корупционна схема. Вътрешният министър каза, че прокуратурата, Агенцията за държавна финансова инспекция и инспекторатът към Министерския съвет са проверявали строителството на преградното съоръжение и не са открили нарушения. Радев отново покани .Той обясни, че МВР дава задание за два типа строеж на оградата - А и Б, като единият е за едноредова, а другият за двуредова. По думите му по-добрата очевидно е двуредовата, но в зависимост от време, финанси и преценка - ако през съответния участък има по-малък мигрантски натиск, може да се мине към първия вариант. Такъв бил и случаят с 21 км в Хасково. Вътрешният министър заяви още, че Йончева говори нещо много опасно - че се търгува с националната сигурност. \"Политиката си е политика, бъдете по-смирени\", допълни Радев.", "date": "07-june-2017", "title": "Вътрешният министър не вижда аргументи за увеличение на заплатите, но търси решение (допълнена)"}
{"url": "http://www.dnevnik.bg/bulgaria/2017/06/07/2984748_bnr_se_kani_da_zakrie_emisiite_si_na_6_ezika/", "text": "Съюзите на българските журналисти, писатели и преводачи, журналистически асоциации и редакцията на радио \"България\" протестират с  срещу плановете на Българско национално радио (БНР) да закрие емисиите на шест чужди езика. От 1 юни 30-минутните новинарски блокове, които се публикуваха онлайн на френски, испански, сръбски, албански, гръцки и немски, вече не излизат, а планът е след 30 септември БНР да има продукция само на три чужди езика - руски, английски и турски. Ходът следва закриването на арабската емисия на радиото в края на 2016 г.Намеренията си да преструктурира чуждоезичното радио \"България\" Александър Велев заяви още в кандидатурата си за поста пред СЕМ миналата година, а преди седмици поиска и промяна в лиценза на радио \"България\". Причината е, че от началото на 2012 г. програмите нямат предаватели и се излъчват единствено в интернет, което не отговаря на лиценза им. Велев също смята, че интересът към по-голямата част от тях е малък.Регулаторът обаче прецени, че причина за отнемане на лиценза няма. На вчерашното си заседание Съветът за електронни медии (СЕМ) изслуша за планираната реорганизация, но реши да поиска допълнителни писмени обяснения възможно ли е да се запазят емисиите на повече езици.Според журналистите е парадоксално закриването на многото емисии на \"България\", основано през 1936 г., именно в навечерието на българското председателство. Те смятат, че решението на колко езика трябва да е съобразено с външната политика, и са се обърнали към 15 институции начело с Народното събрание и президента.Над 60 души работят в чуждестранната редакция. При реорганизацията те имат опция да получат компенсации, ако напуснат доброволно до 1 септември. От БНР заявиха пред \"Дневник\", че това е съобразено с Кодекса на труда.", "date": "07-june-2017", "title": "БНР се кани да закрие емисиите си на 6 езика"}
{"url": "http://www.dnevnik.bg/sviat/2017/06/07/2984871_ruski_hakeri_sa_zameseni_v_krizata_s_katar_smiata/", "text": "Разузнавателна информация, събрана от американските служби, показва, че руски хакери са овладели официалната агенция на Катар по времето, когато тя излъчи послания срещу саудитската монархия и в подкрепа на Иран, съобщи телевизия Си Ен Ен.Според разследващите именно хакерите са пуснали \"фалшивата новина\" с коментари на катарския емир, броени дни след които редица държави от Залива и техни арабски партньори  дипломатическите си отношения с Катар. Въпросните коментари  между Рияд и Доха, въпреки че катарските власти ги обявиха за фалшиви.От Федералното бюро за разследване изпратили разследващ екип до Доха, който да помогне на катарското правителство да разследва инцидента, съобщава телевизията, като се позовава на източници от двете държави.Целта била да се създадат разделения между САЩ и съюзниците му, твърдят разузнавателните източници. Те не уточняват дали смятат, че успешната кибератака, за която говорят властите в Доха, е дело на престъпни организации или на службите за сигурност, които според американските им колеги са замесени в атаките по време на американската предизборна кампания.", "date": "07-june-2017", "title": "Руски хакери са замесени в кризата с Катар, смята американското разузнаване"}
{"url": "http://www.dnevnik.bg/sport/2017/06/07/2984899_halep_shte_igrae_polufinal_s_plishkova_sled/", "text": "Финалистката от 2014 г. Симона Халеп се класира за полуфиналите на \"Ролан Гарос\" след впечатляващ обрат срещу най-силно представящата се тенисистка през този сезон - Елина Свитолина.Румънката загуби първия сет, а във втория изоставаше с 1:5, но показа страхотен характер и спечели с 3:6, 7:6 (6), 6:0. Тя спаси и мачбол в тайбрека на втората част по пътя към втория си полуфинал в Париж и общо четвърти в турнирите от Големия шлем.В битка за място на финала Халеп ще се изправи срещу световната номер 3 Каролина Плишкова, която се справи в два сета с последната останала представителка на домакините - Каролин Гарсия.Освен за място на финала, Халеп и Плишкова ще се борят и за първото място в световната ранглиста, до което никога не са достигали. За чехкинята ще бъде достатъчно да спечели полуфинала, за да измести Анжелик Кербер от върха, докато румънката се нуждае от титла в Париж.В другия полуфинал Двете ще излязат на корта в четвъртък навръх рождените си дни. Остапенко навършва утре 20 години, а Бачински ще стане на 28.Свитолина, която имаше 35 победи в досегашните си 41 мача през 2017 г., започна по блестящ начин мача с Халеп. Мощните й удари оставяха без отговор отстъпващата й физически румънка и украинката спечели първите пет гейма на двубоя, реализирайки два пробива.Халеп постепенно успя да намери своя ритъм и отговори със серия от три поредни гейма в своя полза. Тя беше на две точки от връщане на втория пробив, след като стигна до 40:40 в деветия гейм, но Свитолина подходи агресивно и предизвика две грешки от ракетата на румънката, които сложиха край на първия сет.Финалистката от 2014 г. изглеждаше обречена, след като загуби пет от първите шест гейма на втората част и беше само на един гейм от поражението при 1:5. В този момент започна изключителния обрат на румънската тенисистка.Халеп реализира два пробива в двата случая, в които Свитолина сервираше за победата в мача. След това румънката удължи серията си до пет поредни гейма в своя полза и за пръв път от началото на двубоя беше напред в геймовете - 6:5.Тя дори стигна до три последователни сетбола в 11-ия гейм, в който Свитолина сервираше за влизане в тайбрек. Украинката обаче ги спаси, а след това отрази и четвърти, преди да измъкне подаването си.Драмата достигна връхната си точка в тайбрека, Свитолина първа взе предимство и поведе с 4:2. Халеп обърна до 5:4, но поредният обрат в резултата донесе мачбол на най-добре представящата се тенисистка през 2017 г.Халеп обаче изигра последвалата точка много смело, спаси мачбола, след което спечели тайбрека с 8:6.Тайбрекът се оказа преломният момент в мача. Свитолина не можа да се събере след пропуснатия шанс за победа и в третия сет не успя да окаже съпротива на вдъхновената Халеп.Румънката скоростно спечели шест поредни гейма и сложи точка на спора след 126 минути игра.В другия четвъртфинал при жените, който се игра днес, поставената под №2 Плишкова победи Каролин Гарсия със 7:6 (3), 6:4. Чехкинята, която преди тази година не беше преминавала втория кръг на \"Ролан Гарос\", се класира за втория си полуфинал в Големия шлем след миналогодишния US Open.Плишкова и Гарсия демонстрираха страхотното качество на началния си удар и двубоят премина под диктовката на сервиращите. В първия сет двете размениха по един пробив, преди чехкинята да спечели тайбрека със 7:3, а във втората част всичко беше решено с пробив в десетия и оказал се последен гейм в двубоя.Плишкова завърши мача с по-малко печеливши удари - 25 срещу 29, но направи значително по-малко непредизвикани грешки от съперничката - 13 срещу 31 за Гарсия.", "date": "07-june-2017", "title": "Халеп ще играе полуфинал с Плишкова след чудовищен обрат срещу Свитолина"}
{"url": "http://www.dnevnik.bg/video/2017/06/07/2984863_video_drugite_novini/", "text": "- Никол Кидман отново е най-най- Революция в изкуството на хип-хопа - \"Автаркия\"- Финалисти на Българската филмова академия", "date": "07-june-2017", "title": "Видео: Другите новини"}
{"url": "http://www.dnevnik.bg/zdrave/2017/06/07/2984932_dori_umerenata_konsumaciia_na_alkohol_vredi_na_mozuka/", "text": "Популярна здравна препоръка е да се ограничава алкохолът, но е популярно също и убеждението, че в умерени количества не вреди толкова, а даже е полезен. Изследване на \"Оксфорд\" и University College London, проведено в последните 30 години обаче, опроверга всякакви надежди за здравни ползи от пиенето, като доказа, че дори една чаша на ден или през ден, оставя следа върху структурата и функциите на мозъка, пише \"Ройтерс\".В съвместното проучване на двата престижни университета преди 30 години са се включили 550 доброволци на средна възраст. Те са категоризирани в три групи - чести и спорадични потребители на алкохол, и въздържатели. През цялото време редовно били проверявани с тестове за памет, а в края на периода били подложени на ядрено магнитен резонанс.Анализът на състоянието на мозъците им три десетилетия по-късно ясно показал, че хората, които пият повече са в по-голям риск от атрофия на хипокампа, т.е. са застрашени от нарушения в центъра на паметта и ориентацията.Хората, консумиращи около и над 300 мл чист алкохол на седмица са в най-голяма опасност, но дори и при тези, които пият умерено и в рамките на препоръките на здравните служби - между 150 и 200 мл - увреждането на мозъка е много по-често, отколкото при въздържателите, показало изследването.Учените изрично подчертават, че не са открили никакви доказателства за ползите от умерената консумация, както се твърди в немалко други теории и проучвания, включително и изследването на \"Нешънъл джиографик\" в петте зони с най-много столетници в света. Една от общите черти между тези дълголетни общностти е именно редовната и умерена консумация на леки алкохоли като вино, само че от \"Оксфорд\" и Лондонския юнивърсити колидж не могат да си обяснят защо.", "date": "07-june-2017", "title": "Дори умерената консумация на алкохол вреди на мозъка, показа 30-годишен експеримент"}
{"url": "http://www.dnevnik.bg/bulgaria/2017/06/07/2984957_v_noviia_administrativnoprocesualen_kodeks_se_vuvejdat/", "text": "Такси за обжалване на административни дела се въвеждат в новия проект за Административнопроцесуален кодекс (АПК), който днес бе разгледан в парламентарната правна комисия. Таксата за граждани, еднолични търговци и държавни органи е 90 лв. и 450 лв. за организации. Когато има правен интерес таксата е 1 процент, но не повече от 3400 лв., а при материален интерес над 10 млн. лв. - 9000 лв. От такса ще бъдат освободени граждани, които нямат средства да я платят и го докажат с молба пред съда. Срещу целия параграф за въвеждането на таксите на заседанието на комисия се обяви омбудсманът Мая Манолова. Депутатът от БСП Филип Попов смята, че тези такси ще въведат до отказ от правосъдие. Професор Иван Тодоров, който е сред авторите и на останали АПК, защити таксите, като смята, че те ще работят за освобождаването на Върховния административен съд, където в момента 40 % от делата се насрочват за след 1 година и ще доведат до по-бързо правосъдие. \"Няма друга държава, която да е оставила толкова беззащитни върховните съдилища. Ако се даде безусловен достъп, те се задръстват и не изпълняват функциите си\", каза Тодоров.Всички комуникации между прокуратура, адвокати, държавни органи и т.н ще се осъществяват електронно. Въвежда се и, като всички граждани, които са страна по административни дела ще трябва да дават имейл и телефонен номер на който да получават SMS. В новите текстове е записано, че и  \"Това предложение ще породи дискусии, но от друга страна ще доведе до опростяване на призоваването чрез електронните съобщения\", коментира председателят на правната комисия Данаил Кирилов.С други текстове се въвежда. Ако в регламентиран срок дадена фирма няма отговор от чиновник, то ще се приема, че поставеното питане е с положително становище от въпросното ведомство.Заложени са и глоби за чиновници от 150 до 1500 лв., ако не изпълнят в срок задълженията си.", "date": "07-june-2017", "title": "В новия Административнопроцесуален кодекс се въвеждат такси за обжалване"}
{"url": "http://www.dnevnik.bg/sviat/2017/06/07/2984938_nai-visokata_sredna_zaplata_v_rusiia_e_1268_a_kolko/", "text": "Кой в Русия печели най-много? Отговорът гласи: заетите в нефтогазовия бранш и работещите във финансовия сектор. Най-ниски пък са заплатите в леката промишленост и в селското стопанство. Поне това сочат данните на Руската статистическа служба.По нейни данни, през март 2017 средната номинална месечна заплата в Руската федерация е била 38 600 рубли, което се равнява на около 610 евро. Най-високата заплата е регистрирана в района на Чукотка - става дума за 1460 евро. На второ място се нарежда Ямало-Ненецкият автономен окръг със средна номинална заплата от 1365 евро. Москва заема третата позиция с 1270 евро средномесечна номинална заплата. Най-ниско месечно възнаграждение получават жителите на Севорнакавказката област - 325 евро в Дагестан, 330 евро в Кабардино-Балкария и 335 евро в Ингушетия.Що се отнася до заплатите по браншове: едни от най-ниските номинални месечни заплати получават заетите в селкото стопанство - близо 330 евро. От другата страна са руските финансисти, които получават средно по 1160 евро на месец. Още повече пари пък получават трудещите се в нефтогазовия бранш, както и работниците в енергийния сектор - съответно по около 81 600 рубли и 71 400 рубли. Най-ниско платени са заетите в текстилната и шивашка промишленост - там взимат по 15 800 рубли на месец.Не само видът на професията, но и нивото на образование оказва влияние върху заплатата. Така например, ако средната месечна заплата на човек с висше образование съставлява 43 400 рубли, то хората с начално образование получават 23 800 рубли. Зебележително е, че завършеното средно образование носи само 2 000 рубли повече. Според статистиката, хората на възраст между 30 и 39 години получават повече от другите възрастови групи, а най-ниски заплати получават хората на възраст под 20 години.Според последните проучвания, през последните години нивото на квалификация на руските работници расте. \"Понастоящем делът на хората с висока професионална квалификация съставлява почти половината от всички заети в трудовия процес, а делът на хората с ниска квалификация или без такава е по-малко от една четвърт,\" четем в изследването на Руската статистическа служба.От 2000 година насам се е променила и отрасловата структура на трудовата заетост в Русия. Така например броят на хората, заети в селското стопанство, е намалял двойно. С 36 процента е намалял и броят на хората, заети в сектора на комуналните и социални услуги. Най-много работни места са възникнали в сферата на бизнес услугите, в гастрономията и финансовия бранш.Впрочем, руските експерти изтъкват, че в близко бъдеще в страните с развита пазарна икономика търсенето на офис сътрудници ще намалее - заради \"разпространението на съвременните компютърни технологии и автоматизацията в многобройни сектори\". Същевременно се очаква да нарасне търсенето на специалисти, заети с обслужване на хората, главно медицински кадри. В това отношение обаче Русия рискува да изостане от съвременните тенденции.По думите на руския експерт Сергей Солнцев, властите не са склонни да инвестират в здравеопазването. \"Затова и в този сектор заплатите са ниски, а и не се дават много пари за добро оборудване\", изтъква той. Солцнев посочва още: \"Това е избор на властите, за чиито приоритети ясно говори съотношението между държавните разходи за здравеопазване и разходите за отбрана. Заложените в бюджета разходи за отбрана за 2017 година надвишават 15 пъти разходите за здравеопазване.\"", "date": "07-june-2017", "title": "Най-високата средна заплата в Русия е €1268, а колко всъщност взимат руснаците"}
{"url": "http://www.dnevnik.bg/bulgaria/2017/06/07/2984935_ot_berlin_borisov_pak_obiavi_che_shte_poloji_usiliia/", "text": "След срещата си с германския канцлер Ангела Меркел в Берлин българският министър-председател Бойко Борисов се ангажира да посредничи за нормализирането на диалога между Европейския съюз и Турция.\"Ще положа много усилия за нормализиране на отношенията между ЕС и Турция\", заяви Борисов след среща с Ангела Меркел, цитиран от агенция \"Фокус\".  покрай споразумението ЕС-Турция за бежанците.Изказването му сега идва в момент, в който отношенията между Анкара и Берлин са силно обтегнати. Преди седмица турската страна отказа на германски депутати , използвана от силите на НАТО за въздушни удари срещу ислямисти в Сирия и Ирак. Днес федералното правителство одобри изтегляне на германските военни от базата. Същевременно продължават споровете между Анкара и Берлин около забраната турски политици да агитират на германска територия и с настояването на Турция Германия да екстрадира заподозрените като гюленисти и да спре дейността на ПКК на нейна територия.\"Разговаряхме по темата за Турция - тя е наш съсед. Много негативи се насложиха в отношенията ЕС-Турция, но сега споделих, че ще имам скорошно посещение и среща с президента Ердоган и премиера Йълдъръм\", каза днес Борисов, \"Ще използвам влиянието, което имам, да кажа своето мнение. Не казвам, че ще успея, но ние трябва с нашия съсед да опитаме да нормализираме отношенията\". Той определи като недопустимо недопускането на депутати до базата, ползвана от германските сили, както и арестите на журналисти в съседната държава.От своя страна Ангела Меркел посочи, че изтеглянето от \"Инджирлик\" е необходима последица. \"Тази точка трябва да бъде решена разумно. (...) Ще отидем в Йордания, ще работим, ще разговаряме с нашите партньори срещу \"Ислямска държава\". Ще видим дали могат да ни помогнат да се създадат заместители в това време докато се преместим и дали коалицията срещу \"Ислямска държава\" е готова да действа и да работи. Не трябва през цялото време да се занимаваме с Турция\", посочи тя.На брифинга след срещата Борисов каза още, че 160-те мл. лв., които Европейската комисия миналата година отпусна на България за справяне с мигрантската криза, все още не са влезли в употреба. Той посочи забавянето при обществените поръчки, което по думите му е станало заради смяната на правителствата. \"Ние ще имаме най-надеждната граница\", увери той. Германският канцлер от своя страна благодари за усилията, които страната полага за опазването на външната за ЕС граница. Що се отнася до приемането на България в Шенген, тя посочи, че това ще стане, когато страната изпълни условията.Премиерът пък заяви, че ще направи необходимото България да е от страните \"на първа скорост\" в ЕС. \"Заслужаваме го, полагаме усилия, правим необходимото това да се случи и на фона на много други държави, смятам, че сме се справили не лошо, така че ще продължим в тази посока\", посочи той.Борисов е запознал Меркел с енергийните проекти на България, включително този за газовия хъб \"Балкан\". Той посочи предстоящото председателство на Съвета на ЕС, което страната ще поеме за шест месеца от 2018 г., и заяви, че то може да бъде използвано, за да се помогне на страните на Балканите. \"Това съвпада и с плана, който има Берлин за подпомагане на тези държави, на тези народи, а и освен това на мен ми се иска да дадем перспектива на обикновения човек, който живее на Балканите. Не на елитите, а на обикновения човек. Да има перспектива, че ще бъде в ЕС, ще бъде свободен гражданин, който да може да пътува, да се възползва от тази радост, тази привилегия и свобода, която му дава членството в ЕС\", каза българският премиер.", "date": "07-june-2017", "title": "От Берлин Борисов пак обяви, че ще положи усилия за нормализиране на отношенията ЕС-Турция"}
{"url": "http://www.dnevnik.bg/bulgaria/2017/06/07/2984936_pravosudie_za_vseki_ako_sudebniiat_suvet_ne_proveri_za/", "text": "Инициативата \"Правосъдие за всеки\" призовава ресорния министър Цецка Цачева да поиска Висшият съдебен съвет да обсъди има ли опасност от манипулация на изборите за съдийската колегия на съвета.Повод за това е публикация на \"Медиапул\" от миналата седмица, е изпратил до всички административни съдилища \"окръжно\" да подкрепят за ВСС кандидата Светлозар Рачев, в момента административен съдия в Габрово. Приложен бе и скрийншот на самия мейл. Членът на съдебния съвет Калин Калпакчиев предложи съдийската колегия да обсъди казуса, но гласовете за и против се разделиха по равно и точката не влезе в дневния ред.В открито писмо от днес \"Правосъдие за всеки\" предлага на министър Цачева, която председателства заседанията на ВСС, да внесе точката на редовното заседание на Пленума на съвета, като се обсъди налице ли е опасност от манипулация на изборите за съдийската колегия с административното налагане на кандидатура от страна на ръководството на ВАС и допустимо ли е това действие.\"Правосъдие за всеки\" настоява председателят на ВАС Георги Колев да отговори пред целия състав на ВСС запознат ли е с текста на писмото, изпратено ли е то наистина от главния секретар на ВАС до ръководителите на административните съдилища и ако да, одобрява ли той това действие. Ако не поема отговорността за него, а същото се е случило, то да поиска незабавно оставката на главния си секретар, поради опорочаване изборната процедура и уронване престижа на съдебната власт.Ако това не се случи, \"Правосъдие за всеки\" ще информира Европейската комисия за съмненията си за тежко опорочаване на изборната процедура за избор на нов състав на ВСС, която се следи от европейските ни партньори във връзка и с мониторинга по глава \"Правосъдие и вътрешен ред\", се посочва в откритото писмо. ", "date": "07-june-2017", "title": "\"Правосъдие за всеки\": Ако съдебният съвет не провери за натиск при изборите, ще сезираме Брюксел"}
{"url": "http://www.dnevnik.bg/sviat/2017/06/07/2985004_bivshiiat_direktor_na_fbr_potvurdi_che_trump_e_poiskal/", "text": "Бившият директор на федералното Бюро за разследване на САЩ Джеймс Коми потвърди публикациите в медиите, че президентът Доналд Тръмп му е препоръчал \"да остави на мира\" уволненият след само три седмици на поста съветник по националната сигурност Майкъл Флин.Коми ще даде показания пред сенатската комисия по разузнаването в четвъртък. Но  са вече депозирани и публикувани на сайта на комисията. В текста присъства следният пасаж за срещата в Овалния кабинет на 14 февруари, когато Тръмп и директорът на ФБР остават на 4 очи:\"Тогава президентът се върна на темата за Майкъл Флин и каза: \"Той е добро момче и преживя много\". Той повтори, че Флин не е сторил нищо лошо в разговорите си с руснаците, но е подвел вицепрезидента. И после каза: \"Надявам се ще намериш начин да се прекрати това, да оставите Флин на мира. Той е добро момче. Надявам се да прекратите това\". Аз отвърнах само, че \"той е добро момче\". (В действителност имам положителен опит от отношенията си с Майк Флин, когато бе колега като Директор на Агенцията за военно разузнаване в началото на мандата ми във ФБР.) Не казах, че \"ще прекратя това\".Този епизод бе разказан от медиите в САЩ на базата на информационен документ на Коми за вътрешна употреба от най-тесен кръг негови приближени. Той представлява своеобразна записка за подробностите на срещата му с президента. Според анализатори така, от една страна, директорът на ФБР е искал да се застрахова срещу обвинения в прекалено сближаване с държавния глава, а от друга - да сондира мнението им за думите на Тръмп.Около \"съвета\" на президента да се прекрати разследването на това какви точно срещи е имал Флин с руски представители и какво е говорил на тях се появиха оценки, че това може да се оцени като престъпление - оказване на натиск над разследващ орган и възпрепятстване на правосъдието. В действителност, доказването в съда на подобно нещо е изключително трудно само на тази база, най-малкото защото срещата е била на 4 очи и е преразказана от Коми.В изявлението си ексдиректорът на ФБР допълва:\"Незабавно подготвих несекретна записка за разговора за Флин и обсъдих въпроса с висшето ръководство на ФБР. Разбрах, че президентът иска да се откажем от разследването на Флин във връзка с фалшивите изявления за неговите разговори с руския посланик през декември. Не разбрах президентът да говори за по-широкото разследване за Русия или възможните връзки с неговата кампания. Може и да съм сгрешил, но останах с впечатление, че той има предвид точно току-що случилото се с напускането на Флин и споровете около неговите спомени за телефонните разговори. Независимо от това, случилото се бе много тревожно, предвид ролята на ФБР като независима разследваща агенция.\"След това Джеймс Коми описва, че ръководството на ФБР се съгласило с него, \"че е важно да не заразяваме\" разследващия екип с молбата на президента, \"с която нямаме намерение да се събразим\". Те решили също да не информират министъра на правосъдието и главен прокурор Джеф Сешънс, защото така или иначе се очаквало той официално да се дистанцира от надзорната си роля в \"руското разследване\" (така и стана 2 седмици по-късно).Тръмп повдига темата отново на среща на 30 март, когато описва \"руското разследване\" като \"облак\", който е надвиснал над него и му \"пречи да работи в името на страната\". \"Той каза, че няма нищо общо с Русиь не е замесен с никакви проститутки в Русия и винаги е смятал, че го записват, когато е в Русия. Той попита какво можем да направим, \"за да разсеем облака\".В разговора президентът казал още, че се надява Коми да намери начин да се разбере в обществото, че лично той не е разследван от ФБР.Две седмици по-късно Тръмп му позвънил и попитал какво прави по въпроса за прогонването на облака, който продължавал да му пречи да си върши работата и отново се поинтересувал дали го разследват. Коми обяснил каква е стандартната административна процедура и президентът отвърнал, че така и ще постъпи.В текста за разговора от 11 април следва пасажът:\"...и добави: \"Защото аз бях много лоялен към теб, много лоялен; имаме това нещо, знаеш\". Не отвърнах и не попитах какво има предвид под \"това нещо\". (...) Това е последният път, когато разговарях с президента Тръмп.\"Коми описва за сенаторите, че по време на първата си среща с Доналд Тръмп на 6 януари (бел. ред. - той още не е встъпил в длъжност, което стана на 20 януари) ФБР не е водело срещу него разследване, но до края на текста не се посочва дали това се е променило в месеците след това. Директорът на ФБР няма и право да разкрие такава информация - било публично, било на разследвания.Той припомня и при какви обстоятелства ФБР преминава към разследване: \"Поради добре познатото ни естество на враждебната държава (малко по-горе ясно се посочва, че това е Русия - бел.ред.), контраразузнавателните разследвания се фокусират върху лица, които ФБР подозира, че са волно или неволно агенти на тази чужда сила. Когато ФБР намери достатъчно основание да вярва, че американски гражданин е прицел на вербовъчна операция от чуждестранна сила или секретно действа като агент на тази сила, ФБР ще \"отвори разследване\" на този американец и ще използва правните правомощия, за да се опита да разбере повече за естеството на всички връзки с чуждестранната сила, за да бъдат те пресечени.\"Що се отнася до обяснението защо директорът на ФБР си е водел записки на срещите с Доналд Тръмп в изявлението на Коми се казва:\"Прецених, че трябва да документирам първия си разговор с новоизбрания президент. За да осигуря прецизност, започнах да пиша още на лаптопа си в колата на ФБР пред небостъргача \"Тръмп тауър\" в момента, когато напуснах срещата. От този момент нататък започнах да правя незабавни писмени записи на едноличните си разговори с господин Тръмп.Това не бе така в миналото. Разговарял съм насаме с президента Обама два пъти (и никога по телефона) - веднъж през 2015г. (...) и втори път накратко, за да се сбогуваме в края на 2016г. При нито един от тези случаи не съм записвал разговорите си.Мога да си припомня 9 разговора с президента Тръмп в рамките на 4 месеца - 3 пъти лично и 6 пъти по телефона.\"", "date": "07-june-2017", "title": "Бившият директор на ФБР потвърди, че Тръмп е поискал \"да остави на мира Флин\""}
{"url": "http://www.dnevnik.bg/sviat/2017/06/07/2984898_podbujdane_kum_samoubiistvo_na_deca_shte_bude/", "text": "Руският президент Владимир Путин подписа закон, който криминализира подбуждане към самоубийство на малолетни и непълнолетни в интернет. Документът бе  на Русия, съобщи РБК.Според закона, в Наказателния кодекс се добавя допълнителни членове 110.1 \"Склоняване към самоубийство или съдействие за извършване на самоубийство\", 110.2 \"Организиране на дейности, насочени към подстрекателство към извършване на самоубийство\" и 151.2 \"Участието на непълнолетно лице в извършването на действия, които представляват заплаха за живота му\" , По тези членове наказанието е от 2 до 6 години затвор.Законопроект за поемане на наказателна отговорност за склоняване към самоубийство беше внесен в Руската дума през март 2017 г. Законът беше приет от Държавната дума на 26 май. Съветът на федерацията го одобри на 31 май.По данни на Следствения комитет на Русия през 2016 година са се самоубили 720 деца, през 2015 г. - 504, през 2014 г. - малко повече от 400. Според комитета ръстът на самоубийствата сред децата е свързан с дейността на т. нар. \"групи на смъртта\" в социалните мрежи, които \"пряко или непряко подтикват към самонараняване или самоубийство\".Въпреки това руското министерство на вътрешните работи заяви, че .Повече за играта \"Син кит\" и присъствието ѝ в България можете да про.", "date": "07-june-2017", "title": "Подбуждане към самоубийство на деца ще бъде престъпно в Русия"}
{"url": "http://www.dnevnik.bg/sviat/2017/06/07/2984993_srubskite_vlasti_zadurjaha_74_dushi_za_korupciia_i/", "text": "В мащабна полицейска операция \"Сигнал\" в 19 града в Сърбия днес бяха задържани 74 души по подозрения за корупция, предаде Танюг, цитирана от БТА.Арестуваните, сред които има и бивши кметове, директори на държавни и частни предприятия и общински съветници, са заподозрени в пране на пари, укриване на данъци, измами, злоупотреби със служебно положение, вземане и даване на подкупи и фалшифициране на пари, съобщи министърът на вътрешните работи Небойша Стефанович.Смята се, че с действията си те са ощетили бюджетите на държавата, на автономната област Войводина и на редица органи на местната власт и различни предприятия с около 2 милиарда динара (около 16.4 милиона евро).Стефанович заяви, че с операция \"Сигнал\" е нанесен силен удар на финансовата престъпност и корупцията, който е показал, че в държавата няма недосегаеми и привилегировани.", "date": "07-june-2017", "title": "Сръбските власти задържаха 74 души за корупция и укриване на данъци"}
{"url": "http://www.dnevnik.bg/sviat/2017/06/07/2984999_makron_suzdade_centur_sreshtu_terorizma_koordinirasht/", "text": "Във Франция е създаден нов център за координиране на борбата с тероризма, който обединява представители на всички разузнавателни агенции. Целта му е да се реагира по-ефективно при нападения, съобщи \"Ройтерс\".Центърът работи от сряда, а създаването му бе наредено миналия месец от президента Еманюел Макрон. Той е разположен в Елисейския дворец и това също е своеобразен отговор от страна на младия президент на критиките срещу него по време на предизборната кампания, че бил слаб, когато стане дума за сигурността.През последните две години и половина в терористични нападения в страната загинаха над 230 души. Действията на спецслужбите са обект на критики и постоянен интерес от медиите, особено след атентатите от ноември 2015г., в които в Париж бяха убити 130 души.Последният инцидент стана във вторник пред прочутата парижка катедрала \"Нотр Дам\", където мъж, въоръжен с чук и кухненски ножове, рани полицай преди да бъде застрелян от патрул в района.По-късно бе установено, че това е 40-годишен докторант - роденият в Алжир Фарид Иккен, записал се да учи комуникации през 2014г. в университета в Мец. В дома му северозападно от Париж е бил открит видео запис, в който той декларира вярност към \"Ислямска държава\". Правителственият говорител Кристоф Кастане заяви, че нападателят \"не е показвал никакви признаци за радикализиране\".", "date": "07-june-2017", "title": "Макрон създаде център срещу тероризма, координиращ всички спецслужби"}
{"url": "http://www.dnevnik.bg/biznes/2017/06/07/2984997_evrofinansiraneto_za_obnoviavane_na_turisticheski/", "text": "Министерството на регионалното развитие и благоустройството ще подкрепи развитието на туризма с над 200 млн. лв. от оперативната програма \"Региони в растеж\" 2014-2020 г. Инвестициите обаче ще се извършват по нов модел, на основата на нисколихвено кредитиране, за да има възвращаемост и да се генерират средства за реинвестиции в период от 15-20 години. Това съобщи зам.-министър Деница Николова, цитирана от пресцентъра на ведомството.Тя припомни, че  по аналогичната програма през първия програмен период са вложени 250 млн. лв. и са разкрити 145 културни и туристически обекта. \"Едва ли вече има човек в България, който да не е чувал за едни от най-успешните ни проекти – остров \"Св. Анастасия\", \"Цари Мали град\", вила \"Армира\" , \"Трапезица\", \"Перперикон\" и др., даде пример Николова .Едновременно с това зам-министърът подчерта, че моделът за безвъзмездно финансиране не е бил сред най-ефективните. \"Можем чрез приходите на интегрирани проекти за туризъм да генерираме по-мащабни инвестиции, можем да привличаме и частни партньори в изпълнението и реализацията им\", добави тя.Финансовият ресурс в новия програмен период ще се разпределя от три фонда, а там, където няма достатъчно генерирани приходи, ще има подкрепа от държавата. \"Логиката е приходите, които генерират проектите да се мобилизират, инвестициите да се възвръщат за във фондовете и да се реинвестират в нови и по-мащабни проекти в подкрепа на сектор туризъм\", каза Николова.", "date": "07-june-2017", "title": "Еврофинансирането за обновяване на туристически забележителности вече ще е с кредит"}
{"url": "http://www.dnevnik.bg/sport/2017/06/07/2985008_obmisliame_razdiala_s_honda_zaiaviha_ot_maklarun/", "text": "Партньорството между \"Макларън\" и \"Хонда\" не дава необходимите резултати и в момента двете компании се намират на кръстопът. Това призна изпълнителният директор на отбора от Формула 1 Зак Браун.В навечерието на Гран при на Канада Браун обясни ясно, че раздяла между двете компании е опция, която се разглежда от борда на директорите: \"В \"Хонда\" работят изключително здраво, но изглеждат изгубени заради многото проблеми\", каза той.Наскоро стана ясно, че дългоочакваната подобрена версия на двигателя на \"Хонда\" няма да бъде готова за състезанието в Канада. Според Браун, засега няма срок кога това ще се случи.\"С нетърпение очаквахме това подобрение, но сега ме много разочаровани. Това е голям удар и за нашите пилоти\", добави шефът на \"Макларън\".Английският тим е втория най-стар и успешен във  след \"Ферари\", но в момента е единственият, който още няма точка през сезон 2017.\"Макларън\" и \"Хонда\" подновиха партньорството си през 2015 г. с надежда да върнат славните времена от миналото. Най-успешният период за японската марка във Формула 1 беше между 1988 и 1992 г., когато с шасита на \"Макларън\" спечели 4 поредни световни титли.\"Изпълнителният комитет ни даде ясни заповеди, че не бива да влизаме в още една такава година. Надяваме се да спечелим световна титла с \"Хонда\", но ако нямаш резултати трябва да се замислиш дали това е постижимо\", смята още Браун.Според него следващите 90 дни ще са решаващи за партньорството на двете компании. \"Макларън\" започва планиране за колата за 2018 г., която трябва да бъде конкурентна, за да задържи  в отбора. Настоящият договор между двете компании е за 10 години.Една от опциите е използване на двигател на \"Мерцедес\", с когото \"Макларън\" си партнираше между 1998 и 2014 г. и спечели три световни титли.Раздяла с \"Хонда\" обаче може да бъде и болезнена от финансова гледна точка. Смята се, че японският производител осигурява 100 млн. долара всяка година за бюджета на \"Макларън\". Спорно е дали отборът може да си позволи да изпусне такъв източник на средства.Според Браун, \"Макларън\" вече е изгубил дългогодишни спонсори и много пари от лошото представяне през последните три сезона.", "date": "07-june-2017", "title": "Обмисляме раздяла с \"Хонда\", заявиха от \"Макларън\""}
{"url": "http://www.dnevnik.bg/bulgaria/2017/06/07/2985029_nova_televiziia_suobshti_za_aresti_v_avtomobilnata/", "text": "Единайсет души са задържани при акция на ГДБОП в държавната агенция \"Автомобилна администрация\", съобщи Нова телевизия без да посочва източниците си.Иззети били компютри и документация, а сградата била запечатана.Според медиата действията на службата са свързани с разследване за купуване на шофьорски книжки и подкупи. Задържаните били от по-ниските нива в агенцията.През март бившият шеф на изпълнителната агенция Цветелин Цветанов беше даден на съд заедно с още седем души по, вземала подкупи.", "date": "07-june-2017", "title": "Нова телевизия съобщи за арести в автомобилната администрация"}
{"url": "http://www.dnevnik.bg/sport/2017/06/07/2985028_livurpul_ottegli_interesa_si_ot_kapitana_na_sauthemptun/", "text": "\"Ливърпул\" се извини на \"Саутхемптън\" за неразбирателството около защитника Върджил ван Дайк. Холандският футболист стана обект на спор между двата клуба, заради желанието на \"мърсисайдци\" да го купят.Във вторник \"светците\" пуснаха официално оплакване до  за нерагламентирани преговори между \"Ливърпул\" и Ван Дайк.\"Извиняваме се на собственика, борда на директорите и феновете на \"Саутхемптън\" за всички неразбирателства около Върджил ван Дайк. Уважаваме позицията на клуба и потвърждаваме, че прекратяваме нашия интерес към играча\", се казва в официалното обръщение на \"Ливърпул\".\"Мърсисайдци\" обвиняват спекулациите в медиите на Острова за ескалиране на напражението. Преди дни английската преса съобщи, че  е съгласен да премине на \"Анфийлд\".Защитникът, който е капитан на \"Саутхемптън\", подписа нов 6-годишен договор с отбора. \"Светците\" не искат да се разделят с холандеца, затова му сложиха цена от 50 млн. паунда.", "date": "07-june-2017", "title": "\"Ливърпул\" оттегли интереса си от капитана на \"Саутхемптън\""}
{"url": "http://www.dnevnik.bg/bulgaria/2017/06/07/2985018_liderut_na_hotelierskiia_sujuz_lobiral_za_finansova/", "text": "Председателят на Българската хотелиерска и ресторантьорска асоциация Благой Рагин, който тази сутрин инцидентът с ритника от шведски турист да отшуми възможно най-бързо, за да не навреди на бизнеса, е лобирал пред шведска компания да овъзмезди финансово пострадалата от ритника българска камериерка, съобщи\"На 19 юни пристига най-голямата шведска фирма да награди пет хотела за лоялност и заслуги за бизнеса, който са реализирали през 2016 г. Те искат да работят с нас. Помолих шведите да поканят пострадалата българка, да й се извинят, да се даде някаква сума, но не като подкуп, а като жест към нея, защото тя не е виновна. Просто е станала жертва на този вандализъм\", каза Рагин пред радиото.По повод гневните реакции в социалните мрежи на призива му случаят да се омаловажи, Рагин каза, че е изразил притесненията на колегите си, които работят на шведския пазар, за бизнеса им и напомни, че плащат данъци и осигуряват работни места.Камериерката пострада на 4 юни в Слънчев бряг, когато 53-годишен турист без повод я изпрати в безсъзнание с ритник. Според членове на персонала туристът, който дошъл на почивка с брат си, се държал агресивно и неадекватно още при пристигането си. Мъжът е бил задържан за кратко от полицията след инцидента, след което е бил пуснат и е продължил почивката си. След като клип от охранителните камери в хотела, на който се вижда случилото се, изтече в медиите, прокуратурата поиска нов арест и постоянна мярка \"задържане под стража\".", "date": "07-june-2017", "title": "Лидерът на хотелиерския съюз лобирал за финансова компенсация от Швеция за камериерката"}
{"url": "http://www.dnevnik.bg/bulgaria/2017/06/07/2985024_prokuraturata_razsledva_povredeni_predi_2_g_zashtiteni/", "text": "Окръжната прокуратура в Бургас съобщи, че е започнала разследване срещу лице, повредило скални образувания в защитена местност \"Колокита\" край Созопол.Според държавното обвинение производството е срещу виновно лице за това, че между април 2014 г. и ноември 2015 г., в местността \"Буджака\" чрез изкопно-насипни дейности и в нарушение на Закона за защитените територии противозаконно е повредило защитената територия \"Скални образувания и фиорди\".За това престъпление е предвидено наказание в размер от до 3 г. лишаване от свобода, пробация или глоба в размер от 2000 лв. до 10 000лв.Досъдебното производство е образувано на 5 юни по сигнал от Върховната касационна прокуратура. Първоначално е образувана предварителна проверка, а въз основа на резултатите от нея е образувано и досъдебното производство.Предстои да бъдат извършени оглед на мястото, разпити на свидетели, назначена е и комплексна строително - техническа и геоложка експертиза. Тези дейности ще определят степента на увреждане на скалните образования, се казва в съобщението.", "date": "07-june-2017", "title": "Прокуратурата разследва повредени преди 2 г. защитени скали край Созопол"}
