{"url": "http://www.dnevnik.bg/sport/2017/07/06/3002991_levski_izpita_trudnosti_no_preodolia_sutieska/", "text": "\"Левски\" се класира за втория предварителен кръг в Лига Европа. Сините имаха трудности, но след нулево равенство в Черна гора отстраниха \"Сутиеска\".Решаваща за крайния успех с оказа победата с 3:1 в София преди седмица. С нея сините сложиха край на серията от три поредни отпадания още след първите си мачове в евротурнирите.Следващият съперник на \"Левски\" е хърватският \"Хайдук\". Заради наказание обаче срещата на \"Георги Аспарухов\" ще се играе без публика.Треньорът Николай Митов имаше проблем заради невъзможността да използва Антонио Вутов. Полузащитникът е пострадал след счупване на стъкло на душкабина преди мача, но въпреки направени няколко шева е добре.Преди мача привърженици на \"Левски\" са имали проблеми с местни фенове около стадиона. Според Би Ти Ви полицията се е намесила, но има пострадали български запалянковци.\"Левски\" стоеше добре през първото полувреме и не позволи на съперника да създава големи опасности. Малко преди почивката сините имаха най-добрата си възможност за гол.Иван Горанов изпълни отлично пряк свободен удар, но вратарят Гилен изби. От малък ъгъл Жуниор Мапуку стреля, но защитник изчисти.През втората част \"Сутиеска\" взе инициативата и притисна съперника си. Черногорците имаха няколко чисти положения пред вратата на българския отбор, но два пъти Давид Яблонски и веднъж Божидар Митрев се намесиха решително.Деян Зарубица изпусна двете най-добри възможности. В 64-ата минута след разбъркване той се оказа в чисто положение и стреля, но от голлинията Яблонски спаси вратата на отбора си.Седем по-късно Зарубица получи сам срещу Митрев и стреля, но вратарят изби. \"Сутиеска\" стигна до нов шанс за гол в 79-ата, когато Стефан Лочнар стреля мощно от точката за изпълнение на дузпа, но при удара му топката срещна тялото на Яблонски.Бранителят на \"Левски\" беше в основата и на най-интересното положение на отбора си в атака след почивката. След ъглов удар той стреля с глава, но топката мина покрай гредата.", "date": "2017.07.06", "title": "\"Левски\" изпита трудности, но преодоля \"Сутиеска\""}
{"url": "http://www.dnevnik.bg/bulgaria/2017/07/06/3002896_tursi_se_nova_metodika_za_parite_za_golemite_bolnici/", "text": "Има неяснота около лимитите, включително сред болничните директори, която трябва да се отстрани. Откакто за  нещата се изясняват, но ще се търси нова ясна и прозрачна методика за разпределение на парите за болнично лечение, която ще предвижда и повече свобода за някои ключови болници.Това заяви министърът на здравеопазването Николай Петров пред депутатите в здравната комисия в парламента днес в отговор на въпрос за финансовата ситуация в болниците и опасенията им за изчерпване на месечните лимити.По думите на Петров неговата задача ще е да намери начин да предотврати злоупотребите, ако лимитите отпаднат. Трябва и много ясно да се определи методът на разпределение на средствата, защото сега например се получават необясними разлики във финансирането на болници със сходен брой служители и болнични легла, посочи той.За някои болници са необходими повече средства и свобода, за които Петров ще се бори. \"Ще вложа всичките си усилия и чар, за да убедя премиера и фанансовия министър, че някои големи болници трябва да имат повече въздух\", коментира министър Петров и подчерта, че \"това трябва да се измисли законово как да стане\". Става въпрос за структуроопределящи болници по области, както и на болниците в курортите, уточни той. По думите му болниците в зимните и летните курорти не може да имат лимитирани дейности в активните сезони, защото тогава броят на пациентите се увеличава многократно.В началото на август заместник-министрите на здравеопазването Мирослав Ненков и Лидия Нейчева ще станат членове на надзорния съвет на здравната каса и ще могат отвътре да се борят за идеите на министерството и налагането на по-прозрачен метод за финансиране на болниците, посочи още Петров.В отговор на друг въпрос, министърът на здравеопазването обяви, че още следващата седмица новата  ще е готова за пускане в употреба. По думите му това е \"нещо много добро\", разработено по времето на Москов, и в последните месеци са направени многократни тестове за изправността на системата, така че съвсем .Единственото, което министерството ще промени от  на едро за 145 болници едновременно, е че ще увеличи броя на възможните одобрени доставчици от двама на петима, за да имат стимул повече от тях да кандидатстват, посочи Петров. По думите му със стартирането на електронния търг се очаква да бъдат спестени между 10 и 20% от средствата, които болниците изразходват за лекарства.За  министърът коментира, че вероятно се провокира от недостатъчното и несправедливо финансиране на медицинския персонал, който си изкарва яда върху пациентите, и министерството получава много такива сигнали. Според него това изисква промяна в мениджмънта, защото \"както казват, рибата се вмирисва от главата\", а малкото неемигрирали лекари се \"разчекват от работа\". Идея, която Петров е получил, е медицинските екипи да се консултират от психолози или пък да преминат курсове за комуникация с пациентите.Колкото до  - необходимите законови промени вече са факт с криминализирането на атаката над лекар, но .", "date": "2017.07.06", "title": "Търси се нова методика за парите за големите болници, обяви министърът на здравеопазването"}
{"url": "http://www.dnevnik.bg/sviat/2017/07/06/3002848_evropeiskiiat_sujuz_riskuva_perfektna_buria_ako/", "text": "Европа прави опасен обрат в позицията си за Средиземно море, като разчита на Либия да съдейства и да ограничи броя мигранти, които се опитват да достигнат континента с нестабилни плавателни съдове. Това се казва в разпространен днес доклад на \"Амнести интернешънъл\". Организацията определи като \"безразсъдна\" стратегията на ЕС за обучаване на либийската брегова охрана да спасява мигранти.Обръщайки се към, която е отправна точка за опасното пътуване, Европейският съюз създава \"Перфектна буря\". Така е озаглавен и докладът на \"Амнести\", според която отчаяните мигранти са изложени на двоен удар. Те са изправени пред риска да загинат в морето или да изпитат тежки нарушения на човешките си права при връщането в Либия.От началото на годината над 2000 мигранти към Европа са , а над 73 380 души са достигнали Италия, се казва в доклада, в който се цитират данни на италианското вътрешно министерство. Очаква се до края на тази година броят на пристигналите да достигне или надхвърли дошлите през 2016 г. 181 400 души, които бяха повече, отколкото в предишните две години, се казва в доклада.ЕС трескаво търси начини да се справи с кризата, обръщайки се към Либия, където има две съперничещи си правителства и от която очаква помощ за спиране на заминаващите. ЕС набляга на екипирането и обучаването на  и военноморски сили за морски спасителни операции, за да играят водещата роля в борбата с мрежите за трафик и контрабанда.\"Амнести\" заяви, че е \"изключително проблемно\" да бъде безусловно финансирана и обучавана Либия, където човешките права не се спазват, а за бреговата охрана има сигнали за насилие и дори контрабанда. Организацията цитира инцидент от август, станал край бреговете на Либия, в който нападатели са стреляли по спасителен кораб на. Експертна комисия на ООН за Либия впоследствие потвърди, че в случая са били замесени двама служители от бреговата охрана.През май либийската брегова охрана се намеси в издирвателно-спасителна операция на друга неправителствена организация. Служителите на бреговата охрана заплашили мигранти с оръжия, поели командването на дървения им плавателен съд и го откарали обратно в Либия, съобщи \"Амнести\".\"Настоящото положение с либийската брегова охрана е абсолютно възмутително. Безотговорно е ЕС да разреши някои спасителни операции, за които знаем, че са неадекватни, и да рискува човешки животи\", каза в интервю в Брюксел Айвърна Макгауан, ръководител на отдела за европейските институции на \"Амнести интернешънъл\".Най-лошото може да остане незабелязано, каза Макгауан. \"Хората, които са карани обратно в Либия, биват връщани в незаконни центрове за задържане, където са подлагани на изтезания, изнасилвания и друг немислим тормоз\", каза тя.В доклада се казва, че неправителствените организации трябва да продължат да участват в спасяването на мигранти, макар \"Амнести\" да заявява, че това е задача на правителствата. Организацията не споменава отправената неотдавна заплаха от претоварената Италия да забрани на някои НПО да карат мигранти в пристанищата в южната част на страната.Според \"Амнести\" е спешно необходима \"многонационална хуманитарна операция\" под контрола на Италия, а на използването на либийски ресурси трябва да се наложат някои ограничения, включително никакви спасителни операции извън териториалните води и прехвърляне на всички спасени мигранти на кораби на ЕС или други подходящи съдове.\"Амнести\" не е единствената организация, което е разтревожена от идеята да се разчита на Либия за облекчаване на европейската мигрантска криза. Директорът на издирвателно-спасителните операции на \"Спасете децата\" Роб Макгиливрей заяви, че спасени мигранти разказват за преживени ужаси в Либия, включително сексуални посегателства, продаване на труда им на други хора и бичувания и електрошокове в центровете за задържане. \"Да тласкаш отчаяни хора обратно в Либия, която мнозина описват като ад, просто не е решение\", каза той.Европейският комисар за миграцията Димитрис Аврамопулос неотдавна призна на пресконференция в Париж, че ЕС се опира на страна, която е \"в много несигурна ситуация\".Вчера Европейската комисия прикани страните членки да положат повече усилия и да проявят добра воля, за да се помогне на Италия и Гърция да се справят с нарасналия брой мигранти, които прекосяват Средиземно море.Заместник-председателят на Европейската комисия Франс Тимерманс каза под аплодисментите на депутатите в Европейския парламент, че \"ако всяка страна членка изпълни ангажиментите си да прояви солидарност, това вече ще е огромна разлика за Европа\".ЕС пое ангажименти да облекчи мигрантския натиск над Италия и Гърция, като другите страни членки поемат някои от бежанците, които са направили опасното пътуване през Средиземно море, но няколко страни в Източна и Централна Европа са проявили малко или никакво желание да го сторят. /БТА", "date": "2017.07.06", "title": "Европейският съюз рискува \"перфектна буря\", ако разчита на Либия в борбата с мигрантската криза"}
{"url": "http://www.dnevnik.bg/zelen/2017/07/06/3002909_obshtinata_planira_veloaleia_v_sredata_na_bul_patriah/", "text": "Велосипедна алея да минава през средата на булевард \"Патриарх Евтимий\". Това е един от проектите в програмата на Столична община за велосипедна инфраструктура в столицата, предвидени за изграждане още тази година (2017 г.).Проектът беше представен от бившия директор на \"Софпроект\" Петър Терзиев по време на дискусия с холандски експерти, представители на общината, зам.-кмета по транспорт Евгени Крусев, главния архитект на столицата Здравко Здравков и граждани. Терзиев съобщи, че до края на годината в София ще бъдат изградени общо три нови велосипедни алеи – една по бул. \"Княз Ал. Дондуков – Корсаков\", друга – по бул. \"Патриарх Евтимий\" и още една по бул. \"Ген. Скобелев\". Предвидено за проектиране е велоалея по бул. \"Васил Левски\". Според представители на общината проектът за \"централна велоалея\" има много предимства и трябва да се реализира макар да са предвидили и алтернативен вариант.Идеята им обаче беше приета със сериозни резерви и критики от холандските експерти по планиране и изграждане на велоалеи в градска среда – урбанистът към GoDutchCycling Роб Ван дер Биджл и консултантът по проектиране в \"Bike-minded\" Мауритс Лопес Кардозо.Проектът предизвика и скептични реакции от страна на граждани от сдружение \"Велоеволюция\" и \"Критична маса\".Т.нар.\"централна велоалея\" между двете ленти за автомобили по \"Патрирах Евтимий\" има и разработен алтернативен вариант – за двупосочна странична велоалея в единия край на улицата, но според експертите от Столична община предимствата на първия вариант са много повече.През 70-те години отново на Патриарха е съществувала пешеходна алея с 300 стари кестени, които са били отсечени по решение на тогавашния кмет. Идеята сега е тази алея да бъде възстановена, но не за пешеходци, а за велосипедисти. Тя ще бъде широка 2,50 м, а за дърветата е отредено по 1,50 м. от двете страни на алеята.Планът е да бъдат засадени 420 дървета и храсти, които да служат като естествена защитна стена от трафика от двете страни. Заложено е изграждане на 27 800 кв.м. зелени площи.\"С това искаме да възстановим историческото наследство на София, \" подчерта Терзиев. Той обясни, че е предвидено това да е непрекъснато велосипедно трасе през кръстовищата на булеварда и там велосипедистите да са включени в движението, а не да пресичат като пешеходци.Планът е тази централна алея да продължи по бул. \"Васил Левски\" и да минава през бул. Витоша – като това замени велоалеята на тротоара, което в момента създава конфликти с пешеходците.Именно пресичането по кръстовищата обаче предизвика критики от представители на \"Велоеволюция\" и \"Критична маса\", които поставиха въпроса как ще завиват на кръстовището велосипедистите за наляво, направо и надясно, които са на една и съща велоалея. Според тях подобна ситуация на пресичане е опасна и създава условия за катастрофи.Холандският урбанист към GoDutchCycling Роб Ван дер Биджл заяви, че според него по-добър вариантът е страничната велоалея на улицата. \"Така не решавате проблема, усложнявате го,\" коментира той и изрази съмнения, че проектът се базира на предварителен анализ на инфраструктурата на града, който според него е ключов, за да се планират велоалеите в цялостна мрежа и връзки между отделните алеи.Той напомни, че най-важното предимство на велосипеда е, че позволява на хората лесен достъп до различни точки в града. \"Велосипедистите не са шофьори на коли, които искат да стигнат с висока скорост от точка А до точка Б. Това са по-скоро пешеходци, които с колелата си имат лесен достъп до различни дестинации в града и могат да спират и тръгват лесно,\" напомни Биджл и попита как на тази централна непрекъсната алея колоездачите ще могат да стигат до даден магазин на отсрещния тротоар.Консултантът по проектиране в \"Bike-minded\" Мауритс Лопес Кардозо пък посочи, че велоалеите в Холандия са минимум 3 м., за да се осигури безопасно разстояние между разминаващи колоездачи. Според него, бул. \"Патриах Евтимий\" е достатъчно широк за подобна велоалея, а паркирането на колите не е нужно да става по улиците.В отговор Терзиев обясни, че с \"централната алея\" общината търси и друг ефект за живущите на булеварда, за които ще е добре да има зелена зона и дървета на улицата им.", "date": "2017.07.06", "title": "Общината планира велоалея в средата на бул. \"Патриах Евтимий\""}
{"url": "http://www.dnevnik.bg/sport/2017/07/06/3002893_djokovich_premina_s_lekota_prez_vtoriia_krug_na/", "text": "Носителят на 12 титли от Големия шлем Новак Джокович се класира с лекота за третия кръг на \"Уимбълдън\". Шампионът от 2011, 2014 и 2015 г. имаше нужда от 94 минути, за да преодолее съпротивата на чеха Адам Павлашек след успех с 6:2, 6:2, 6:1.Сърбинът стигна третия кръг в Лондон за девета поредна година и за 12-и път при 13-ото си участие. В спор за място на осминафиналите той ще се изправи срещу Ернест Гулбис, който победи поставения под №29 Хуан Мартин дел Потро с 6:4, 6:4, 7:6 (3).Джокович спечели 90 от разиграните 144 точки срещу Павлашек, който за пръв път в кариерата си влезе в основната схема на \"Уимбълдън\". Световният №4 реализира седем от 18-те си шанса да пробие подаването на съперника и отрази единствената възможност за пробив, която се откри пред 22-годишния чех.Трикратният шампион направи 26 завършващи удара - с осем повече от Павлашек, и допусна 18 непредизвикани грешки срещу 22 за 136-ия в световната ранглиста. Сърбинът спечели 47 от 60-те разиграни точки в своите сервис геймове и 51% от точките, в които посрещаше.Напред от поставените продължават още №13 Григор Димитров, , №15 Гаел Монфис, който победи представителя на домакините Кайл Едмънд със 7:6 (1), 6:4, 6:4, и №27 Миша Зверев, който спечели петсетова битка със състезаващия се за Казахстан Михаил Кукушкин - 6:1, 6:2, 2:6, 3:6, 6:4.По-рано днес се стигна до осмото отказване при мъжете от началото на турнира. Печеливш от него се оказа испанският ветеран Давид Ферер, който поведе с 3:0 срещу Стив Дарси, когато белгиецът прекрати участието си в мача.", "date": "2017.07.06", "title": "Джокович премина с лекота през втория кръг на \"Уимбълдън\""}
{"url": "http://www.dnevnik.bg/evropa/zemedelie/2017/07/06/3002907_fermerite_shte_budat_kompensirani_s_21_mln_lv_za/", "text": "Държавен фонд \"Земеделие\" ще компенсира фермерите, чиито насаждения са пострадали от природни бедствия през 2016 г., с 2.1 млн. лв., съобщиха от фонда след днешното заседание на управителния му съвет.", "date": "2017.07.06", "title": "Фермерите ще бъдат компенсирани с 2.1 млн. лв. за щети от природни бедствия през 2016 г."}
{"url": "http://www.dnevnik.bg/politika/2017/07/06/3002903_rumen_radev_vidia_opit_za_politizaciia_na_armiiata_i/", "text": "Президентът Румен Радев видя опит за политизация на армията и риск от отслабване на президентската институция. В отговор на въпрос на журналисти за поправки в закона за отбраната и въоръжените сили във Варшава той заяви: \"Преди повече от четвърт век ние деполитизирахме Българската армия. Виждам опити за връщане към обратния процес. Ако Комисията по отбрана и парламентът като цяло желаят да имат по-голямо влияние и авторитет върху Българската армия, нека го правят с приемане на адекватни закони, които да работят за Въоръжените сили и за военнослужещите, а не със силово привикване и препитване на кандидатите, номинирани за генерали\".Попитан за констатациите в доклад на Сметната палата, според които Инициативният комитет, издигнал кандидатурата му за държавен глава, е набрал повече средства след края на предизборната кампания и има неразплатени задължения към доставчици, Румен Радев заяви, цитиран от пресслужбата си: \"Има празнота в законодателството, която не регламентира точно тези процеси около изборите и след тях.\" По думите на държавния глава е необходимо да бъдат поставени в равни условия партиите и инициативните комитети по отношение на сроковете и воденето на предизборна кампания, съобщиха от \"Дондуков\" 2.В отговор на въпрос за очакванията му към работата на новата парламентарна комисия за проучване на избора на нов боен самолет, президентът изрази надежда процесът за модернизация на Въоръжените сили да не бъде възпрепятстван. \"Все още не съм наясно как ще работи тази комисия и какви механизми и методика ще използва. Нека заработят и да видим какъв ще бъде техният подход. Надявам се тази комисия да не бъде спирачка за проектите за модернизиране на Българската армия\", призова Румен Радев.Президентът представи целите на проведения днес във Варшава форум инициатива \"Три морета\", а именно държавите, разположени между трите морета – Адриатическо, Балтийско и Черно, по-бързо да настигат Западна Европа от гледна точка на икономическото развитие, стандарта на живот и инфраструктура.Във Варшава Румен Радев се обяви за диверсификация в сферата на енергетиката и либерализиране на пазарите на държавите членки на Европейския съюз. \"Диверсификация – това означава по-добри цени и възможност наистина да избираме – дали искаме доставки на енергия от изток, север или юг и в зависимост от условията, стабилността на доставките и цената им\", каза още президентът.", "date": "2017.07.06", "title": "Румен Радев видя опит за политизация на армията и отслабване на президентската институция"}
{"url": "http://www.dnevnik.bg/sport/2017/07/06/3002888_dudi_sela_e_sledvashtiiat_supernik_na_grigor_dimitrov/", "text": "Григор Димитров ще се изправи срещу Дуди Села в третия кръг на \"Уимбълдън\". , а израелецът изненада поставения под №23 Джон Иснър в много оспорвана петсетова битка.В двубой, преминал през три тайбрека и общо 60 гейма, Села се наложи с 6:7 (5), 7:6 (5), 5:7, 7:6 (5), 6:3 след почти четири часа игра. Израелецът, който заема 90-ото място в световната ранглиста, достигна до третия кръг в Лондон едва за втори път след осминафинала през 2009 г.Иснър направи цели 45 аса срещу едва пет за Села. Американският гигант имаше и близо три пъти повече точки за пробив - 14, но реализира само две от тях. Израелецът стигна до пет, но също направи два пробива.Села показа много стабилна игра от основната линия, като допусна само 17 непредизвикани грешки срещу цели 50 на Иснър, Освен това израелецът се справи отлично с минаващите удари и излезе победител при 35 от 78-те излизания на мрежата на американеца.Димитров и Села са се срещали четири пъти на ниво \"АТП\", като българският тенисист е спечелил и четири им двубоя - с 6:4, 6:2 в Делрей Бийч през 2016 г., с 6:1, 6:2, 6:2 на US Open през 2015 г., с 4:6, 6:2, 7:6 (4) на тревните кортове в \"Куинс\" и със 7:5, 6:1 в Ница.32-годишният тенисист от Кирят Шимона има една победа срещу 26-годишния българин, но тя е в турнир от сериите \"Чаланджър\" в Израел през 2010 г. - 6:4, 7:6 (4).Следващият им двубой ще е в събота. Димитров ще опита да стигне до втората седмица на турниа за втори път в кариерата си след полуфинала през 2014 г.В последните си две участия той беше спрян точно в третия кръг - от Ришар Гаске през 2015 г. и от Стив Джонсън през 2016 г.", "date": "2017.07.06", "title": "Дуди Села е следващият съперник на Григор Димитров"}
{"url": "http://www.dnevnik.bg/sviat/2017/07/06/3002891_germaniia_osudi_na_pochti_3_g_zatvor_bulgarina_ritnal/", "text": "Германски съд призна за виновен и осъди на две години и единадесет месеца затвор българския гражданин Светослав Стойков, ритнал 26-годишна жена на метростанция в Берлин, предаде в. \"Франкфуртер алгемайне цайтунг\".Преди това психиатрична експертиза заключи, че Стойков има психични проблеми и не е изключено той да не може да отговаря за действията си. Според експертите състоянието на Стойков, вследствие на черепно-мозъчна травма след катастрофа и на злоупотреба с алкохол и наркотични вещества, биха могли да доведат до поставяне на диагноза.През юни Стойков призна, че  с ритник жена в берлинското метро през октомври. Той обаче добави, че няма ясен спомен за извършеното и разбрал за него едва когато кадрите от  на берлинската станция \"Херманщрасе\" били разпространени от германските медии, предаде ДПА, като цитира един от адвокатите му.Двадесет и осем годишният мъж тогава каза, че към момента, в който е извършено престъплението, е бил под въздействието на алкохол и наркотични вещества. Стойков също така поиска да поднесе извиненията си на пострадалата жена, която имаше фрактура на главата и счупена ръка, след като падна от стълбите на перона.Независимо от психиатричната експертиза прокуратурата настояваше за наказание от 3 г. и 9 м., а защитата искаше присъдата да е условна предвид състоянието му.Миналата есен \"бруталната атака доби отзвук из цялата страна и доведе до искания за по-засилен видеоконтрол на публични места,\" отбелязва сп. \"Шпигел\".", "date": "2017.07.06", "title": "Германия осъди на почти 3 г. затвор българина, ритнал жена в берлинското метро"}
{"url": "http://www.dnevnik.bg/biznes/2017/07/06/3002897_tristrankata_obsudi_povtorno_razmera_na_minimalnata/", "text": "Националният съвет за тристранно сътрудничество обсъди днес повторно увеличението на минималната работна заплата за страната от 420 на 460 лв.Причината точката да бъде включена в дневния ред е отмяната на постановлението за размера й от Върховния административен съд поради неспазена процедурата за консултиране с работодателските организации. След повторното обсъждане Министерският съвет ще трябва да приема ново постановление и да я определи със задна дата отново на 460 лв. Увеличението на минималната заплата от началото на годината с 9.5 процента дава положителен резултат, отчете социалният министър Бисер Петков, цитиран от БНТ.Председателят на Асоциацията на индустриалния капитал Васил Велев заяви, че в България се провежда грешна политика по доходите, която отглежда готованци и гони квалифицираните хора извън страната. Той посочи, че България е с петата най-висока минимална работна заплата спрямо брутния вътрешен продукт в ЕС. Производителността на труда в страната е 15.26 на сто от тази в ЕС-28, а възнагражденията са 21.07 на сто от тези за ЕС - 28, което показва, че заплатите изпреварват производителността на труда сравнено с останалите страни в ЕС, каза Велев, цитиран от БТА.България има и по-висок размер на съотношението компенсация на наетите като процент от БВП от повечето източноевропейски страни, а от всички държави членки на ЕС има най-високия ръст на това съотношение за периода 2005 -2016 година, подчерта Велев. Той цитира данни, според които доходите на работещите в страните от ЕС без регламентирана минимална работна заплата са 1,6 пъти по-високи от тези на трудещите се, където има регламентирана минимална работна заплата, а безработицата е 1,4 пъти по-ниска . Направените изчисления показват, че средната работна заплата за страните, които нямат регламентирана минимална работна заплата, е значително по-висока от тази в страните, които имат регламентирана задължителна минимална работна заплата, допълни той.Заместник - председателят на БСК Димитър Бранков допълни, че не само частните фирми, но и общинските предприятия имат затруднения с размерите на минималната заплата. В общинските болници заплатите на медицински сестри и санитарки са почти изравнени, допълни той.Любен Томев от КНСБ посочи, че България продължава да бъде с най-ниската минимална работна заплата в ЕС. Данните на синдиката сочат, че брутната добавена стойност на един зает у нас е 45 процента от средната за Евросъюза, а компенсацията за наемен труд е 40 на сто.", "date": "2017.07.06", "title": "Тристранката обсъди повторно размера на минималната заплата"}
{"url": "http://www.dnevnik.bg/bulgaria/2017/07/06/3002934_ekoeksperti_ne_otkriha_vredni_veshtestva_krai/", "text": "Проверка на качеството на атмосферния въздух на територията на община Ихтиман, където от известно време гори сметището, не е показала наличието на вредни вещества. Това съобщават от Министерството на околната среда и водите.Проверката е направена на 5 юли, когато имаше две тежки катастрофи на автомагистрала \"Тракия\", в близост до Ихтиман. В същия ден се изразиха съмнения, че задимяване от горящото сметище са евентуалната причина за катастрофите.Наблюдението на въздуха е направено с газанализатор за аварийни ситуации (Gasmet DX 4040). Обследвани са Ихтиман, село Мирово и автомагистрала \"Тракия\". В момента на отчитането посоката на вятъра е ориентирана на запад, а не към населените места в района, допълват от ведомството.Предстои да се предоставят резултати от 24-часовото изследване на въздуха и от мобилната автоматична станция в района на общината. Резултатите ще бъдат анализирани, за да се провери дали има превишение на показателите според екологичното законодателство.", "date": "2017.07.06", "title": "Екоексперти не откриха вредни вещества край горящото сметище на Ихтиман"}
{"url": "http://www.dnevnik.bg/sport/2017/07/06/3002920_kitel_specheli_kategorichno_i_vtoriia_chist_sprint_v/", "text": "Състезателят на \"Етикс - Куикстеп\" Марсел Кител спечели шестия етап на \"Тур дьо Франс\". Германският спринтьор записа  и общо 11-a победа при петото си участие в Тура.Кител отново демонстрира изключителната си мощ и не остави никакъв шанс на своите конкуренти. Той започна своя спринт от седма позиция, излезе от чистата страна на пътя и само за сто метра успя да развие толкова силна езда, че финишира с един велосипед разстояние пред втория Арно Демар.Французинът запази зелената фланелка благодарение на втората си позиция, а трети днес се нареди другият германски топ спринтьор - Андре Грайпел. Норвежецът Александър Кристоф финишира четвърти, следван от друг представител на домакините - Насер Буани.Днешният етап беше вторият най-дълъг в сто и четвъртото издание на Обиколката на Франция - 216 километра от Весул до Троа. 29-годишният Кител преодоля дистанцията за 5.05:34 часа.Германецът събра 143 точки и се доближи само на 27 точки от лидера Демар в битката за зелената фланелка. Майкъл Матюс е трети с 96 точки, следван от Грайпел с 93 и Кристоф със 74.В челото на генералното класиране очаквано не настъпиха промени след днешната изцяло равнинна отсечка.Трикратният шампион Крис Фрум има аванс от 12 секунди пред съотборника си в \"Скай\" Герант Томас, а Фабио Ару е трети с пасив от 14 секунди.Дан Мартин заема четвъртата позиция на 25 секунди зад лидера, а след ирландеца се нареждат Ричи Порт (+39 сек.), Саймън Йейтс (+43 сек.), Ромен Барде (+48 сек.), Алберто Контадор (+52 сек.) и Найро Кинтана (+54 сек.). Рафал Майка затваря топ 10 с пасив от 1:01 мин.В петък предстои още един равнинен етап, в който се очаква битката за победата да бъде между спринтьорските отбори. Отсечката е от Троа до Нюи Сен Жорж, като е с дължина 213.5 км, има един междинен спринт и една лека и кратка височина от четвърта категория, разположена 67 км преди финала.", "date": "2017.07.06", "title": "Кител спечели категорично и втория чист спринт в \"Тур дьо Франс\""}
{"url": "http://www.dnevnik.bg/bulgaria/2017/07/06/3002910_prezidentut_opredeli_pravilata_za_nominirane_na/", "text": "Президентската институция утвърди правилата за номиниране на кандидати за членове на Комисията за защита от дискриминация (КЗД) от квотата на държавния глава, съобщиха от пресслужбата й.На 13 юли изтичат мандатите на членовете на Комисията за защита от дискриминация, назначени от квотата на президента, и в съответствие със законовите изисквания и стремежа за прозрачност на процеса по номинация,  са качени правилата за номиниране нови кандидати, посочват от там.Предложения за кандидати за членове на КЗД могат да бъдат направени от държавни органи и органи на местното самоуправление, юридически лица с нестопанска цел и физически лица.Направените предложения за кандидати за членове на Комисията трябва да бъдат внесени в писмена форма в Администрацията на Президента, не по-късно от 13.07.2017 г.", "date": "2017.07.06", "title": "Президентът определи правилата за номиниране на членове на Комисията за дискриминация"}
{"url": "http://www.dnevnik.bg/analizi/2017/07/06/2999152_shte_zakusia_s_moito_chuvstvo_za_vina/", "text": "През последните 20-ина години се забелязва бавно подобрение на образованието сред ромите в страната, но статистиката все още отбелязва огромна пропаст между ромите и българското мнозинство. Според данни от проф. Илона Томова от БАН, разпространени през 2013 г., едва 0,5% от ромите в България имат университетско образование, докато делът на висшистите сред цялото българско население е 19,6%. Това означава, че процентът на хората с висше образование сред ромите е близо 40 пъти по-малък от средния за страната. Противно на обществените възприятия обаче, причината за тази огромна просветна пропаст не се корени в това, че ромите не желаят да се образоват. Основните предпоставки са свързани със социалната изолация на етноса, дискриминацията спрямо него и нерешените проблеми в образователната система. Ето кои са основните проблеми, възпрепятстващи просветата сред ромското население в България.Според данни на Министерството на образованието бедността в семейството и ранното отпадане от образователната система при ромите са взаимно свързани.Социалната изолация на ромите е сред водещите предпоставки, поради които ромските младежи и девойки напускат системата на образованието преждевременно. На тях често им се налага да работят, за да подпомогнат семейния бюджет, което без съмнение възпрепятства образованието им. Нерядко родителите им нямат и средства да купят прилични обувки, зимни дрехи и училищни пособия, с които да изпратят детето си на училище. С положителен знак са някои мерки, които правителствата през последните години взеха. Това например са безплатните учебници до 8 клас и лишаването от социални помощи на родителите, които не изпращат децата си на училище. Но взетите мерки, които целят присъствието на децата в училище, са по-скоро санкциониращи, отколкото стимулиращи. А световните практики показват, че в такива случаи стимулите са много по-ефективни, отколкото санкциите. Децата, които успяват да постигнат по-висока степен на образование, обикновено имат родители, които работят в чужбина и успяват да ги издържат, или самите те са деца на добре образовани родители. Докато в България предразсъдъците и дискриминацията допускат много малко роми до възможността да достигнат по-високи доходи. За ромите често е много по-лесно да се интегрират в чуждестранни общества, където предразсъдъците спрямо тях не са здраво вкоренени, отколкото в българското. Достъпът на ромските деца до начално и основно образование в България е сравнително висок. До голяма степен това се дължи на факта, че основното образование е задължително. Но не така стоят нещата със средното образование, което на практика се получава само по желание и по възможност. Учебниците за средното образование се плащат от родителите на ученика, като много ромски семейства просто не могат да си ги позволят. Ако преди 30-40 години е било достатъчно човек да има основно образование, за да стане общ работник, сега това не стига. Задължителното основно образование - до 7 клас, не съответства с предпочитанията на пазара на труда. Липсата на политика за насърчаване на ромите да завършват средно образование води до затваряне на порочния кръг, в който се намира значителна част от тях - липсата на добро образование, безработицата и бедността. Броят на студентите от ромски произход в страната е няколко хиляди. 1/5 от тях са студенти във Великотърновския университет \"Св. св. Кирил и Методий\", като едва около 4% са студентите в най-престижното висше училище в България - Софийският университет. Повече от половината ромски студенти в България следват задочно, тъй като им се налага да се издържат сами и да работят. Стипендиите не са достатъчо високи, за да бъдат стимул за младежите и девойките от бедни семейства да следват във висше училище. Роми, които са имали възможност да встъпят в академичните среди, казват, че именно контактите им с преподвателите и състудентите са успели да променят значително техния светоглед. Повечето ромски деца остават отделени от българското мнозинство в т. нар. ромски училища, които затварят младежите и девойките в омагьосания кръг на гетото. Според експерти смесването на българските с ромските деца, при което ромските не надхвърлят 30-35%, е най-добрата практика за интегриране на ромските деца към образованието. В смесените училища обаче възникват други проблеми. Нерядко родителите на българчетата възразяват срещу приема на ромски деца, поради което директорите често се принуждават да ги изолират в отделни \"ромски паралелки\".Голяма част от учениците в специалните училища, разговорно популярни още като \"помощни\", са роми, макар и интелектуалното развитие на повечето от тях да е съвсем нормално. Но немалко ромски родители записват умишлено децата си в тях поради подсигурената храна и дрехите, които получават там. А пък комисиите, които извършват подбора на децата, от своя страна невинаги отчитат някои културни разлики, които може да бъдат сбъркани с интелектуално затруднение - например слабото владеене на български език. Попаднали веднъж в специалните училища, здравите ромски деца губят възможност да получат качествено образование. В малките населени места, особено в селата и малките градчета, достъпът до средно училище е много по-сложен. Понякога най-близката гимназия е на 20-30 километра от дома. Това означава, че към трудностите се прибавят допълни разходи.Предразсъдъците в обществото и нетолерантното отношение към ромите задълбочават проблемите. Липсвата на позитивни новини в медиите, свързани с ромите, понижава самочувствието на децата и тийнейжърите.Много от учителите, които работят в смесени или ромски училища, не са достатъчно добре мотивирани и квалифицирани, за да работят с ромски деца. А за ромските ученици доброто отношение на учителите и специалното внимание е изключително важно. Спечелване на доверието на учениците е една от предпоставките за намаляване на броя на отпадащите от училище ромски деца.Роми разказват, че като деца винаги са били поставяни на последните чинове. Писали са им високи оценки без да учат, а учителите са оставали безучастни към конфликтите между учениците. Нерядко те казват, че са били подлагани на унижения от страна на съученици и учители. Почти никакви усилия не се полагат, за да се обясни на ромските родители защо образованието на децата им трябва да бъде основен техен приоритет. Някои ромски родители не разбират и не осъзнават значимостта на образованието, нито колко важно е децата им да учат в смесено, а не в \"ромско\" училище. Те често не могат да осигурят транспорт до смесените училища на децата си, затова предпочитат по-близкото до ромската махала такова. Нерядко се опасяват, че децата им може да попаднат във враждебна среда и да бъдат подлагани на тормоз и подигравки, в случай че попаднат в масово или в смесено училище.", "date": "2017.07.06", "title": "Ще закуся с мойто чувство за вина..."}
{"url": "http://www.dnevnik.bg/bulgaria/2017/07/06/3002013_pravitelstveniiat_eurbus_e_letial_s_32_migranti_do/", "text": "Правителственият самолет \"Еърбъс\" (Airbus) A319 е превозил до Коломбо Шри Ланка 32 мигранти, без право на пребиване в страна от ЕС. От Европейска агенция за гранична и брегова охрана Фронтекс съобщиха за \"Дневник\", че за операцията, която е координирана от България, са платили 74. 407 евро. Полетът на правителствения \"Авиоотряд 28\" е бил на 27-28 юни 2017 г. От министерството на транспорта, което е принципал на авиоотряда, отговориха, че полетът е по заявка на Министерството на вътрешните работи.Според устройствения му правилник \"Авиоотряд 28\" е авиационен оператор за изпълнение на полети със специално предназначение и полети за нуждите на министерства и ведомства. Под \"специално предназначение\" се разбират полети за нуждите на президента, министър председателят, председателят на парламента, вицепрезидента и пътници включени в делегациите им.На 28 и 29 юни 2017 г. президентът Румен Радев бeше на официално посещение в Румъния, като делегацията е летяла със транспортния самолет \"Спартан\" на ВВС.От Фронтекс уточняват, че са отговорни за координациите за операциите за връщане на мигранти, но само след като те са кандидатствали за право на убежище или пребиване в някоя от държавите членки на ЕС, не са го получили и са имали право и да обжалват решенията за екстрадиция. Решенията за транспортиране на мигрантите се вземат от държавите членки. Възможни са съвместни операции на няколко страни за връщане в страна по произход, какъвто е и сегашният случай.От справка на Държавната агенция за бежанците се разбира, че агенцията е отказала статут на 36 души от Шри Ланка, от началото на годината до края на май, при ускорено производство за разглеждане на молбите им и още 2 при нормално.", "date": "2017.07.06", "title": "Правителственият \"Еърбъс\" е летял с 32 мигранти до Шри Ланка"}
{"url": "http://www.dnevnik.bg/biznes/2017/07/06/3002925_niakolko_institucii_se_angajiraha_s_problemite_na/", "text": "Представители на няколко институции декларираха, че са взели всички мерки да защитят правата на бивши и настоящи служители на \"Селект Трейд\" ЕООД, собственик на търговската верига \"Пикадили\". Това съобщиха от социалното министерство след среща там по проблема.Собственикът на търговската верига е в процедура по несъстоятелност и всичките му магазини отдавна вече не работят.Във вторник над 700 служители в затворилата през март магазините си верига изпратиха отворено писмо, в което настояват Народното събрание, Министерският съвет и президентството да намалят представителните си разходи и да ги обезщетят за неплатените им заплати и осигуровки.Те обявиха и че свикват протест пред Народното събрание на 11 юли.Представители на Главната инспекция по труда, Националния осигурителен институт, Националната агенция за приходите и президентството са заявили на срещата, че са предприели всички действия в рамките на законовите си правомощия, за да принудят работодателя да изплати дължимите заплати и да изпълни задълженията си, с които ще гарантира, че служителите ще могат да ползват социално-осигурителните и здравните си права.Експертите отговорили на всички въпроси на служителите за възможностите да ползват болнични, майчинство, обезщетения за безработица и обезщетения от фонда за \"Гарантиране на вземанията на работниците и служителите\" при създалата се ситуация.Министърът е представил информация, че от септември 2016 г., когато се появяват първите индикации за проблем с платежоспособността на работодателя, до юни 2017 г. контролните органи на дирекция \"Инспекция по труда\" София са извършили 12 проверки за спазване на трудовото законодателство по сигнали на служители от \"Селект Трейд\" ЕООД. При тях трудовите инспектори са съставили 11 акта за административни нарушения, свързани с неизплащането на възнаграждения и обезщетения. На основание на актовете досега са връчени шест наказателни постановления за общо 42 500 лева.Министър Петков уверил потърпевшите служители, че институциите ще продължат да полагат максимални усилия, за да принудят работодателя да изплати задълженията към персонала. За осъществяването на контакт с него ще бъде потърсено съдействие и от МВР. Институциите ще съдействат на служителите да получат трудовите си книжки и да ги оформят по надлежния законов ред. По този начин ще се гарантира, че те ще могат да ползват осигурителните си права.", "date": "2017.07.06", "title": "Няколко институции се ангажираха с проблемите на служители на \"Пикадили\""}
{"url": "http://www.dnevnik.bg/sport/2017/07/06/3002895_otchetut_na_levski_zadlujniavane_golemi_sponsori_i_cel/", "text": "Голям ръст на задълженията, но и голям скок в приходите и намалена загуба - това показва годишният финансов отчет на \"Левски\" за 2016 г. Сините публикуваха отчетите си за последните две години.Към 31 декември 2016 г. задълженията са стигнали 25.585 млн. лева, което е скок с 65.7% спрямо 2015 г. \"От тях 12.512 млн. лева директно се отнасят до задължения, възникнали с изграждането на сектор А на стадион \"Георги Аспарухов\". Задълженията към персонала са били намалени от 2.506 млн. лева до 600 хил. лева или със 76.1%\", сочи докладът.Одиторът пише, че към 31 декември 2016 г. финансовото състояние на \"Левски\" поражда \"някои съмнения по отношение на това дали дружеството ще бъде действащо през 2017 г.\" По-късно тези притеснения са изчезнали.\"По време на извършването на независимия финансов одит ни беше предоставен сключен на 30 януари 2017 г. рекламен договор с \"Виваком\" (БТК ЕАД), като от приходите съгласно договора са платени текущи задължения в размер на 6.620 млн. лева. В резултат на това нашите съмнения, че дружеството може да бъде недействащо през 2017 г., отпаднаха\", се казва в заключението.Средствата от новия договор с \"Виваком\" не са отчетени в доклада. Дори така се вижда, че през 2016 г. \"Левски\" има бум на приходите от спонсорство и реклама. Въпреки че клубът да няма спортни успехи в последните години и има отлив на публика, ръстът от такива сделки е 99.9% до близо 3 млн. лева.Общо приходите от продажби са 7.278 млн. лева, което е със 70.8% повече от 2015 г. Другите приходи са 4.042 млн. лева, като в основата са даренията от 1.284 милиона от кампанията на феновете.Загубата от оперативната дейност е 1.456 милиона, което е значително по-малко спрямо 3.520 милиона година по-рано. Нетната загуба е 1.856 милиона.В графата \"Бъдещо развитие на клуба\" се посочва, че целта е клубът \"да бъде стълб в българския футбол\". Акцент е развитието на школата.\"Работа, насочена към привържениците на клуба с цел тяхното въвличане в дейността на клуба и водеща до увеличение на посещаемостта на домакинските мачове\", пише в доклада. Посочено е, че клубът трябва да се управлява отговорно и съобразено с икономическите му възможности, без поемане на значителни финансови рискове.Това лято сините смениха почти целия си отбор и привлякоха нови играчи. Сред тях са Жуниор Мапуку, Серджиу Буш и най-новият .Клубът обяви, че в спортен аспект . Финансовият директор Красимир Иванов си постави за цел \"Левски\" да излезе на печалба за първи път от много години.", "date": "2017.07.06", "title": "Отчетът на \"Левски\": Задлъжняване, големи спонсори и цел клубът да стане \"стълб в българския футбол\""}
{"url": "http://www.dnevnik.bg/sviat/2017/07/06/3001617_noviiat_kult_kum_lichnostta_v_surbiia_e_za_smetka_na/", "text": "Сто и двайсет метров пилон, на който в бъдеще ще се вее сръбският трикольор, е още една частичка от мегаломанския пъзел на култа към личността, който ежедневно никне пред замъглените ни погледи.Грандиозно президентско парти, самоходно артилерийско оръжие под името \"Александър\", исполински пилон с гигантско знаме. Дали следващият ход е събор на футболен стадион или окачване на снимки на президента в рамки по новоизмазаните стени на основни и средни училища на нашата горда с тях страна? Всъщност подобно е и в Саудитска Арабия, Таджикистан, Азербайджан, Северна Корея, Туркменистан - страни, в които също се веят държавни знамена на мегаломански пилони. (Ако на някого му замирише на авторитарност, нека за всеки случай провери да не му се е развалило сиренето в хладилника.)Междувременно в Сърбия се извършват грандиозни работи по изграждането на култа към личността (единственият истински проект на президента), както и работи по разпалването на патриотични чувства посредством празни мантри и грандиозни пилони и накрая работи по поемане на пълен партиен контрол над медиите. (Може би все пак не е сиренето!)Но патриотизмът не се изразява в 30-метровото знаме, окачено на пилон с височина 120 метра! Патриотизмът е преди всичкона държавата, мотивиране на младите хора да останат в страната и да не бягат в чужбина, равенство на всички граждани пред закона, намаляване на пропастта между богати и бедни, отпор срещу заповедите на Международния валутен фонд и математическите формули на Световната банка.Патриотизмът е култура на диалога, независима съдебна система, достойно заплатен труд, а не евтино опъване на каиша. Патриотизмът е облагане с данъци на местните олигарси и чуждестранните инвеститори, изкореняване на корупцията и клиентелизма, толериране на по-различното мислене, отговорност на държавните служители за онова, което вършат, неразпродаване на собствената земя и вода.Патриотизмът е да не се допуска мобилните оператори да поставят базовите си станции където си искат и безпрепятствено да облъчват гражданите на тази страна.Патриотизмът е и защита на гражданите от вноса на генно модифицирани продукти, които ни се пробутват под фирмата на свободния пазар. Това, което властимащите никак не могат да разберат, е фактът, че патриотизмътна изпълнителната, законодателната и съдебната власт. Особено критика на правителството, което (според конституцията) утвърждава и води политиката на държавата. И обратно, нищо патриотично няма в изявлението на \"президента на всички граждани\", че ожесточено ще брани правителството от нападките на потенциалните критици (разбирай - враговете на собствената си страна). Нищо патриотично няма и в противоконституционната намеса на президента в работата на правителството, както няма нищо патриотично и в президентското изтикване на собствената му (по конституция не толкова важна) функция на преден план.И след като бившият премиер реши да напусне най-важното (по конституция) място в държавната власт и помпозно да премине на по-маловажната (и повече протоколна) , призовавам Радио-телевизия Сърбия (държавната медия на всички граждани на Сърбия) в бъдеще да посвещава несравнимо по-голямо внимание на дейността на премиера  и работата на министрите (особено тези, които си размениха министерствата), а далеч по-малко внимание да обръща на дейностите на президента. Така всъщност се правеше, докато президент беше Томислав Николич, и не виждам нито една разумна причина това да не продължи и в бъдеще.Ако обаче ежедневно продължи неоснователното рекламиране на протоколните дейности на новоизбрания президент в ущърб на дейността на новоизбрания премиер и на министерските кадри, които (по конституция) утвърждават и водят държавната политика - тогава това означава, че вниманието на гражданите на Сърбия умишлено се отклонява от съществените неща (работата на правителството) към по-несъществените (работата на президента). И ако в този всеобщ хаос на отклоняване на вниманието от премиера към президента някой успее с критично перо да зачекне работата на правителството - експресно ще бъде обявен за чуждестранен наемник и непатриотичен елемент.Нищо чудно. Мегаломанският пъзел на култа към личността съдържа именно такива реакции на властта, както и неконституционно управляване на правителството от страна на президента! Особено в дебелата сянка на 120-метров пилон, на който се вее 30-метров сръбски трикольор. /БТА", "date": "2017.07.06", "title": "Новият култ към личността в Сърбия е за сметка на истинския патриотизъм"}
{"url": "http://www.dnevnik.bg/sport/2017/07/06/3002105_grigor_dimitrov_i_cvetana_pironkova_izlizat_za_vtorite/", "text": "Григор Димитров и Цветана Пиронкова излизат днес за вторите си мачове на \"Уимбълдън\". Димитров ще се изправи срещу кипърския ветеран Маркос Багдатис, а Пиронкова ще срещне бившата номер 1 Каролин Вознячки от Дания.Българските тенисисти ще играят на един и същи корт - №2. Димитров и Багдатис откриват програмата в 13.30 часа. Пиронкова и Вознячки ще я закрият с четвъртия и последен мач на този корт за деня, който се очаква да стартира около 20.00 ч.Димитров и Багдатис ще се срещнат за девети път на ниво \"АТП\". 26-годишният българин има категорично предимство в директните мачове с 32-годишния кипърец - 7:1. Единственият успех на бившия финалист от Australian Open е във втората им среща - във втория кръг на \"Уимбълдън\" през 2012 г., когато Димитров се отказва заради контузия при резултат 5:7, 1:4.Това е единствената им среща на трева и една от двете в турнирите от Големия шлем. Другата беше на Australian Open през 2015 г., когато българският тенисист спечели с 4:6, 6:3, 3:6, 6:3, 6:3.Победителят от деветия им двубой ще се изправи в следващия кръг срещу американския гигант Джон Иснър или срещу израелския техничар Дуди Села.Пиронкова има четири загуби в четирите си мача с Вознячки, като е спечелила само един сет в двубоите помежду им. Последната им среща обаче беше преди цели пет години - в полуфинала на първото издание на Турнира на шампионките в София, когато датчанката спечели с 6:4, 6:1.Досега двете не са се срещали в турнир от Големия шлем, а на тревни кортове имат един мач - в първия кръг на турнира в Ийстборн, когато бившата номер 1 отново постига категоричен успех - 6:3, 6:2.Ако стигне до първата си победа срещу шестата в световната ранглиста, Пиронкова ще играе във втория кръг с естонката Ана Контавейт или поставената по номер 29 Дария Касаткина от Русия.Българката, която заема 138-ото място в света, участва за 12-а поредна година в \"Уимбълдън\". - 6:1, 6:4 срещу Сара Ерани, като сложи край на серията си от три последователни отпадания в първи кръг.Димитров играе в \"Ол Ингланд клъб\" за осми път. На старта  - 7:6 (4), 6:2, 6:2. Световният номер 13 беше спрян в трети кръг при последните си две участия, след като преди това стигна до полуфиналите през 2014 г.Днес на корта ще бъдат още Новак Джокович, Роджър Федерер, Милош Раонич, Александър Зверев, Доминик Тийм, Хуан Мартин дел Потро, Анжелик Кербер, Каролина Плишкова и др.", "date": "2017.07.06", "title": "Григор Димитров и Цветана Пиронкова излизат за вторите си мачове на \"Уимбълдън\""}
{"url": "http://www.dnevnik.bg/bulgaria/2017/07/06/2976767_jilishtata_v_stara_i_nova_bulgariia_-_otkriite/", "text": "През 1896 г. в град София е имало 5535 сгради, в Пловдив - 5143, в Русе - 4901, във Варна - 4640, а в Бургас - 1320.Това сочат данните на Статистическото бюро на Българското княжество, в книгата \"Резултати от преброяване на зградите, които служат за живеяние\" от 1 януари 1893 г. - първото сериозно и пълно преброяване на сградния фонд в младата българска държава.Преди 121 години, както и днес, статистиците са следили от какъв материал са построени жилищните сгради и с какво са били покрити, с по колко стаи са жилищата в тях, дали се обитават от собственика или от наематели и дали са използвани и за други освен жилищни нужди. Броили са колко и какви жилища има по околии и общини и каква е гъстотата на застрояване, следили са и етажността, но само до трети етаж.По това време жилищният фонд е оценяван и по други показатели - дали сградата е разположена на улицата или вътре в двора, колко бунара или чешми има, с колко прозореца е и дори с какъв материал са \"затулени\".Най-слабо застроена в онези времена е била околията на Балчик - 2.44 къщи на кв. км, Пещера - 2.8 и Бургас - 2.94. Най-много къщи на един квадратен километър е имало в Шуменска околия - 12.19, Търново - 12.85, Габрово - 12.98, а първенецът по този показател е Пловдив с 14.39 къщи средно на кв. км или близо три пъти повече от средното за страната.село Бояна - 115 сградиКняжево - 110 сградиБистрица - 177 сградиСозопол - 733 сгради като всяка трета е с една стая, а с 4 или повече стаи са 41. В града 2681 от прозорците са затулени със стъкло, и само 3 - с книга. При преброяването на сградите на Царство България през 1926 г. в Созопол са преброени 586 сгради, а в Ахтопол - 79.През последните десетилетиеВглеждането в статистическите данни обаче чертае по-различна картина. Така например, от тях се вижда, че необитавани са една четвърт от жилищата в градовете и 43% в селата. При това 10% от жилищата не разполагат с баня, дори извън основната сграда, като в областите Търговище, Видин и Сливен всяка пето жилище е такова. В Монтанско и Разградско пък по около 40% от домовете са с външна тоалетна, а 1% общо за страната дори нямат такава.И друг любопитен факт - както преди 121 г. така и днес преобладаващата част от жилищните сгради са едноетажни, а на 3 и повече етажа - едва 15%.Най-много сгради, построени до 1949 г., се намират в областите Велико Търново - 45.2% от всички жилищни сгради, и Търговище - 34.0%. Сградите, построени след 1990 г., са 25.7% от жилищния сграден фонд на об- ласт Варна, 25.3% от сградите на област София (столица) и 25.0% от сградния фонд на област Бургас.Данните към 1.02.2011 г. показват, че панелни и стоманобетонни са едва 6.1% от сградите в градовете, като най-много са в област София-град - 11.9%, и в област Бургас - 11.2% от всички жилищни сгради.Панелните жилища обаче са 18.2% от всички, а общият им брой е близо 711 хил. От последното преброяване броят им едва ли да се е променил като се има предвид, че панелното строителство на практика вече не съществува. В градовете почти половината от сградите са построени от тухли с бетонна плоча,. а в селата - от тухли с гредоред.В НСИ твърдят, че преброяванията на жилищния фонд осигуряват надеждна, изчерпателна и детайлизирана по административно-териториални единици информация за броя и структурите на жилищните сгради и жилищата и промените, които настъпват в тях. Тази информация е необходима и е в основата на цялостната жилищна политика в продължение на десетилетие.С годините се променят параметрите, които НСИ следи. Така например за пръв път при преброяването през 2011 г. е събрана информация за това колко жилища имат енергоспестяваща дограма. Оказва се 29%. А външна изолация имат 15.5%Днес статистиците събират данни за жилищата на всяко тримесечие като ползват информация, подавана им по електронен път от всички общини и от регионалните дирекции за строителен контрол. В края на всяка година към данните, получени при преброяването през 2011 г. се добавят данните за новопостроените сгради и се изважда броят на разрушените. Така в статистическия институт в края на всяка година има информация за броя на сградите в страната.Статистиците могат да кажат колко от собствениците на жилища с гараж имат висше образование и колко са си сложили енергоспестяваща дограма. От 2012 г. те следят и колко от сградите имат слънчеви панели и колко са снабдените с асансьор.", "date": "2017.07.06", "title": "Жилищата в стара и нова България - открийте разликите"}
{"url": "http://www.dnevnik.bg/razvlechenie/2017/07/06/3002086_bebe_rexha_shte_e_zvezdata_na_mtv_vuv_varna_na_15_juli/", "text": "Поп звездата Bebe Rexha официално бе потвърдена като един от хедлайнърите на най-голямото музикално събитие у нас за тази година MTV Presents Varna Beach. То ще се състои на 15 юли на Варненския плаж.Родената в Ню Йорк, Bebe Rexha е наелектризиращ изпълнител на живо. Големите й хитове, като I Got You, In The Name of Love, No Broken Hearts, Me Myself and I и The Way I Are, постигат огромен успех.Общите проекти на Bебе с артисти като Nicki Minaj, Martin Garrix, Lil Wayne и G-Eazy я позиционират като един от най-модерните, вълнуващи, водещи поп изпълнители.Това е първата изява на Bebe Rexha в България. Публиката във Варна ще може да я види на живо на една от най-големите сцени, изграждани в България.", "date": "2017.07.06", "title": "Bebe Rexha ще е звездата на MTV във Варна на 15 юли"}
{"url": "http://www.dnevnik.bg/bulgaria/2017/07/06/3001914_polovin_godina_sled_evropeiskiia_analiz_na/", "text": "За втори път пленумът на Висшия съдебен съвет (ВСС) ще опита да обсъди миналогодишния функционален анализ на прокуратурата, изготвен от обвинители от четири европейски държави. Това се разбира от дневния ред на заседанието днес и се случва повече от половин година след излизането на доклада и година след като европейските прокурори започнаха да анализират работата на българското обвинение. Предложението отново е на Соня Найденова и Калин Калпакчиев.Досега анализът не е бил обсъждан. Опит за това имаше в началото на годината. Тогава мнозинството в съвета гласува за отлагане на обсъждането. Докладът препоръча отчетност и парламентарен контрол над главния прокурор, както и възможност за разследване на негови действия, ако има данни за престъпление.На това заседание главният прокурор Сотир Цацаров предложи обсъждането да се отложи след като бъде изготвен доклада на сформираната от Министерството на правосъдието работна група, която да набележи мерки по анализа на европейските прокурори.Досега анализът на чуждестранните прокурори не е бил обсъждан и от прокурорската колегия.\"Оценяваме положително изводите на експертния екип, че: \"не само прокуратурата е отговорна за неприемливите забавяния при приключването на делата\"; че работата на прокурорите е сериозно затруднена от формализма на Наказателно-процесуалния кодекс (НПК) и от \"несъответния на съвременните явления НК\"; че \"прокурорите се ползват от значителна независимост при работата им по конкретните дела\", се посочваше в становището на прокуратурата след като стана известен докладът от мисията на европейските обвинители.Държавното обвинение приемало предложенията за повишаване отчетността на главния прокурор пред Народното събрание - пред нарочна парламентарна комисия, но \"не и по конкретни дела\", както и за създаване на механизъм за отстраняването му при обвинение за тежко престъпление. Повече четете .По-късно и Конституционният съд  В края на април парламентът прие в правилника си, че ще кани за Иначе в началото на юни стана известно, че 20 държави са постигнали политическо съгласие за създаването на новата Европейска прокуратура. Повече четете .", "date": "2017.07.06", "title": "Половин година след европейския анализ на прокуратурата съдебният съвет ще опита отново да го обсъди"}
{"url": "http://www.dnevnik.bg/razvlechenie/2017/07/06/3001912_svetovniiat_den_na_celuvkata_se_otbeliazva_dnes/", "text": "Световния ден на целувката е днес. Той е отбелязан за първи път през миналия век във Великобритания, а през 1988 година е признат официално и от ООН.Как се появила целувката не е ясно, като има много легенди за нейния произход. Учените обаче предупреждават, че чрез нея за десет секунди могат да се прехвърлят до 80 милиона бактерии от един човек на друг. В същото време целувката увеличава нивото на хормоните в кръвта и може да удължи живота с една минута.Още за целувката вижте във видеото.", "date": "2017.07.06", "title": "Световният ден на целувката се отбелязва днес"}
{"url": "http://www.dnevnik.bg/bulgaria/2017/07/06/3002054_finansovata_inspekciia_proveriava_dve_kljuchovi/", "text": "Агенцията за държавна финансова инспекция (АДФИ) проверява дружеството \"Национален дворец на културата - Конгресен център\" за две от най-големите обществени поръчки, свързани с подготовката на основната му сграда за престоящото председателство на Съвета на Европейския съюз през 2018 г. Това се казва в отговор на агенцията до \"Дневник\".Според отговора проверката е започнала на 8 юни, след като в агенцията е пристигнало писмо. В писмения отговор до \"Дневник\" не се уточнява кой е авторът на писмото и какво е съдържанието му. По съвпадение на същата дата. за ремонт и доставка на нова техника вместо поисканите от ръководството на НДК 36 млн. лв. Допълнителното, макар и орязано от кабинета, финансиране е в голямата си част именно за двете проверявани от АДФИ поръчки.Инспекцията обхваща обществените поръчки за цялостния ремонт на сградата на НДК за около 21 млн. лева, като в сумата влиза и допълнителното финансиране от 5 млн. лв, и поръчката за доставка на конгресно-конферентна техника за 301 хил. лв. Държавната агенция проверява плащанията по поръчките, сключените договори и основанията за промяната им.Поръчката за цялостния ремонт на сградата бе спечелена от строителната компания \"Галчев инженеринг\". В края на юни членът на Съвета на директорите на дружеството , от който се разбира, че е имало натиск именно \"Галчев инженеринг\" да спечели тази поръчка. Впоследствие пресцентърът на НДК разпространи позиция на служителя,.Обществената поръчка за доставка на конгресно-офисна техника е спечела от \"Динакорд - България\" ЕООД, което е било единствен кандидат в процедурата. Дружеството е спечелило още две поръчки на НДК за общата сума от 3.8 млн. лева без ДДС.В отговора си до \"Дневник\" агенцията посочва, че е проверявала НДК три пъти в последните 6 години. Първата проверка е от 2011 г. и е за периода 2008-2010 г. Тя е установила нарушения в Закона за обществени поръчки, Наредбата за обявяване на малки обществени поръчки, Закона за държавната собственост и Закона за счетоводството. В резултат агенцията е издала 44 акта на дружеството.Втората проверка е от 2013 г. и е на договорите, които дружеството е сключило за наем на имоти и обявените дотогава обществени поръчки. Установени са нарушения в Закона за обществени поръчки и Правилника за реда за упражняване правата на държавата в търговските дружества с държавно участие в капитала, като са съставени 4 акта. Третата проверка е от 2016 г. и е по два договора за спектакли от 2014 и 2015 г., като е открито едно нарушение по Закона за обществените поръчки. и  също проверяват обществените поръчки, възлагани от НДК. Отделна проверка на , като не й се е отчитало на всеки три месеца.", "date": "2017.07.06", "title": "Финансовата инспекция проверява две ключови обществени поръчки на НДК"}
{"url": "http://www.dnevnik.bg/zdrave/2017/07/06/3001985_kak_spiashtite_hora_v_metroto_znaiat_koga_e_vreme_da/", "text": "На всеки се случва да се унесе в градския транспорт. Някои дори успяват да ударят сериозна дрямка, ако пътуването им е по-дълго. Когато човек спи на публично място обаче, в мозъка му се включват различни механизми, които не му позволяват да се отпусне толкова дълбоко, колкото ако си е в леглото. Затова (в повечето случаи) хората са способни да се събудят точно навреме за спирката си, както може би и от личен опит сте се убедили.Научното списание Science of Us прави анкета сред американски психолози и учени, анализиращи съня, с въпроса \"Как така се будим точно навреме за нашата спирка в метрото?\". Различните експерти дават няколко възможни обяснения.Няма много проучвания по въпроса какво се случва в мозъка при кратка дрямка извън това, което е известно за първия стадий от . Той настъпва в първите 5 до 10 минути от заспиването и в него мускулите започват да се отпускат, затова в този етап са възможни спазми. Такива сепвания като чувството за рязко пропадане се наблюдават предимно при хора с нередовен сън и са по-чести при децата, а с възрастта намаляват. Причините за появата им са различни като прекаляването с кофеин, тревожност и стрес, макар че понякога са просто спонтанен отговор на тялото към загубата на контрол.Но в случая точно те могат да помогнат да не си изпуснем спирката. Затова и най-логичното обяснение на въпроса \"как така се будим навреме\" може да е това, че изобщо не заспиваме, а само се отпускаме, казват експертите.В тази ситуация мозъкът не си позволява пълна загуба на контрол, каквато иначе е целта в първи етап от заспиването. Според Д-р Марк Лийви от Мериленд, той си настройва нещо като вътрешен будилник, преценявайки колко време име до съответната спирка, по същия начин, по който е предупреден, че на сутринта в работен ден ще чуе аларма за ставане и има сравнително ясна представа кога да я очаква, ако е усвоил рутината.Ако пътуването в градския транспорт е едно и също и по едно и също време всеки ден, както е обикновено до и от работа, това още повече ще улесни настройването и на вътрешния будилник, и на целия вътрешен часовник. Възможно е мозъкът да влезе в режим и да се буди на равни интервали през пътуването, в някой точно определен час, или пък винаги на едни и същи места от маршрута заради повтарящи се дразнещи фактори - шумен строеж, огрято от слънцето място, специфичен прелез.Тялото и мозъка усвояват рутините много лесно, стига наистина да са рутини, казва Лийви. Това означава, че е възможно да си проспите спирката, ако не сте започнали навреме режима за деня или пък трафикът се окаже нетипично лек някой ден и изпревари вътрешния ви часовник, предупреждава той.Д-р Роналд Червин, директорът на Мичиганския медицински институт за нарушения в съня, дава друго обяснение за тази човешка \"супер сила\" да се буди, когато трябва - това че в метрото и в голяма част от градския транспорт глас съобщава коя е спирката. Външните фактори са по-ключови от вътрешните, смята специалистът.Според Червин логично е дори и да е отпуснат, мозъкът да е с наострен слух и внимание за подобни подсказки, защото има конкретна цел и във влака тя не е да се наспи. По същия начин и промяната в общия шумов фон, когато метрото спре, или пък мърдането от инерцията на спирането, може да извади спящия от дрямката.При дълбокия сън мозъкът изключва почти всички външни дразнители, но има такива неща, които усеща повече от други, особено в първите фази от цикъла. Проучване от 2013 г. например показва, че по време на сън мозъкът на човек много по-отчетливо разпознава и реагира на собственото име, отколкото на което и да е друго име или фраза. В случая на спящия в метрото човек, обявяването на спирката, която чака, може да подейства също толкова интензивно, ако си я е отбелязал на ум.Това, от своя страна, подсказва, че по някакъв начин хората могат да обработват звук докато спят и тази част от мозъка изобщо не се изключва, но учените още търсят потвърждение и полезно приложение за функцията.Обобщено, става въпрос и за рутина, и за съвършенството на мозъка. Според учените с целенасочени упражнения и поддържане на сходен режим всеки ден, човек може да се научи да си почива добре по време на пътуване, стига първоначално да е достатъчно наблюдателен. Пък и да си пропусне спирката, не е най-лошото нещо, което може да му се случи на човек.", "date": "2017.07.06", "title": "Как спящите хора в метрото знаят кога е време да слизат"}
{"url": "http://www.dnevnik.bg/sviat/2017/07/06/3002010_zastanal_pred_putin_trump_shte_popadne_na_rusko_minno/", "text": "На повечето американци, независимо дали харесват Доналд Тръмп или не, вероятно им е откровено безразлично с кого ще се среща президентът при посещението си в Полша и Германия тази седмица. По-язвителните наблюдатели може дори да обобщят, че тзи нагласа се споделя и от самия Тръмп.Има обаче и едно изключение: Владимир Путин.На първата им среща няма съмнение, че за Тръмп залогът е по-голям, отколкото за Путин. Тръмп от една страна трябва да покаже на Америка и на света, че не позволява нито да бъде манипулиран, нито притискан. Преди всичко европейските съюзници ще наблюдават изнервени дали САЩ, водени от Тръмп, все още твърдо си тежат на мястото, или се съгласяват с Русия как да разпределят влиянието си в Европа.Затова разговорът няма как да е твърде сърдечен. От друга страна Тръмп трябва да държи отворени възможностите връзките с Русия, достигнали историческо дъно, отново да се подобрят, както той обеща. Следователно той ще иска да отбягва всеки ткрит скандал с Русия при първата среща, свързан с дейстията на Русия в Украйна и със Сирия.Русия е трудна тема и заради предполагаемата руска намеса в президентските избори миналата година. Службите в САЩ са убедени, че кампания за саботаж срещу демократите е била ръководена от Кремъл - разбирайте лично от Путин - за да стане Тръмп президент и да се навреди на американската демокрация.Предишният президент Барак Обама няколко пъти е предупреждавал Москва. Като заемащ длъжността Тръмп би трябвало да повдигне въпроса пред Путин и да даде да се разбере, че Съединените щати няма да оставят действията на Русия без отговор.За целта обаче Тръмп трябва първо открито да признае, че е имало руска намеса в изборите. Той досега го е правил винаги с половин уста и с неясни думи. Навярно се опасява, че всяко съмнение за това как са протекли изборите би могло да извика съмнение и за легитимността на победата му.Несклонността на Тръмп обаче е свързана с още една тема: разследванията във Вашингтон дали самият той или приближени са помогнали за саботажа на Москва. Засега няма преки доказателства, а само индикации. Тръмп обаче вече е наричал разследванията \"облак\", надвиснал над президенството му. В Хамбург той трябва да се занимава с човека, докарал тези тъмни облаци.Трети проблем за Тръмп в подхода му към Русия е оскъдният му външнополитически опит. Тръмп се възприема като най-голямия търговец на всички времена, но в международната политика подходът, който работи, понякога е по-различен, отколкото този в недвижимите имоти.Да вземем за пример НАТО: Тръмп иска да накара европейците да увеличат разходите си за отбрана. Това е легитимна цел, която са преследвали и негови предшественици. За да я постигне обаче, Тръмп използва средство за натиск - той отказа да поеме ясен ангажимент към Член 5 от Северноатлантическия договор (според който атаката по една страна членка е атака срещу всички останали - бел. ред.).Макар това да усили натиска върху европейците да обещават по-голям бюджет, то даде едновременно с това силен коз на Русия, тъй като разтърси НАТО и му създаде усещане за несигурност. Резултатът, който се смята, че произведе уж така успешният подход на Тръмп: президентът отслаби най-важния политически и военен съюз на Америка. Той на практика свърши работа на Кремъл.Досега не е известно как Тръмп си представя руско-американските отношения. За разлика от времето само преди няколко месеца той вече не обсипва автократа Путин с хвалебствия. Досега обаче не е изричал и дума критика за агресивната политика на Москва в страната и в чужбина. Може би светът ще се изненада през уикенда.", "date": "2017.07.06", "title": "Застанал пред Путин, Тръмп ще попадне на руско минно поле"}
{"url": "http://www.dnevnik.bg/sport/2017/07/06/3002110_levski_botev_i_dunav_presledvat_produljavane_napred_v/", "text": "Българските участници в Лига Европа излизат днес за реваншите си от първия предварителен кръг на турнира. , докато \"Ботев\" (Пловдив) и \"Дунав\" са домакини съответно на \"Партизани\" и \"Иртиш\".На пръв поглед задачата на \"Левски\" изглежда лесна заради успеха с 3:1 от първата среща над черногорците. Сините изиграха много силно първо полувреме, в което вкараха и трите си попадения, но след почивката допуснаха елементарен гол.Треньорът Николай Митов е уверен, че отборът му няма да се отпусне, а ще излезе за нова победа.В състава на  няма проблеми с контузени или наказани играчи, а Митов вероятно ще заложи на състава от първата среща. Двубоят в Никшич е тази вечер от 21.30 ч. и ще бъде предаван пряко по \"Диема Спорт\".Ако продължи, в следващия етап на Лига Европа \"Левски\" ще се изправи срещу хърватския \"Хайдук\". като гост с 3:1 преди седмица и сега гледа по-спокойно за реванша. \"Канарчетата\" ще бъдат без контузения Радослав Терзиев и Фернандо Виана, който се включи късно в подготовката.\"Не си правим илюзии, че ще е лесно. Съперникът е добър отбор, така че ние излизаме да победим и да продължим напред в турнира\", каза треньорът на  Николай Киров.\"Ботев\" приема \"Партизани\" от 20 ч. в Бургас на стадион \"Лазур\", а срещата ще се излъчи по \"Диема Спорт 2\".Следващият съперник на пловдивчани ще бъде \"Бейтар\" (Йерусалим) или унгарският \"Вашаш\", които завършиха 4:3 в първия двубой.Най-тежка задача има , който се нуждае от задължителен успех над \"Иртиш\". Русенци загубиха първата си среща в Павлодар с 0:1, въпреки че играха добре.Сега обаче тимът на Веселин Великов не трябва да допуска гол на собствения си терен. Русенци ще разчитат и на силна подкрепа от трибуните, за да преодолеят казахстанския отбор.Ако разчита на историята, \"Дунав\" може да бъде доволен, че печели единствения си домакински мач в европейските турнири досега. Това се случи през 1975 г., когато \"Рома\" беше победен в Русе.Двубоят на \"Дунав\" с \"Иртиш\" е от 20 ч., но няма да се предава в българския ефир. В следващия етап русенци може да се изправят срещу \"Цървена звезда\".", "date": "2017.07.06", "title": "\"Левски\", \"Ботев\" и \"Дунав\" преследват продължаване напред в Лига Европа"}
{"url": "http://www.dnevnik.bg/sviat/2017/07/06/3002020_iaponiia_i_es_shte_odobriat_sporazumenie_za_svobodna/", "text": "Лидерите на Япония и Европейския съюз се очаква да одобрят днес споразумение за свободна търговия, по което работиха няколко години.Това ще се случи на срещата на японския премиер Шиндзо Абе с председателите на Европейската комисия и Европейския съвет, Жан-Клод Юнкер и Доналд Туск, каза японският първи дипломат Фумио Кишида по време на посещение в Брюксел.След среща с него еврокомисарят Сесилия Малмстрьом каза: \"Достигнахме политическо съгласие на министерско ниво (и) препоръчваме на лидерите да потвърдят това на срещата (на върха ЕС-Япония). Изгладихме различията си.\"Така успехът в преговорите  ден преди срещата на лидерите на страните от Г-20 в Хамбург като послание срещу протекционизма, за който призовава американският президент Доналд Тръмп. Формално документът обаче няма да бъде подписан преди есента, а през следващите няколко месеца ще трябва да се изчистят дребни въпроси, включително такива от правен характер. Токио има интерес най-вече от отмяна на високите вносни мита за японски автомобили (10 процента) и електронни стоки (14 процента). ЕС се надява да бъде отменена действащата забрана чуждестранни компании да получават японски държавни поръчки, както и да бъдат вдигнати митата за внос в Япония на европейски стоки, включително сирена, вина и макаронени изделия. ", "date": "2017.07.06", "title": "Япония и ЕС ще одобрят споразумение за свободна търговия"}
{"url": "http://www.dnevnik.bg/biznes/2017/07/06/3002109_blizo_15_mln_ot_bulgarite_v_trudosposobna_vuzrast_sa/", "text": "Близо 31% от българите на възраст от 15 до 64 г. са били икономически неактивни през миналата година. Данните са от анализ на Евростат за икономическата активност в Европейския съюз през 2016 г. цитиран БТА.Средно около 27 процента от населението на Евросъюза е оставало извън пазара на труда през 2016 г., сочи статистиката. У нас Националния статистически институт отчита, че в диапазона 15-64 г., обикновено наричана \"трудоспособна възраст\", неактивните българи миналата година са били приблизително 1.5 милиона души. От тях 164 хиляди са били трайно обезсърчени - така експертите наричат онези, които нито са търсили работа, нито въобще са искали да работят. От тази категория най-висок е делът на хората със средно образование - близо 70%, и с основно - 61 на сто.Най-много от неактивните българи - около половин милион души, са във възрастта 15-24 г., тъй като мнозина от тях още учат. В категорията 25-34 г. неактивни са били 224 000 българи, в 35-44 г. - 155 000, а в 45-54 г. - 160 хиляди.Над 400 хиляди българи са били незаети сред най-старите в трудоспособна възраст, които са на възраст 55-64 г., сочат данните на НСИ. Общо от незаетите в пазара на труда на възраст 15-64 г. мъже са били 641 хиляди, а жени - над 800 хиляди.В градовете неактивните българи са били около 1 милион, а в селата - над 450 хиляди. Най-голяма група незаети се формира от хората със средно или с някакъв вид професионално образование - близо 700 хиляди души. Неработещите висшисти са около 140 хиляди.", "date": "2017.07.06", "title": "Близо 1.5 млн. от българите в трудоспособна възраст са били икономически неактивни през 2016 г."}
{"url": "http://www.dnevnik.bg/gradska_sreda/2017/07/06/3002107_protest_v_zashtita_na_1300_godini_bulgariia_shte/", "text": "Граждани ще протестират пред Столичната община срещу  \"1300 години България\". Протестът е насрочен за 9 часа сутринта, което е само час преди заседанието на Столичният общински съвет. На това заседание общинските съветници ще обсъждат , която вчера беше одобрена от комисията по градоустройство, след два неуспешни опита.Днешният протест за запазването на паметника ще бъде четвърти за последните 3 седмици, като предишните три се проведоха пред самата творба на Валентин Старчев край Националния дворец на културата. Защитниците на \"1300 години България\" искат Столичният общински съвет да отмени решението си от 2014 г. за демонтирането на паметника и да го възстанови. По-рано тази седмица кметът на София Йорданка Фандъкова каза, че .На негово място от общината планират да бъде изграден на ново мемориалът на Първи и Шести пехотен полк. Тепърва трябва да бъде обявен конкурс за проект. Според изчисления на общински съветници създаването на новият мемориал и монтирането му ще струва поне 2 милиона лева.", "date": "2017.07.06", "title": "Протест в защита на \"1300 години България\" ще посрещне столичните общински съветници"}
{"url": "http://www.dnevnik.bg/skorost/2017/07/06/3002125_kat_e_izpratil_v_prihodnata_agenciia_danni_za_nad_1/", "text": "Пътната полиция е изпратила миналата година към Националната агенция за приходите (НАП) около 1 млн. документа за неплатени глоби, каза днес по \"Нова телевизия\" началникът на службата комисар Бойко Рановски. Той уточни, че след като такива данни стигнат до НАП, се пристъпва към образуване на изпълнително дело за принудително събиране на парите.Коментарът на комисар Рановски беше по повод информацията от тази седмица, че вече при спиране на кола за проверка на пътя . \"Основният проблем с електронните фишове е връчването. От 350 000 издадени електронни фиша, изпратени по пощата, половината се връщат, защото хората не са намерени на адресите\", допълни началникът на \"Пътна полиция\".Той уточни, че законът дава право на полицаите да връчват невръчени фишове, като в него не е записано дали това е в сила за шофьора или пътниците. Бойко Рановски посочи, че след връчването на фиша той влиза в сила и провинилият се има 45 дни да плати, като, ако не направи това, данните за дължимите пари се изпращат на НАП.Началникът на пътната полиция каза още, че ако на пътя бъде спрян водач с неплатена, но влязла в сила глоба пътните полицаи имат право да му приберат книжката. В отговор на въпрос комисар Бойко Рановски каза, че основната работа на пътната полиция не е да глобява, а да контролира.\"Ако всички спазваха правилата на движение, \"Пътна полиция\" щеше да е само контролен орган, който само присъства. Но има много неспазващи и са нужни санкции\", допълни Рановски.Коментирайки , при който пострадаха над 30 души, Бойко Рановски каза, че атмосферните условия се променят изведнъж и не е имало вариант пътни полицаи да предупреждават шофьорите за опасността. \"Няма как да поставим пътни полицаи на всяко място, където очакваме нещо да се случи. След подаване на сигнал е реагирано веднага\", уточни началникът на \"Пътна полиция\".", "date": "2017.07.06", "title": "КАТ е изпратил в приходната агенция данни за над 1 млн. неплатени глоби"}
{"url": "http://www.dnevnik.bg/sviat/2017/07/06/3001877_moje_li_isliamska_durjava_da_bude_iztlaskana_ot_siriia/", "text": "Докато предвожданата от САЩ коалиция затяга примката около групировката \"Ислямска държава\" в Сирия, подкрепяните от Иран войски на президента Башар Асад също си връщат територии от екстремистите, без да срещат особена съпротива от страна на Вашингтон - свидетелство за това колко ограничени са американските опции без силен съюзник на терен. Вашингтон не желае да си сътрудничи с изолираното в международен план правителство на Асад. Но ще бъде трудно джихадистите от \"Ислямска държава\" да бъдат изтласкани и възпирани единствено с помощта на подкрепяните от САЩ кюрдско-арабски милиции, а говорител на коалицията заяви, че успехите на Асад облекчават задачата на тези сили. Но ако се позволи на сирийския президент да завземе териториите на \"Ислямска държава\", това може да се сметне като легитимиране на властта му и вероятно ще подпомогне войната му срещу и без това отслабващото въстание срещу него. Крие и друга опасност - да се засилят позициите и на съюзниците на Асад, Иран и ливанската групировка Хизбула, които имат свои сили, биещи се заедно с войските му в офанзивата срещу териториите под контрола на \"Ислямска държава\".В правителството на Тръмп има разделение по въпроса дали да се подходи агресивно за спиране на настъпленията на Асад, заяви високопоставен официален източник от САЩ, който нямаше разрешение да говори пред репортери и пожела да остане анонимен. Полковник Райън Дилън от американските сухопътни войски, говорител на коалицията срещу \"Ислямска държава\", заяви, че никой не би имал нищо против сирийските правителствени сили да си връщат територии, които са под контрола на джихадистите, и да запълват вакуума, когато екстремистката групировка вече я няма.Това изявление бе учудващо, още повече че бе направено скоро след като миналата седмица президентът Доналд Тръмп отправи предупреждение към Асад, че ще плати \"тежка цена\", защото имало \"потенциални\" доказателства, че Сирия се готвела да извърши ново нападение с химически оръжия.Тези объркани послания разкриват един смущаващ факт, който повечето политически стратези не биха признали: Асад е парий, но същевременно е и удобно средство за обезопасяване и управление на градове, населени предимно с арабски жители и намиращи се в сложен терен.Положението в Сирия се различава от това в Ирак, където коалицията и правителството в Багдад работят в тясно сътрудничество и са на път да си върнат основния опорен пункт на \"Ислямска държава\" - град Мосул.Сирийското правителство нееднократно е заявявало, че всеки е добре дошъл, ако иска да сътрудничи с него за разгрома на групировката.Мохамед Хеир Акам, сирийски депутат, постави под съмнение целесъобразността на американската подкрепа за предвожданите от кюрдите сили. По думите му \"сирийско-руското сътрудничество е постигнало по-добри резултати в борбата с тероризма\", докато действията на САЩ са имали \"точно обратния ефект\". Досега американската страна отхвърля възможността за всякакво сътрудничество със сирийския лидер, когото Тръмп нарече \"животно\". САЩ са партньори с въоръжената коалиция на местните кюрдски и арабски отряди, действаща под името Сирийски демократични сили (SDF).В момента именно тези бойци са начело на офанзивата срещу самопровъзгласилата се столица на групировката \"Ислямска държава\", град Ракка в Северна Сирия, и евентуално на по-късен етап може да щурмуват и последния голям опорен пункт на джихадистите на югоизток, в провинция Дейр аз Зур.Но американската подкрепа за предвожданата от кюрдите въоръжена коалиция ядоса Турция, която смята това формирование за разклонение на кюрдските екстремисти, действащи на нейна територия. На SDF с подозрение гледа и предимно арабското население на Ракка и провинция Дейр аз Зур. Освен това тази коалиция, наброяваща около 50 000 бойци, вече е изправена пред риска да разтегне прекалено много фронта си и в никакъв случай не е готова за далеч по-голямото предизвикателство, което ще представлява битката в провинция Дейр аз Зур. От друга страна, Асад и иранските му съюзници постепенно заеха ключови райони по фланговете на предвожданите от САЩ сили във войната им срещу \"Ислямска държава\". Те превзеха територии на няколко фронта, включително в покрайнините на Ракка и в провинция Дейр аз Зур. С подкрепата на Русия и Иран Асад постепенно разширяваше успехите си и сега под управлението му са почти всички големи градове в Сирия с изключение на тези под контрола на \"Ислямска държава\".Изключително знакови бяха две негови посещения миналата седмица. Първото беше в централната провинция Хама, където той пристигна, карайки личния си автомобил, а после посети и руска военновъздушна база в Западна Сирия, където се снима с руски генерали и в кабината на руски изтребител Су-35.Войските на Дамаск се разположиха югозападно от Ракка, като сирийските власти се заканиха, че в крайна сметка ще си върнат града.САЩ настояват, че властта в този град трябва да бъде дадена на съвет от местни хора, който да го управлява след освобождаването му, и дадоха ясно да се разбере, че няма да търпят сирийското правителство и съюзниците му да извличат изгода от водещата се в момента битка. Неотдавна американските сили свалиха сирийски самолет, както и безпилотни летателни апарати, за които се предполагаше, че са били използвани от сили, действащи с подкрепата на Иран. Това стана в момент, когато успоредно нарастваше напрежението близо до база, където коалицията обучава сирийски бунтовници.Но цитираният по-горе високопоставен американски източник заяви, че съществуват значителни разногласия за това доколко агресивен подход следва да възприемат САЩ, за да попречат на Асад да си връща контрола над територията, която \"Ислямска държава\" отстъпва. Някои в Белия дом били за по-силов подход, докато Държавният департамент и Пентагонът предупреждавали за потенциалните рискове.Ако контролираните от Асад територии бъдат сведени до минимум, това ще отслаби позициите му при евентуално сключване на политическо споразумение за край на конфликта. И така ще е по-реално да се сбъдне отдавнашното желание на САЩ той да се оттегли от властта. Ограничаването на контрола му над Източна Сирия ще попречи и на подкрепяните от Иран сили да образуват широк коридор, свързващ Ирак, Сирия и Ливан.По-предпазливите в правителството на Тръмп по отношение на рисковете се безпокоят да не би САЩ да се плъзнат по плоскостта на още по-пряка конфронтация с Асад, заяви източникът. Дилън, говорителят на коалицията, каза пред репортери в Пентагона, че целта на американската страна е \"Ислямска държава\" да бъде разгромена навсякъде, където съществува. По думите му ако други, включително сирийското правителство и иранските и руските му съюзници, искат да се бият с екстремистите, САЩ \"нямат абсолютно никакъв проблем с това\".Фредерик Хоф, директор на Центъра за Близкия изток \"Рафик Харири\" към Атлантическия съвет, заяви, че това изказване отразява тесния американски поглед върху сирийската война, с много конкретен фокус върху неутрализирането на \"Ислямска държава\".От гледна точка на коалицията \"всичко се върти около ликвидирането на ИДИЛ в Ракка\", написа той в статия, излязла миналата седмица. \"А как ще се създадат условия тя да си остане ликвидирана? Това най-вероятно ще е задача за някой друг\".  /БТА", "date": "2017.07.06", "title": "Може ли \"Ислямска държава\" да бъде изтласкана от Сирия без помощта на Асад"}
{"url": "http://www.dnevnik.bg/sport/2017/07/06/3002118_junosheskite_nacionali_se_izpraviat_sreshtu_favorita/", "text": " ще изиграе днес втория си мач от груповата фаза на европейското първенство в Грузия. Съставът на Ангел Стойков се изправя срещу Германия, който е считан за един от фаворитите за титлата.В първата си среща юношите загубиха от , след като допуснаха гол още в първата минута, а после и в началото на втората част.Селекционерът Ангел Стойков ще направи най-малко две промени сред титулярите. Капитанът Даниел Наумов се завръща на вратата, а основният халф Георги Русев също ще започне от първата минута.Двамата изтърпяваха наказания срещу англичаните. също започна трудно на Евро 2017 и загуби първия си двубой с 1:4. Съставът на Франк Крамер поведе срещу Холандия, но през второто полувреме допусна 4 гола.Двубоят между България и Германия е днес от 19 ч. и ще се предава по \"Евроспорт 1\".", "date": "2017.07.06", "title": "Юношеските национали се изправят срещу фаворита на Евро 2017"}
{"url": "http://www.dnevnik.bg/sport/2017/07/06/3002121_sasht_i_kanada_se_klasiraha_na_polufinal_v_svetovnata/", "text": "Бронзовите медалисти от олимпийските игри в Рио САЩ се класираха на полуфинал в . Янките надделяха с 3:1 (25:22, 25:23, 19:25, 25:22) над Сърбия в група К1 и заеха първото място с една победа, една загуба и четири точки.Тейлър Сандър беше най-резултатен за американците, като завърши с 22 точки (1 блок, 3 аса), а Томас Джаешке добави още 14 точки. Изненадващо звездата на Сърбия Александър Атанасийевич започна като резерва, но се включи силно с 18 точки. запазват шанс за класиране сред четирите най-добри. За целта те трябва да победят Франция с 3:0 или 3:1 тази нощ.Канада също си осигури място на полуфиналите в надпреварата. \"Кленовите листа\" победиха изненадващо с 3:0 (25:23, 29:27, 25:17) Русия. Канадците измъкнаха трудно първите два гейма най-вече заради силната игра на 18-годишния Шарън Върнън-Еванс, който записа 14 точки в мача.В последния мач от групата се изправят Бразилия и Русия. Домакините заемат първото място, а руснаците се нуждаят от задължителен успех с 3:0, за да се класират на полуфиналите.", "date": "2017.07.06", "title": "САЩ и Канада се класираха на полуфинал в Световната лига по волейбол"}
{"url": "http://www.dnevnik.bg/bulgaria/2017/07/06/3002153_tretoto_dete_v_semeistvoto_da_se_izdurja_ot_durjavata/", "text": "Вицепремиерът по демографската политика Валери Симеонов заяви пред БНТ, че съвсем скоро ще предложи няколко мерки за стимулиране на раждаемостта. Една от тях предвижда издръжката на третото дете в едно семейство да бъде поета изцяло от държавата. По думите му това е един от начините да се спаси българската националност, която намалявала с бързи темпове.\"Ще предложим формули за стимулиране на раждаемостта до трето дете. Ще се опитаме да направим третото дете дете на държавата. Това обаче не означава, че ще се подкрепя безконтролното раждане на деца\", обясни Симеонов.Той уточни, че тези предложения са изготвени след внимателен анализ на раждаемостта както сред българите, така и сред ромите. Според него проблемът с малцинствата в България и гетата, в които живеят, не е толкова голям. За сравнение той даде квартал \"Моленбек\" в Брюксел, който е заселен почти изцяло от мюсюлмани и е смятан за място, където живеят крайни ислямисти.\"Нашите цигани са свикнали с порядките в страната, тъй като живеят на тази територия от векове. Ситуацията не е същата като в \"Моленбек\". Трябва да стъпим на тези основи, за да започнем тяхната интеграция в обществото\", допълни Симеонов.По думите му интеграцията на ромите не може да се осъществи само с образователни мерки. Той каза още, че трябват и икономически такива.\"В последните 10 години българите не се захващат с непрестижен труд като ръчния. Това се извършва основно от етносите. Защо пък те да не се включат и в европейски проекти\", добави вицепремиерът.Симеонов уточни, че държавата насърчава раждаемостта сред ромите, тъй като им изплаща социални помощи по много пера. Той заяви, че лично е преброил най-малко 24 компонента, по които те получават финансова помощ. Според него при това положение ромите не виждали смисъл да се приобщават към обществото.Вицепремиерът приветства решението на  с които да обжалва арбитражно решение в полза на компанията - собственик на Български морски флот, контролирана от братята Кирил и Георги Домусчиеви. На 30 март Арбитражният съд при Българската търговско-промишлена палата позволи договорът за приватизация на параходството да бъде променен. Основното желание на собствениците е да се промени ангажиментът им да поддържат определен тонаж на корабите. Оправданието им е, че има \"стопанска непоносимост\", тъй като корабният бизнес е изпаднал в криза малко след приватизацията на БМФ.Според Симеонов делото е внесено от фирмата приватизатор, тъй като държавата е поискала това, което ѝ се полага. Компанията ѝ дължала 55 млн. лв. и заради това се стигнало до делото.\"Ако Върховният касационен съд потвърди решението на Арбитражния съд, ще има поредица от искания за преоценяване на други приватизационни сделки и това може да доведе до фалит на държавата\", допълни Симеонов.", "date": "2017.07.06", "title": "Третото дете в семейството да се издържа от държавата, предлага Валери Симеонов"}
{"url": "http://www.dnevnik.bg/citat_na_deniia/2017/07/06/3002156_citat_na_denia_vremeto_oproverga_priakora_gospoja_luja/", "text": "\"Времето опроверга прякора \"Госпожа лъжа\". Въпреки, че той не ми харесваше, щях да се радвам да беше верен\", каза днес по Би Ти Ви лидерът на БСП Корнелия Нинова.Като аргумент в подкрепа на твърдението си тя посочи, че новият заем за 200 млн. евро, за който е предупредила, е факт. Верни се оказали и опасенията и за двойните стандарти при храните.\"За съжаление моите \"лъжи\" излязоха истина\", обобщи Нинова. Според нея споровете около избора на боен самолет за армията имат за цел да се свали и омаловажи авторитета на президентската институция и на Румен Радев.Нинова обяви, че Бойко Борисов управлява в режим на премиерска република, като парламентът не е важен, а той взима решенията. Според нея фигурата на Радев заплашва Борисов и той прави опит да принизи авторитета му. Председателят на левицата добави, че комисията за самолета е трибунал за разследване на Радев.По повод НДК и скандалите с уволнението и връщането на работа на Мирослав Боршош Нинова заяви, че са се сблъскали две лобита в ГЕРБ. Това на Румяна Бъчварова и на Лиляна Павлова. Борисов пък е направил неуспешен опит да лавира между тях.\"Две групи в ГЕРБ взаимно се обвиниха в корупция и натиск и това се лепи на европредседателството ни и то на тема плочки. Опорочиха най-важната кауза, която можеше да ни обедини в следващата година\", коментира тя.", "date": "2017.07.06", "title": "Цитат на деня: Времето опроверга прякора \"Госпожа лъжа\""}
{"url": "http://www.dnevnik.bg/na_put/2017/07/06/3001811_sbogom_susedi_zdraveite_turisti_trevoga_v_centura_na/", "text": "Потънал в спомени, Мануел Моурело обикаля, почуквайки с бастун, Готическия квартал на Барселона: сякаш търси играещите деца, махленските сбирки, колоритните кръчмички... Всичко това е вече минало.Днес туристите поемат из лабиринта от улички след някой екскурзовод, вдигнал табела, или се разхождат насам-натам с толкова модерните електрически сегуеи; стаите под наем се разграбват като топъл хляб, а местните хора си стягат багажа и заминават извън града.Мануел, който пристигнал в Барселона през 1962 г. от северната област Галисия, миналия ноември бил принуден да се изсели. Апартаментът, в който живеел под наем от четвърт век, бил продаден на някакъв предприемач.Дотогава плащал наем от 500 евро месечно, но сега не откривал нищо на достъпна цена. \"Искат ми 1000, 1200, 1500 евро...\", казва той.\"Тук си беше като мое село. Тук ми бяха и приятелите, и познатите продавачи и бармани. Тук се ожених, тук отгледах децата си и мислех, че тук ще си умра\", споделя просълзен 76-годишният мустакат мъж с дебели кръгли очила. \"Сега съм като пропъден\", добавя той.В квартала остават все по-малко хора: през 2015 г. там са живели вече само 15 624 души при 27 470 през 2006. Освен това днес 63% от обитателите му са временни наематели, които не се задържат дълго. Междувременно, както сочи сайтът за недвижими имоти Idealista - номер едно в Испания, цената за наем на квадратен метър в квартала е скочила от 14.4 на 19 евро.Обитателите на барселонския , също като хората от центъра на Мадрид, Париж, Лондон и Амстердам или жителите на стария Лисабон, обвиняват за това положение спекулантите с имоти и туризма, насърчаван от сайтовете за сезонни наеми. \"Не става дума за приток на по-заможни хора, изместващи досегашните жители. Историческият център просто се опразва\", възмущава се Гала Пин, общинска съветничка в централния градски район \"Сиутат Веля\".\"Градските центрове са замислени като машини за печелене на пари, а работещите класи се изтласкват в покрайнините\", подкрепя тази критика испанският социолог Даниел Сорандо, съавтор на книга по въпроса, озаглавена \"First we take Manhattan\".Мадрид и Барселона се канят наесен да свикат голяма международна конференция на тази тема. А в Париж разтревожените жители на Четвърти район, където са остров Сен Луи и катедралата \"Нотр Дам\", организираха през март съвместно с кметството дискусия за \"невидимото обезлюдяване\" на централните градски части, отстъпвани на сезонни наематели. обяви в началото на годината, че за пет години жилищата са намалели с 20 000 по-специално заради множащите се пансиони за туристи. Явление, което наистина води до \"поскъпване\" и \"спад на населението\", коментира за АФП Ян Бросат, зам.-кмет по жилищните въпроси.В Амстердам по изчисления на банка ING сезонните наеми носят на собствениците допълнителен доход от 350 евро на месец, което вдига цените, обяснява пред АФП Сене Янсен, авторът на доклада. За да ограничат щетите, Париж, Лондон и Амстердам се опитват да ограничат срока на наемите и да ги контролират чрез вписване в регистър. От 2016 г. на берлинчани е разрешено да дават под наем само по една стая от апартамент - а цялото жилище само ако е второ, използвано като временно.Управлявана от бивша активистка, защитавала правото на жилище - , Барселона е избрала най-строгия подход и през 2016 г. е наложила глоба от 600 000 евро на интернет платформите Airbnb и Homeaway с обвинението, че дават под наем апартаменти без изисквания от градските власти лиценз за туристическа дейност.Испанският клон на Airbnb впрочем твърди, че проблемите с жилищата не са нещо ново. В \"Сиутат Веля\" например \"празните жилища (които не се предлагат на наематели, бел. АФП) са тройно повече от обявите за предлагани цели жилища на Airbnb\", уверява Андреу Кастеляно, директор по връзките с обществеността за Испания.Все още са малко заслужаващите доверие данни за влиянието на сезонните наеми върху цените на жилищата. Според Даян Койл, преподавател по икономика в Манчестърския университет и автор на доклад по въпроса, принципният недостиг на жилища често се подценява.Но всички специалисти, потърсени от АФП, са на мнение, че сезонните наеми имат съществено влияние върху пренаселените вече централни райони.изглежда, е особено силно засегнат от ценовия скок, тъй като големият брой туристи там - средно 30 милиона за година, е съчетан с висока рентабилност, която привлича спекулантите с недвижими имоти, посочват професионалисти от бранша.Сержи Лейва от агенцията за недвижими имоти MK Premium например изтъква, че половината от клиентите ѝ са чужденци, търсещи второ жилище или възможност за добра инвестиция в жилище за сезонни наематели.За хората, останали в \"застрашените\" квартали, животът е труден - улиците са претъпкани и шумни, а традиционните магазини изчезват. И те изведнъж надигат глас на различни места в Европа. През април жителите на \"Лавапиес\" в Мадрид излязоха на демонстрация с куфари на колелца.\"Ако не те прогони поскъпването, всекидневието ще те притисне и пак ще си тръгнеш\", казва 27-годишният барселонец Марти Кусо. Той уверява, че всичките му приятели вече са напуснали Готическия квартал. \"В крайна сметка виждаме опустели градове, квартали без живот\", клати глава Сокоро Перес от Барселона, доктор по социално-икономическа география. \"Градовете се превръщат в \"клъстъри\" за развлечение и потребление, в туристически заведения за бързо хранене\", казва тя.Поради липса на съседи се губи усещането за някаква общност, публичното пространство се пренебрегва, градският електорат намалява, а с него и влиянието на политическата власт на местно равнище, добавя Перес.Някогашните магазинчета и заведения в \"Сиутат Веля\" са вече пунктове за велосипеди под наем, павилиони за сувенири, луксозни ресторанти. От всички познати на кореняците обекти са останали само една гостилница и фурната на местен хлебар. \"Ние сме последният бастион - обобщава Анна Перес, дъщеря на старите гостилничари, - нещо като \"Астерикс и Обеликс.\"/ БТА", "date": "2017.07.06", "title": "Сбогом, съседи, здравейте, туристи – тревога в центъра на Барселона"}
{"url": "http://www.dnevnik.bg/bulgaria/2017/07/06/3002169_ne_mi_haresva_ultimativniiat_ton_na_policaite_obiavi/", "text": "Заместник-министърът на вътрешните работи Стефан Балабанов обяви по \"Нова телевизия\", че подкрепя исканията на протестиращите полицаи, но не харесва ултимативния им тон. \"Не приемам да бъдем притискани\", допълни той.Заместник-министърът посочи още, че реално нито един полицай не взима 660 лева, както се твърди. \"Всеки получава 120 лева за храна, пари за специфични служебни дейности, пари за извънреден труд, който е поне 20 часа на месец. Така един младеж започва с около 960 лева заплата\", допълни Балабанов.Той не скри, че сумата е малка, но даде да се разбере, че трябва да се има предвид, че в целия държавен сектор заплатите са ниски. \"С кого да сравним заплатата на полицая? С тази на учителя ли, който е учил пет години?\", попита зам.-министърът.Стефан Балабанов увери, че ръководството на МВР ще направи всичко възможно да бъдат увеличени заплатите. \"Ще направим всичко възможно полицаите да не протестират по време на българското председателство. Ако протестират, ще се изложим пред света и ще стане така, че сигурността няма да е на ниво\", каза още зам.-министърът.Той допълни, че външен одит ще покаже дали в МВР има раздути щатове и къде.", "date": "2017.07.06", "title": "Не ми харесва ултимативният тон на полицаите, обяви зам.-министърът на вътрешните работи"}
{"url": "http://www.dnevnik.bg/biznes/2017/07/06/3002174_erp-tata_prechili_na_klienti_da_preminat_kum/", "text": "Комисията за защита на конкуренцията (КЗК) твърди, че трите електроразпределителни и снабдителни предприятия пречат на клиенти да преминат на свободния пазар на електрическа енергия.Комисията смята, че е нарушен член от закона, забраняващ злоупотреба с монополно или господстващо положение. Според нея предприятията от групите на ЕВН (обслужваща Югоизточна България), на ЧЕЗ (обслужваща Западна България) и на \"Енерго-Про\" (обслужваща Североизточна България ) прилагат обща стратегия и практики, с които дискриминират независимите търговци извън съответните групи и ограничават търговията с електрическа енергия по свободно договорени цени.Като обменят в рамките на групите си съществена информация за клиенти, които преминават от доставка по регулирани към доставка по свободно договорени цени и забавят издаването на необходимите документи, дружествата възпрепятстват процеса на първоначална смяна на крайния снабдител с доставчик по свободно договорени цени, е изводът на антимонополния регулатор..Дружествата имат 30 дни да се запознаят с материалите по преписката и да представят писмени възражения.По-късно през деня в съобщение до медиите \"Енерго Про\" изрази несъгласие с твърденията на регулатора. ", "date": "2017.07.06", "title": "ЕРП-тата пречили на клиенти да преминат към свободния пазар"}
{"url": "http://www.dnevnik.bg/sviat/2017/07/06/3002194_bengazi_e_osvoboden_ot_isliamistite_suobshti/", "text": "Бенгази е напълно освободен от джихадистите, съобщи фелдмаршал Халифа Хафтар, който ръководи своя армия в източната част на Либия.\"След непрекъсната борба срещу тероризма и неговите агенти, която продължи повече от три години ви съобщаваме, че Бенгази е освободен от тероризма. Напълно освободен\", каза Халифа в реч по телевизията.Фелдмаршалът отдаде почит на \"мъчениците\", убити в боевете срещу джихадистите. Бенгази навлиза днес в една нова ера на мир, сигурност, помирение и възстановяване, обяви той. Хафтар обеща, че хората, принудени да напуснат домовете си заради насилието, сега ще могат да се върнат вкъщи. По улиците на Бенгази се чуват празнична стрелба и фойерверки.През пролетта на 2014 г. фелдмаршалът, който командва т. нар. Либийска национална армия (ЛНА), обяви началото на офанзива за отвоюване на големия град в източната част на страната.Либия потъна в хаос и стана арена на сблъсъци между враждуващи фракции след свалянето от власт на диктатора  през 2011 г. На власт в столицата Триполи е подкрепяното от международната общност . То обаче не е признато от парламента в източния град Тобрук, който има подкрепата на Хафтар.Сегашната победа би била голям напредък за Хафтар, който някога бе част от армията на Кадафи. В последните години той бавно напредва в източна и южна Либия, борейки се с ислямистите и с международно признатия кабинет в Триполи.Фелдмаршалът не крие амбициите си да овладее и столицата. Той спря да приема подкрепа от Египет и Обединените арабски емирства и . Армията му се разраства, но все още разчита много на съюзи с местни племена и милиции. от военното движение, организирано от Кадафи за свалянето на крал Идрис през септември 1969 г. Хафтар стига до ранг полковник под властта на Кадафи и ръководи либийската армия, намесила се в гражданската война в Чад на страната на опозицията. През 1987 той бива пленен, а Кадафи отрича, че либийски войници се намират на територията на южната съседка. Хафтар и още триста либийци остават в ръцете на властите на Чад.САЩ, които вече неведнъж са опитвали да премахнат Кадафи, освобождават Хафтар в замяна на това той да се присъедини към новосформирана с подкрепата на Вашингтон опозиционна група – Национален фронт за спасение на Либия. Хафтар живее в САЩ от началото на 90-те до 2011 г. и става американски гражданин. През това време той поддържа връзки с либийските опозиционни групи в изгнание и организира военната съпротива срещу Кадафи в самата Либия, но безуспешно... до 2011 г.През март 2011 г. той се връща в източна Либия и повежда бунтовниците, прикривани от въздушните сили на НАТО. След падането на Кадафи Хафтар потъва в неизвестност и се появява публично рядко до февруари 2014 г. Тогава по телевизията той обявява началото на операция \"Достойнство\" срещу ислямистките милиции в Бенгази.През следващите няколко месеца той спечели подкрепата на тогава международно признатото правителство в Тобрук и стана главнокомандващ на военните през март 2015 г. Хафтар се фокусира върху сраженията с ислямистите в Бенгази, особено терористичната групировка \"Ансар ал Шариа\", която стоеше зад убийството на американския посланик в Либия през 2012 г. Два месеца по-късно генералът обяви \"война на терора\" в цяла Либия.", "date": "2017.07.06", "title": "Бенгази е освободен от ислямистите, съобщи либийският фелдмаршал Халифа Хафтар"}
{"url": "http://www.dnevnik.bg/sport/2017/07/06/3002215_kapitanut_na_edmuntun_podpisa_dogovor_za_100_mln_dolara/", "text": "Капитанът на \"Едмънтън\"  подписа нов 8-годишен договор \"Ойлърс\", който ще го направи най-скъпоплатеният играч в Националната хокейна лига (НХЛ).Макдейвид, който е само на 20 години, подписва срещу сумата от 100 млн. долара. Контрактът влиза в сила от сезон 2018-19, а за година той ще взима по 12.5 млн. долара.Центърът е считан за един от най-големите таланти, като през 2015 г. Беше избран под №1 в драфта от \"Ойлърс\", а през този сезон помогна на тима да се класира за първи път в плейофите от 2006 г.Макдейвид спечели \"Харт Трофи\" за най-полезен играч в лигата за 2016/2017, след като завърши като най-добър реализатор със 100 точки (30 гола и 70 асистенции).Канадският център, който често е сравняван като стил на игра с легендата Уейн Грецки, заяви, че с този дългосрочен договор е изпълнил мечтата си и се надява да помогне на клуба в най-скоро време да спечели шеста  и първа от 1990 година насам.Общата стойност на договора го нарежда на четвърто място в историята на лигата след Александър Овечкин (\"Вашингтон\", 124 млн. долара), Шей Уебър (\"Монреал\", 110 млн. долара) и Сидни Кросби (\"Питсбърг\", 104.4 млн. долара).", "date": "2017.07.06", "title": "Капитанът на \"Едмънтън\" подписа договор за 100 млн. долара"}
{"url": "http://www.dnevnik.bg/biznes/2017/07/06/3002212_i_v_bulstrad_ogranichavali_brokerite_pokaza_proverka/", "text": "Комисията за защита на конкуренцията (КЗК ) излезе с поредното твърдение за нарушение на застрахователи, ограничавали брокерите, с които имат договор, да правят отбив от собственото си възнаграждение в полза на крайните клиенти.Днес комисията съобщава, че такава практика е прилагана в \"Булстрад Живот Виена Иншурънс Груп\" ЕАД за договорите за животозастраховане и в ЗАД \"Булстрад Виена Иншурънс Груп\" АД за договорите за общо/имуществено застраховане, с изключение на задължителната застраховка \"Гражданска отговорност\".Проверката на застрахователния пазар за подобни практики след самосезиране на регулатора. Проверяваните животозастрахователни компании са \"ОББ-Метлайф\", \"Булстрад Живот\", \"Алианц България Живот\", а общозастрахователните са \"ДаллБогг: Живот и здраве\", \"Надежда\", \"ЕИГ Ре\", \"Енергия\", \"Булстрад\" и \"Алианц България\". Вече са предявени твърдения за нарушения на \"Алианц\" и на ", "date": "2017.07.06", "title": "И в \"Булстрад\" ограничавали брокерите, показа проверка на КЗК"}
{"url": "http://www.dnevnik.bg/bulgaria/2017/07/06/3002234_prokuraturata_iska_postoianen_arest_za_petur/", "text": "Районната прокуратура в Асеновград ще внесе днес в съда искане за постоянен арест на Петър Низамов-Перата за нападението му срещу оператор на Би Ти Ви по време на  Те бяха породени от разразилия се бой между роми и българи на язовир в близост до града. При ексцесиите пострадаха седем души, а десетки бяха задържани.31-годишният . По време на най-големия протест в Асеновград в неделя той удари оператор на телевизията, след което го обиждал и дори заплюл него и видеокамерата.Задържане под стража вече е поискано и за двама души, участвали в боя. Това са мъже на 32 и 40 години. Те са привлечени като обвиняеми за хулиганство с особена дързост и цинизъм.Двамата са задържани за действията им пред болницата в Асеновград, където се пренесъл боят между роми и българи. Там те се държали агресивно, хвърляли камъни, обиждали, отправяли заплахи и носели дървени тояги. След инцидента се укрили в село Боянци, където били арестувани в понеделник.По същото досъдебно производство за хулигански действия с особена дързост и цинизъм са били задържани още девет лица, които са с наложена мярка за неотклонение \"задържане под стража\".Днес районният съд в Асеновград ще заседава по искането на прокуратурата за определяне на мярка за неотклонение \"задържане под стража\" спрямо двамата обвиняеми.", "date": "2017.07.06", "title": "Прокуратурата иска постоянен арест за Петър Низамов-Перата и още двама за ексцесиите в Асеновград"}
{"url": "http://www.dnevnik.bg/bulgaria/2017/07/06/3002173_nad_1_mln_lv_sa_dadeni_za_obuchenie_na_policai_za/", "text": "Близо 1.2 млн. лв., или 660 156 швейцарски франка, са похарчени за изработването на сайт и обучение на около 350 полицаи за работа с деца. Това се разбира от писмен отговор на вътрешния министър Валентин Радев до депутата от БСП Теодора Халачева, информира БГНЕС.Средствата са отпуснати по проект \"Подобряване закрилата на детето и превенция на детската престъпност\", финансиран от Българо-швейцарската програма за сътрудничество. Общият бюджет на проекта е 760 хиляди швейцарски франка.Вътрешният министър отчита, че със средствата са постигнати няколко резултата:- изработване на сайта detskasigurnost.bg. Проверка на информационната агенция е показала, че интернет страницата е изработена от ученици от Професионалната гимназия по електротехника и автоматика в София.- разработен е Наръчник за полицейските служители, работещи с деца.- проведени са шест обучения за работа с деца на общо 240 служители на МВР.- разработена е и Автоматизирана информационна система за противодействие на детската престъпност и закрила на детето, както и са доставени компютърни конфигурации и сървъри за нейната поддръжка.Системата позволява обобщение на данните за деца, които са извършвали престъпления и са установени от органите на МВР, както и на децата, станали жертви на престъпления. Обучени са 92 служители на МВР, които могат да работят с въпросната система. Разработени са и отпечатани брошури за превенция на учениците срещу употреба на наркотици, алкохол и цигари.От отговора на вътрешния министър не се разбира дали ръководството на ведомството смята постигнатите резултати по проекта за удовлетворителни, особено на фона на растящата агресия сред учениците.", "date": "2017.07.06", "title": "Над 1 млн. лв. са дадени за обучение на полицаи за работа с деца"}
{"url": "http://www.dnevnik.bg/sviat/2017/07/06/3002271_juber_spira_vremenno_da_raboti_vuv_finlandiia/", "text": "Услугата за таксиметрови превози Uber POP ще спре да работи във Финландия, докато догодина не влезе в сила нов закон, който облекчава регулациите на пазара. е под тежък натиск от традиционните  и регулатори в Европа, които я обвиняват в нечестна конкуренция и пренебрегване на правилата, припомня агенция \"Ройтерс\". Д вече бе спряна в няколко европейски държави, сред които и .От финландския ѝ клон уточниха, че не искат да създадат проблеми на шофьорите. \"Искаме да сме сигурни, че не поставяме в неприятни ситуации шофьорите, които използват приложението или служителите ни – особено сега, когато ни очаква светло бъдеще. Вярваме, че най-добрият начин да постигнем това и да се фокусираме върху бъдещето е да дадем пауза на UberPOP и да започнем отново през лятото на 2018 г.\", гласи изявление на фирмата.Uber не е незаконен във Финландия, стига шофьорите да имат . Компанията обаче бе обект на полицейски разследвания, а на някои шофьори бе наредено да дадат на държавата печалбите си заради невалидни разрешителни.Лицензираната услуга UberBLACK (която изпраща само луксозни коли и има по-високи изисквания към тях) ще продължи да работи в Хелзинки. След влизането в сила на новия закон изискването за лиценз остава, но годишните квоти за това колко да бъдат издавани ще паднат.", "date": "2017.07.06", "title": "\"Юбер\" спира временно да работи във Финландия"}
{"url": "http://www.dnevnik.bg/sport/2017/07/06/3002159_andrei_gulubinov_premina_v_djenoa/", "text": "Българският  Андрей Гълъбинов ще играе в Серия А от следващия сезон. Таранът подписа договор за две години с \"Дженоа\", като в контракта му има опция за удължаване с още една.Според италианския портал \"Тутомеркатоуеб\" 28-годишният нападател е преминал успешно медицински прегледи в сряда вечерта. Очаква се днес нападателят да бъде представен официално от \"Дженоа\".Интерес към Гълъбинов имаше от израелския \"Макаби\" (Тел Авив) и от друг отбор от Серия А - \"Верона\".28-годишният нападател прекара голяма част от кариерата си в Серия В и Лега Про. В последните два сезона той беше част за втородивизионния \"Новара\", като вкара 26 гола в 77 мача за клуба от Северна Италия. Преди това игра за \"Авелино\" и \"Ливорно\".Нападателят е национал на България от 2014 г., като изигра седем мача и вкара два гола.  се разписа в приятелския двубой срещу Канада на 23 май 2014 г. и при равенството с Малта в квалификациите за Евро 2016 на 16 ноември същата година.\"Дженоа\" е най-старият футболен клуб в Италия, като е основан през 1893 г. \"Грифоните\" направиха слаб изминал сезон и завършиха на 16-та позиция.", "date": "2017.07.06", "title": "Андрей Гълъбинов премина в \"Дженоа\""}
{"url": "http://www.dnevnik.bg/detski_dnevnik/2017/07/06/3002269_konferenciia_za_razvitieto_na_deteto_v_socialnata/", "text": "Институт \"Монтесори България\" инициира и организира еднодневна образователна конференция на тема \"Развитието на детето в социалната среда\", а целта му е да породи обществена дискусия с акцент върху начините на развитие и възпитание, механизмите за справяне с рискови ситуации и споделяне на добрите практики.На 17 септември от 9 до 18 часа в Sofia Event Center лектори ще са международни учени и невропсихолози, световнопризнати експерти по детско развитие, обществени личности, професионалисти в сферата на творчеството, дигиталните технологии, психолози, бизнес лидери.Сред лектори са д-р Стийв Хюз, президент на американското дружество на педиатрите невропсихолози и член на Global Research Committee, Джудит Орайън, директор AMI обучения, и Сандра Роменска, Co-director of training и Senior teaching Fellow in Leadership and Management в University of St Andrews, Шотландия.Планирана е и прожекция на документалния филм \"Най-голям шанс за успех\" (), който отваря дискусия как днешното училище подготвя децата за уменията на бъдещето. Документалният филм е заснет в над 100 класни стаи и предлага поглед към вълнуващ нов подход за насърчаване на развитието на социални умения, критично мислене, уважение, любопитство.Участието в конференцията е след предварителна регистрация на  или чрез закупуване на билет от Eventim. Като съпътстваща на конферентната програма част ще има организирани уъркшопи, детски работилници и презентационни кътове със свободен достъп. Децата са добре дошли безплатно. Новините за конференцията можете да следите на интернет страниците на събитието във  и .", "date": "2017.07.06", "title": "Конференция за развитието на детето в социалната среда организира \"Институт Монтесори\""}
{"url": "http://www.dnevnik.bg/sport/2017/07/06/3002343_rusiia_e_vlojila_481_mlrd_rubli_v_razvitieto_na_sporta/", "text": "От 2009 г. Русия е инвестирала 481 млрд. рубли (близо 8 млрд. долара) в развитието на физическата култура и спорта. Това заяви вицепремиерът  на среща на долната камара на Федералното събрание.Според него за 8 години броят на спортуващите в страната се е увеличил двойно.\"Спортът винаги е бил приоритет на правителството и ние ще продължаваме да държим на тази програма. Постигнахме голяма крачка напред, след като от 2009 г. досега инвестициите са общо 481 млрд. рубли\", каза Мутко.Сумата е използвана както за професионалния спорт, така и за създаване на специални програми в училищата.\"Направихме близо 100 поправки в нашите закони, за да успеем да създадем програма за 97 спорта. Имаме изградена дългосрочна стратегия за 57 олимпийски спорта и обучение на треньори\", добави вицепремиерът на Русия.Проучване на специална комисия сочи, че от 2006 г. досега броят на спортните съоръжения в страната се е увеличил с 21.2% и вече достига до 281 хиляди.Междувременно Мутко коментира и преговорите между руските телевизии и  за излъчването на двубоите от световното първенство догодина. Според него Световната футболна централа трябва да се съгласи на специални права за местните телевизии, чийто пазар не е като на тези в Западна Европа.\"Руските телевизии не могат да си позволят да платят повече от 35-40 млн. долара, което е разумна сума. Пазарът тук не може да се сравнява с другите страни, така че за всяка една държава трябва да има различни условия\", каза той.В момента три телевизии имат желание да излъчват двубоите в страната домакин – Първи канал, Общоруската държавна телевизия и \"Мач ТВ\".", "date": "2017.07.06", "title": "Русия е вложила 481 млрд. рубли в развитието на спорта"}
{"url": "http://www.dnevnik.bg/politika/2017/07/06/3002395_iniciativniiat_komitet_na_radev_i_iotova_e_nabral_87/", "text": "Инициативният комитет, издигнал Румен Радев и Илияна Йотова на президентските избори миналата година, е набрал общо 87 223 лева за финансиране на кампанията и след приключването ѝ, което е в нарушение на Изборния кодекс. Това показва одитът, извършен от Сметната палата, на .В документа е записано още, че инициативният комитет е поел задължения в размер на 53 193 лева към двама доставчици на стоки и услуги, които са неразплатени към датата на извършване на одита (6 ноември 2016 г.). Редакцията се свърза с предизборния щаб на кандидатите, откъдето обещаха информация за това по-късно. Установено е и финансиране в размер на 540 лв. от юридическо лице в нарушение на Изборния кодекс.Другият участник в президентските избори, който е имал неразплатени задължения към доставчици на стоки и услуги до датата на извършване на одита е \"Реформаторският блок\". Формацията е имала задължения в размер на 19 403 лв. към 5 доставчика. След датата на представяне на отчета на формацията пред Сметната палата 16 469 лева от тях са били разплатени, се посочва в одита. (вижте графиката долу). Приходите им са в общ размер 5 212 362 лв., като 2 166 физически лица са направили общо 2 187 парични дарения.От 11-те партии, коалиции и инициативни комитети, участвали в президентския вот, 8 отчитат средства за медийни пакети, които се предоставят от държавата. За медийни пакети те са получили общо 277 146 лв.При одита са установени 82 физически лица, които са предоставили или дарили средства за финансиране на предизборната кампания в размер над хиляда лева. По закон даренията от едно физическо лице за дадена политическа сила не може да надхвърлят 10 хил.лв. за календарна година. При дарения над 1 000 лева Сметната палата извършва проверка за съответствие между размера на дарените средства и размера на доходите на лицето. От тези 82 дарители за 6 е установено несъответствие между доходите и даренията. От одитната институция обаче отбелязват, че проверката е само въз основа на бази данни на приходната агенция и осигурителния институт. Предвидените в Изборния кодекс източници на информация не позволяват да бъдат проследени данни за доходи от чужбина, за спестявания в банки и други, които е напълно вероятно конкретните лица да притежават, посочват от Сметната палата.Всички участници в изборите са спазили изискванията за общия размер на финансиране и за това приходите и разходите над 1 000 лв. да се получават по банков път. Всички са представили в срок отчетите си за приходите, разходите и поетите задължения за плащане в предизборната кампания.Установени са неотчетени приходи от двама участници – непарично дарение от 1 155 лв. на инициативния комитет \"Румен Радев и Илияна Йотова\" и непарично дарение от 288 лв. на инициативния комитет \"Пламен Орешарски и Данаил Папазов\", както и неотчетени разходи от един участник – 288 лева от Реформаторския блок.", "date": "2017.07.06", "title": "Инициативният комитет на Радев и Йотова е набрал 87 хил. лв. и след края на изборната кампания"}
{"url": "http://www.dnevnik.bg/razvlechenie/2017/07/06/3002265_jivi_dinozavri_v_realen_razmer_gostuvat_v_morskata/", "text": "\"Живите динозаври\" - популярна пътуваща изложба, която показва как праисторическите животни са изглеждали в реален размер, ще гостува във Варна от 10 юли до 3 септември, съобщават организаторите.В Морската градина ще бъдат експонирани 24 скелета и макети на динозаври, пресъздадени с характерните за дадения вид цвят, текстура, движения и звук. Интерактивните фигури са изключително реалистични и ще бъдат съпроводени с факти от историята на най-големите създания, крачили някога на планетата.Това е първата по рода си изложба в световен мащаб. От началото на нейното представяне е посетена от повече от 10 млн. души в Южна Америка, Холандия, Италия, Унгария, Румъния, Кипър, Гърция, Сингапур, Тайланд, Дубай и много други. Събитието е част от програмата \"\" 2017 и се реализира с подкрепата на община Варна.Билети на цени от 10 лв. за деца и 12 лв. за възрастни и могат да бъдат закупени в онлайн и офлайн мрежата на Eventim, както и на място в морската градина, непосредствено зад Пантеона. Работното време ще е от 10 до 22 ч.", "date": "2017.07.06", "title": "\"Живи\" динозаври в реален размер гостуват в Морската градина на Варна"}
{"url": "http://www.dnevnik.bg/sport/2017/07/06/3002374_junaited_e_dogovoril_romelu_lukaku_za_75_mln_paunda/", "text": "\"Манчестър юнайтед\" се е съгласил да плати 75 млн. паунда, за да привлече нападателя на \"Евертън\" Ромелу Лукаку, обяви Би Би Си. Очаква се сделката да бъде финализирана до неделя, когато \"червените дяволи\" заминават за предсезонното турне в САЩ.С договарянето на Лукаку \"Юнайтед\" ще преустанови интереса си към Алваро Мората от \"Реал\" (Мадрид). Това бяха двамата централни нападатели, към които Жозе Моуриньо се беше насочил след освобождаването на Златан Ибрахимович.Лукаку беше обект на много голям интерес и от бившия си клуб \"Челси\". Сега сините най-вероятно ще се насочат към Мората, който беше резервен вариант на Антонио Конте при очертаващата се раздяла с Диего Коща.Лукаку отбеляза 26 гола в 39 мача във всички турнири през миналия сезон. Откакто \"Евертън\" го купи за 28 млн. паунда от \"Челси\", белгийският национал се разписа 71 пъти в 133 двубоя.Куриозното е, че той беше отпратен от \"Стамфорд бридж\" именно от Моуриньо, който сега е готов да го направи втория най-скъп играч в историята на \"Юнайтед\" след Пол Погба, за когото бяха платени 89 млн. паунда на \"Ювентус\".Лукаку е клиент на Мино Райола, който през миналата година доведе на \"Олд трафорд\" Погба, Ибрахимович и Хенрик Мхитарян. През март белгиецът отказа да преподпише с \"Евертън\" срещу рекордната в историята на клуба седмична заплата от 140 хил. паунда.\"Не искам да оставам на същото ниво. Искам да се подобря и знам къде искам да отида\", каза тогава 24-годишният нападател.Той има договор с \"карамелите\" до лятото на 2019 г., но беше категоричен в желанието си да напусне \"Гудисън парк\".С продажбата му \"Евертън\" ще компенсира голяма част от средствата, които похарчи това лято. Тимът на Роналд Куман прави много мащабна селекция, като досега похарчи близо 100 млн. паунда за Джордан Пикфорд, Майкъл Кийн, Дейви Клаасен, Сандро Рамиерес и Хенри Ониекуру. Ливърпулският клуб вероятно ще привлече и нападателя на \"Арсенал\" Оливие Жиру срещу 20 млн. паунда.Според Би Би Си очакваното завръщане на Уейн Рууни в \"Евертън\" не е свързано с трансфер на Лукаку на \"Олд трафорд\". Капитанът на \"Юнайтед\" има договор до лятото на 2019 г., но \"червените дяволи\" са съгласни да го пуснат като свободен агент, за да се освободи от голямата му заплата, възлизаща на 250 хил. паунда на седмица.", "date": "2017.07.06", "title": "\"Юнайтед\" е договорил Ромелу Лукаку за 75 млн. паунда"}
{"url": "http://www.dnevnik.bg/politika/2017/07/06/3002344_sled_sreshta_na_borisov_i_ombudsmana_gerb_shte/", "text": "Министър-председателят Бойко Борисов даде пълната си подкрепа за законопроектите, внесени в Народното събрание от омбудсмана Мая Манолова, чиято цел е да се прекрати т. нар. \"модерно робство\" и да се ограничат правомощията на частните съдебни изпълнители, съобщиха от правителството. Двамата са се обединили \"около необходимостта от допълнителни законодателни мерки за защита на трудовите и социалните права на работещите, както и на равнопоставеност на гражданите спрямо частните съдебни изпълнители, банките и монополите в граждански процес\".В парламента Манолова направи изявление заедно с шефа на правната комисия Данаил Кирилов (ГЕРБ). Сред предложенията на Манолова са за разширяването на правомощията на Главна инспекция на труда, за създаване на бърза писта за работниците да се снабдяват с изпълнителен лист срещу некоректните работодатели, за забрана в обществени поръчки да участват фирми, които не са платили на персонала.Манолова каза, че и е омръзнало депутатите да и отхвърлят законовите промени, които целят ограничението на издевателствата на частните съдебни изпълнители и неизплатените заплати на работници от фирми, прехвърлени на клошари, поради което видяла в министър-председателя последен шанс.Днес бе оповестен доклада от работата на Временна комисия за неизплатените заплати. Манолова каза, че по време на действието на комисията не е изплатен нито 1 лв. на работник, който си чака възнаграждението. \"Отворени са случаите за Дупница, за Ветрен, за русенската корабостроителница, за фирмата за чистота във Видин\", изброи Манолова. Тя заяви, че това ще продължи, ако не бъдат внесени освен предложенията, около които са се обединили депутатите в комисията, но и допълнителните предложения, които са останали извън тяхното внимание.В доклада си комисията установи, че са налице пропуски в законодателството, даващи възможност на некоректни работодатели да се възползват от тях. Най-големият брой предприятия със забавени трудови възнаграждения на работниците са в търговията, тъй като там оперират и най-много стопански субекти. Там неизплатените заплати за периода 2012-2016 г. са 3 431 963 лв.", "date": "2017.07.06", "title": "След среща на Борисов и омбудсмана ГЕРБ ще подкрепят законите срещу \"модерното робство\""}
{"url": "http://www.dnevnik.bg/tehnologii/2017/07/06/3002331_delut_na_informacionnite_tehnologii_v_bulgarskata/", "text": "Секторът на информационните и комуникационните технологии е един от най-динамично развиващите се отрасли в българската икономика с принос от 4.5% към общата брутна добавена стойност на фона на 3.7% средно за Европейския съюз. Това съобщи зам.-министърът на икономиката Лъчезар Борисов, цитиран от пресцентъра на ведомството.\"Секторът е от водещо значение за способността на страната ни да привлича и задържа млади и високо производителни кадри\", каза министърът и допълни, че от началото на годината в ИКТ и аутсорсинга благодарение на привлечените инвестиции са разкрити 400 нови работни места.", "date": "2017.07.06", "title": "Делът на информационните технологии в българската икономика е по-висок от средния за ЕС"}
{"url": "http://www.dnevnik.bg/sviat/2017/07/06/3002417_flirtut_mejdu_hamas_i_egipet_shte_razmesti/", "text": "Поредица срещи, състояли се през последните седмици между \"Хамас\" и високопоставени официални лица в Кайро, говорят за подобряване в отношенията между Египет и палестинското ислямистко движение. Последиците от това ще се усетят в Газа, палестинската политика и в региона.Вчера в реч в Газа , който наскоро стана лидер на \"Хамас\", заяви, че връзката на ивицата с югозападния ѝ съсед се затопля. \"Отворихме нова глава с Египет и в отношенията ни бе отбелязан сериозен напредък\", каза той.През по-голямата част от миналото десетилетие Египет участваше заедно с Израел в поддържането на блокада по суша, въздуха и вода срещу ивицата Газа - наказателна мярка срещу \"Хамас\" и военното му крило. През 2007 г. движението превзе ивицата и тя до днешен е под негов контрол.През изминалия месец положението се влоши, след като Израел по молба на действащата от Западния бряг Палестинска автономна власт наложи ограничения и в електрозахранването на Газа и това доведе до режим на тока в ивицата - електричество има само четири часа на ден. Санкциите са част от дългогодишните усилия на Палестинската автономия - начело на която е партията съперник - да принудиПрекъсванията в електроснабдяването засегнаха болници и пречиствателни станции и допълнително измъчват  заради вълната от изтощителни горещини.Усещайки, че е нужно да предприеме нещо и безпокоейки се да не загуби подкрепата на хората, \"Хамас\" опита да поправи отношенията с официалните власти в Кайро - те контролират единствения и откакто управлява президентът , са силно притеснени от връзките между \"Хамас\" и движението \"Мюсюлмански братя\", свалено от власт от Сиси след масови протести.Миналия месец новоназначеният водач на \"Хамас\" в Газа, , произхождащ от военното крило на групировката, се срещна в Кайро с представители на египетската страна, включително с началника на разузнаването.Предполага се, че срещите са били уредени и с помощта на , 55-годишен бивш функционер на \"Фатах\", който е родом от Газа и сега е твърд противник на президента на Палестинската автономия и водач на \"Фатах\" Махмуд Абас.Хания заяви, че Египет помага да се подобрят условията на живот за жителите на ивицата, както и че преговорите вече са довели до облекчаване на част от трудностите, които блокадата е предизвикала. \"Египетската страна е готова да помогне и египетските власти разпоредиха да се приложи комплекс от мерки, първата от които е разрешение в Газа да бъде внесено гориво.\" В речта си Хания благодари също наДахлан, който прекарва по-голямата част от времето си в Обединените арабски емирства и е близък до Египет, се очерта като влиятелен посредник в региона, решен да изглади различията между \"Хамас\" и Кайро и евентуално да отправи предизвикателство към Абас като конкурент за лидерския му пост.В този смисъл по-близките отношения между \"Хамас\" и Кайро са сериозна заплаха за палестинския президент, смятат анализатори от Близкия изток. Не само защото вдигат реномето на движението в регионален план, казаха те, но и защото се засилват позициите на Дахлан и се подронва имиджът на Палестинската автономия, която се представя като доминиращия политически орган на палестинците.Израелската страна, която от 1979 г. има подписан мирен договор с Египет и работи в тясна координация с Кайро по въпросите на сигурността, следи внимателно разговорите между съседа си и \"Хамас\". Подобно на САЩ и ЕС Израел смята движението за терористична организация и иска да ограничава влиянието му.След последния кръг разговори в Кайро \"Хамас\" разчисти терен от своята страна на границата с Египет, създавайки буферна зона, охранявана с наблюдателни кули, камери и огради от бодлива тел - отстъпка заради чувствителността на Кайро по въпросите на сигурността. \"Тези мерки трябва да послужат като гаранции за египетската страна\", каза пред репортери Тауфик Абу Наим, назначеният от \"Хамас\" началник на службите за сигурност в Газа.След това представителите на движението се завърнаха в Кайро. Според източници \"Хамас\" иска Египет да отвори граничния си пункт \"Рафах\" за по-дълго и да увеличи доставките на енергия и вноса на стоки.Кайро иска сведения за \"радикалните елементи\", които влизат и излизат от Газа, както и помощ в проследяването на екстремисти, свързани с \"Ислямска държава\" и нападащи египетските сили в . Египетските власти засега не са отговорили на молбата ни да коментират темата. Представител на израелското министерство на външните работи отказа да говори. Като признак за това, чепреди края на седмицата 82-годишният Абас ще се срещне с египетския президент Сиси. \"Според мен има голямо раздвижване в отношенията между Египет и \"Хамас\"\", заяви Акрам Атала, независим анализатор от Газа. \"За пръв път можем да кажем, че между двете страни има общи действия, сътрудничество. Откакто движението \"Хамас\" бе създадено преди 30 години, досега това никога не е било правено официално.\"Според Атала решаваща роля тук играе посредничеството на Дахлан. Абас е все по-недоволен от \"Хамас\" и се опита да увеличи натиска върху групировката, а това придава по-голяма тежест на ролята на Дахлан. През 2012 г. Абас го изгони от \"Фатах\" и оттогава той живее в самоналожено изгнание. Последното нещо, което палестинският президент иска, е Дахлан да се върне в Газа, с одобрението на Египет и то като герой.\"Дахлан използва сегашния миг, за да се представи като най-ефективният играч на палестинската сцена и спасител на \"Хамас\"\", заяви Атала, допускайки, че всяка от споменатите страни е спечелила нещо: Дахлан по отношение на влиянието си и \"Хамас\" като политически партньор.Анализаторите в региона следят внимателно какви възможни последици ще имат по-близките връзки с Египет за отношенията на, който през последните години похарчи над 500 милиона долара за инфраструктурни подобрения и изграждане на клиники в Газа. срещу катарската страна с участието на сунитски арабски държави заради отношенията ѝ с Иран, обвинявайки я, че подпомага тероризма. Доха отрича. Според анализаторите, ако Египет ще изгражда по-добри връзки с \"Хамас\", твърде възможно е да настоява приятелството с емирството да бъде прекратено. /БТА", "date": "2017.07.06", "title": "Флиртът между \"Хамас\" и Египет ще размести палестинската политика"}
{"url": "http://www.dnevnik.bg/gradska_sreda/2017/07/06/3002362_obshtinskite_suvetnici_se_pozovaha_na_vratichki_v/", "text": "Столичният общински съвет, с гласовете на ГЕРБ и Реформаторски блок и Глас Народен, разреши стоежа на 77-метрова сграда на бул. \"България\". Вчера, след като .От изказванията на общинските съветници по време на дискусията се разбра, че за да бъде построена сградата, се ползват вратички в устройствените закони, които по думите на Силвия Христова (ГЕРБ) били известни отдавна на политическата й група. Освен искането за разделяне на парцелът за сградата на три части, общинските съветници одобриха и издаването на разрешение за строеж на 77-метровата сграда в един от тях. Втората част от решението е била включена от комисията по икономика на вчерашното й заседание.Единствените, които гласуваха с \"Против\" бяха Иво Божков и Марта Георгиева (ДСБ), и независимият съветник Войслав Тодоров. От гласуването се въздържаха Стоян Александров(независим), Иван Велков (Зелените), Трайчо Трайков (ДБС) и групата на БСП. В изказванията си Тодоров и Георгиева посочиха, че в София се разрешават високи сгради \"абсолютно безразборно\", \"на парче\" и в \"услуга на лобистки интереси и инвеститори, близки до властта\". Двамата обърнаха внимание на това, че проектът ще бъде одобрен на базата на спорни текстове в Закона за устройство на територията (чл. 27, ал. 3) и Закона за устройство и застрояване на Столична община (т.3. от допълнителните разпоредби).Инвеститорът иска разделянето на 3 части, за да ползва възможността в чл. 27. ал. 3 за максимална плътност на застрояване. Според Войслав Тодоров по този начин жителите на околните сгради няма да бъдат заинтересовани страни по смисъла на закона и няма да имат правото да обжалват разрешението за строеж и промяната на устройствения план, който разделя парцела. От друга страна инвеститорите от \"България билдинг\" твърдят, че сградата им попада в третичен градски център, като така се ползват от допълнителната разпоредба в закона за устройство на София, според която няма ограничение във височината на сгради в тези зони.Според Марта Георгиева няма безспорно графично доказателство, че сградата попада в зона без ограничение на височината на застрояване, а точно обратното. Според нея, графиката която е била показана на общинските съветници \"всъщност доказа, че сградата е в зона с ограничение на височината до 20 метра\".Силвия Христова, която е и председател на комисията по градоустройство, заяви: \"Вратичките в закона съществуват и ние като група отдавна сме установили това\", каза тя, като допълни, че групата на ГЕРБ подготвя предложения за ограничаването им.\"Значи искате да кажете, че одобряваме сграда, по вратички в закона, които не ви харесват, ама все пак я пускаме\", отговори й Войслав Тодоров. \"Ами хайде тогава, като сте против, бъдете против\", допълни той.\"Дясното за мен не е насърчаване на алчността на привилегировани от властта олигарси, а напротив - осигуряване на равнопоставеност на всички собственици пред закона и строго спазване на правилата\", завърши Марта Георгиева.Инвеститорът, чийто проект днес общинските съветници разрешиха, е дружеството \"България билдинг\", което е собственост на Георги Василев – мажоритарен акционер в дружеството \"Джи Пи груп\". С \"Джи Пи груп\" е свързван генералният директор на \"Лукойл България\" Валентин Златев, .", "date": "2017.07.06", "title": "Общинските съветници се позоваха на вратички в закона и разрешиха поредната висока сграда в София"}
{"url": "http://www.dnevnik.bg/sviat/2017/07/06/3002382_iaponiia_registrira_rekordna_zaguba_na_mestno_naselenie/", "text": "Япония регистрира рекордна загуба на местно население през 2016 г. и скок в броя на чужденците, живеещи в страната.Броят на японците е намалял с 308 084 души, достигайки 125.6 млн., след десетилетия на  и .Чужденците обаче са се увеличили със 7% до 2.3 млн. души. Причината е недостигът на работна ръка, който води до приток на студенти и трудещи се от други държави.Тези числа ще изправят  пред основополагащ въпрос: да позволи ли имиграцията да допълва цялостния брой на населението, или да приеме, че то ще намалее, но ще се запази , пише в, \"Файненшъл таймс\".За пръв път 1979 г., когато са започнали преброяванията, броят на ражданията за една година е паднал под 1 млн., докато са починали 1.3 млн. души. Скоростта на намаляването на населението ще се увеличи в бъдеще с остаряването на поколението на \"бейбибумърите\".", "date": "2017.07.06", "title": "Япония регистрира рекордна загуба на местно население"}
{"url": "http://www.dnevnik.bg/bulgaria/2017/07/06/3002508_bulgarskoto_posolstvo_v_london_shte_raboti_s_uduljeno/", "text": "Българското посолство в Лондон ще работи с удължено работно време до края на август. Това съобщи във \"Фейсбук\" министър-председателят Бойко Борисов, като посочи че причина за реорганизацията са поредните сигнали за опашки пред дипломатическата мисия, които е получил.В периода от 6 юли до 31 август 2017 г. приемното време на Консулската служба за граждани да бъде удължено до 17 часа всеки работен ден.След предишни оплаквания от български граждани Министерството на външните работи (МВнР) вече е командировало допълнителни служители. Обмисля се и преустройство на сградата, защото в момента имам информация, че помещенията са много тесни, посочва Борисов.МВнР работи и по разкриване на изнесено бюро в Шотландия, за да не се налага българските граждани да пътуват.", "date": "2017.07.06", "title": "Българското посолство в Лондон ще работи с удължено време за граждани през лятото"}
{"url": "http://www.dnevnik.bg/bulgaria/2017/07/06/3002388_s_izlizane_ot_zalata_chlenovete_na_suveta_otkazaha_da/", "text": "Напускане на членове на Висшия съдебен съвет (ВСС) доведе до падане на кворума и прекратяване на днешното заседание на пленума му. Кадровици от т.нар. мнозинство в съвета си тръгнаха от залата по време на обсъждане на ключови за системата теми.С напускането за пореден път бе предотвратено и обсъждането на анализа на европрокурорите от миналата година и техните препоръки за въвеждане на отчетност на главния прокурор и възможност за разследването му от независим обвинител при съмнения за престъпление. Точката фигурираше в редовния дневен ред, но до нея не се стигна. Тя бе предложена от Соня Найденова и Калин Калпакчиев.Преди предсрочното прекратяване на заседанието обаче стана известно, че половин година след излизането на евроанализа на прокуратурата в отговор Министерството на правосъдието формира работни групи за промени в Закона за съдебната власт, Наказателния кодекс, Наказателно-процесуалния кодекс и по темата за вещите лица. Със свое писмо ведомството кани членове на съвета да се включат в работни групи за законовите изменения. Срокът за определяне на представители на съвета е 6 юли, т.е. днес.Според членове на съвета обаче подходът на министерството е \"неконструктивен, непоследователен и повърхностен, защото специално за ЗСВ промените са фокусирани върху преразглеждане на разпоредбата, която предвижда, че до 10 % от свободните бройки в системата се заемат с външен конкурс\", информира \"Правен свят\".Лозан Панов се обяви срещу законодателни промени без обяснения и \"защото на някой така му харесва\". Той добави, че има редица други текстове в съдебния закон, които се нуждаят от прецизиране - например по отношение на процедурата за обжалване на изборите за ВСС и командироването, което, по думите му, създавало проблеми.Отговор от другите членове на съвета обаче нямаше и не последва дискусия по изразеното от него съображение.\"Споделям виждането, че подходът, който се възприема седем месеца след оповестяване на функционалния анализ, изготвен от прокурори, е неправилен. Самият анализ започва с едно въведение - отправените препоръки следва да се гледат комплексно като взаимосвързани мерки, които само във връзка една с друга ще имат ефект. Предлага ни се разхвърляно и непоследователно формиране на работни групи. Не е ясно какво целят. Но най-важното е, че ние публично не сме обсъдили функционалния анализ на прокуратурата. Обсъждаме състава на работните групи, които да изпълнят мерките, но докладът въобще не е обсъден\", посочи на свой ред Калин Калпакчиев.В крайна сметка кадровците единствено гласуваха кои от тях в кои работни групи да влязат.Юлия Ковачева повдигна темата с проекта за промени в съдебния закон, внесен от ГЕРБ и Обединени патриоти. Заяви, че комисията за атестирането и конкурсите ще излезе със становище по тях и по други текстове, които се нуждаят от прецизиране. Проектът предвижда поредни бонуси на настоящия състав на ВСС и ограничават финансирането на съсловните организации в системата. Той бе внесен изненадващо в 17:30 във вторник. Повече за него четете  и .Соня Найденова също поиска още днес като извънредна точка да бъдат обсъдените предложените промени в съдебния закон, но идеята не бе възприета от останалите ѝ колеги.Миналия четвъртък също с излизането на членовете от мнозинството заседанието бе прекратено и не беше обсъден сигналът срещу председателя на Върховния касационен съд (ВКС) Лозан Панов. Напускането на членове на съвета, за да падне кворумът и да се прекрати заседанието или да се избегне неудобна тема за обсъждане се е случвало многократно и преди.По предварителна информация на специализирания сайт за следващата седмица не се предвижда заседание на пленума. Заради повтарящата се ситуация с напускане на залата шестима от кадровиците - Галина Карагьозова, Камен Иванов, Калин Калпакчиев, Соня Найденова, Юлиана Колева и Юлия Ковачева са изпратили писмо до министъра на правосъдието Цецка Цачева. В него настояват тя да свика заседание на съвета за 13 юли, на което да бъдат разгледани \"пропадналите\" днес точки от дневния ред.\"Останалите неразгледани точки от днешния дневен ред засягат кадрови въпроси, нормалното функциониране на съдилища и прокуратури, както и други важни въпроси, касаещи съдебната власт. Отлагане на обсъждането им и вземане на решения по тези точки за по-дълъг период може да доведе до затруднения за органите на съдебната власт, както и на заинтересованите лица. Предлагаме тези точки да се включат в дневния ред за 13 юли 2017 г.\", аргументират се шестимата.", "date": "2017.07.06", "title": "С излизане от залата членовете на съвета отказаха да обсъдят европейския анализ на прокуратурата (обновена)"}
{"url": "http://www.dnevnik.bg/sviat/2017/07/06/3002409_sasht_i_polsha_rabotiat_sreshtu_destabilizirashtoto/", "text": "Вашингтон и Варшава работят заедно срещу \"дестабилизиращото поведение\" на Русия и други опасности, каза американският президент Доналд Тръмп в полската столица, предаде \"Ройтерс\". Той добави, че работата с НАТО ще бъде от \"ключово значение за сдържането на конфликти и предотвратяването на войни между велики държави.\"На пресконференция с полския си колега Анджей Дуда той отговори уклончиво на въпроса дали вярва, че Русия се е намесила в американските президентски избори миналата година. Според него е възможно Москва да е имала участие, но това би могло да се каже и за други държави.Кремъл отговори на изявлението му часове след пресконференцията с Дуда. \"Не сме съгласни с такъв подход,\" каза говорителят на президента Владимир Путин, Дмитрий Песков, цитиран от ТАСС. Песков изрази съжаление за липсата на разбирателство между Русия и Съединените щати, но подчерта, че проблемът може би ще се реши по време на срещата между двамата държавни глави в петък.Тръмп повтори и искането на Съединените щати всички държави от НАТО да се придържат към изискваните от тях нива на разходите за отбрана.Времето за за изпълнение на финансовите задължения \"отдавна е отминало\" за всички страни в алианса и те трябва да се \"залавят за работа\", настоя президентът. Тръмп вече направи подобен коментар по време на посещенията си в Европа през май.Американският държавен глава участва и в инициативата \"Три морета\", чиято среща на върха се провежда във Варшава, а по-късно в четвъртък ще изнесе реч на Красинския площад във Варшава, която се очаква да привлече многохилядна публика. Часове след това ще замине за Германия, където ще се срещне с канцлера Ангела Меркел ден преди срещата на страните от Г-20.Сред темите, които засегна Тръмп, беше и Северна Корея. По думите му Вашингтон замисля \"сериозни неща\" в отговор на поредния ракетен тест на Северна Корея тази седмица, а другите държави трябва публично да покажат на Северна Корея, че ще \"лошото ѝ поведение\" няма да остане без последици. В сряда той използва профила си в \"Туитър\", за да обвини Китай, че не сътрудничи достатъчно в сдържането на Пхенян и че е увеличил търговията си със страната с 40 на сто през изминалата година, вместо да окаже натиск.В отговор на журналистически въпрос за видеото, което той публикува през уикенда и на което \"пребива\" телевизия Си Ен Ен, той каза, че медията е приела въпроса \"твърде сериозно\" и продължи с обвиненията към телевизията и други американски издания.В интервю за полско радио преди пресконференцията президентът Дуда обяви, че иска трайно разполагане на американски войски в Полша. \"Бих искал присъствието на съюзниците и преди всичко на САЩ на наша територия да има постоянен характер.\" САЩ са гаранти за военната сигурност и затова присъствието им е толкова важно, каза полският лидер.Часове след пристигането на Тръмп полският министър на отбраната Антони Мачеревич обяви, че Полша е подписала със САЩ споразумение за доставка на американски противоракетни системи \"Пейтриът\". \"Снощи беше подписан меморандум, че правителството на САЩ се съгласява да продаде на Полша ракети \"Пейтриът\" от най-модерната конфигурация\", каза Мачеревич на пресконференция. По думите му тези системи ще позволят ефективно да се противодейства на руските ракети \"Искандер\". \"Радвам се, че мога да съобщя тази информация в деня на посещението на президента (на САЩ Доналд) Тръмп във Варшава\", заяви той.Според Мачеревич първите ракетни комплекси \"Пейтриът\" ще пристигнат в Полша към 2022 г. \"Достигането на оперативна готовност се очаква през 2023 г.\", се казва в декларация, подписана от министерствата на отбраната на Полша и САЩ. Варшава планира да купи осем комплекса. ", "date": "2017.07.06", "title": "САЩ и Полша работят срещу \"дестабилизиращото поведение\" на Русия, обяви Тръмп"}
{"url": "http://www.dnevnik.bg/biznes/2017/07/06/3002475_niama_prichina_da_se_prekrati_privatizacionniiat/", "text": "Към момента няма основание за прекратяване на договора за приватизация на дружеството \"Български морски флот\". Това мнение изрази министърът на икономиката Емил Караниколов, цитиран от БТА.По думите му единственото забавяне е за работната сила, за което компанията е плащала неустойки винаги досега.За да се прекрати приватизационен договор, трябва да има пълно неизпълнение, към момента такова не може да има, тъй като не е приключил контролът, каза Караниколов, който преди да стане министър дълги години оглавяваше Агенцията за приватизация и следприватизационен контрол.Съмнения за това, че приватизационният договор не се изпълнява, изрази в началото на седмицата в телевизионно интервю Параходство \"Български морски флот\" е приватизирано през 2008 г. от компанията KG Maritime Shipping, собственост на братята Кирил и Георги Домусчиеви. По думите на вицепремиера пред Нова телевизия във вторник досега половината кораби са нарязани на скрап. \"От персонал 2360 човека, които трябва да имат на десетата година - догодина, 2018 г., към момента имат 124-ма работещи и всичко това не е основание за прекратяване на приватизацията, можете ли да си представите?\" - възмути се Симеонов. че предприятието не е фалирало, както други сходни в региона, благодарение на изключителните усилия на мениджмънта. Моряшкият синдикат също подкрепи работодателя.В началото на април 2017 г. Арбитражният съд при Българската търговско-промишлена палата излезе с решение, с което позволи договорът за приватизация на параходството да бъде променен. Основното желание на собствениците е да се промени ангажиментът им да поддържат определен тонаж на корабите. Оправданието им е, че има \"стопанска непоносимост\", тъй като корабният бизнес е изпаднал в криза малко след приватизацията на БМФ, писа през май. Вчера , за да обжалва това решение в съда.", "date": "2017.07.06", "title": "Няма причина да се прекрати приватизационният договор за флота на Домусчиеви, смята Караниколов"}
{"url": "http://www.dnevnik.bg/bulgaria/2017/07/06/3002477_zam-glavniiat_mjuftiia_otreche_da_e_zaplashval/", "text": "Зам.-главният мюфтия Бирали Бирали изрази възмущение от реакциите, след като разказа му как две момичета са . Бирали разказа за нападението в сутрешния блок на \"Нова телевизия\" миналата седмица, а след това  за нападението. След това обаче , а всъщност дъщерите на зам.-главния мюфтия са им се подиграли и ударили.\"Възмутен съм от всичко това, което се изсипа. Никога не съм предполагал, че мога да попадна в такава ситуация, която е аналогична на тези от сапунените сериали – Да представят теб, жертвата, като насилник! Всъщност това е изграденият с години наред профил на мюсюлманина, който идва, за да наложи своя \"изостанал\" светоглед\", заяви Бирали Бирали в .В позицията той отрича да заплашвал двете обвинени за побоя момичета, както и да е споменавал каква длъжност заема или да е налагал религиозните си убеждения. \"В двете си участия по \"БТВ\" и \"НОВА\", в които бях поканен настоятелно, не съм търсил медийна изява или популярност, освен да се се алармира за тревожна тенденция\", казва той.Не съм си позволявал лукса да обсъждам облеклото, социалния статус и морал на момичетата, които бяха в конфликта. Не повдигнах обвинения и квалификации в медиите, както се случи в представянето на позицията на другата страна към мен самия\", казва Бирали. Той продължава, че това, което е направил в инцидента, е да спре побой над децата си, след което е сезирал правоохранителните органи, а \"за истината и лъжата оставям всеки сам да премисли\".\"Каква беше причината \"жертвите\" да не се обърнат към полицията веднага, предявят своите права и да бъдат защитени по съответния законов ред? Каква бе причината медицинските свидетелства за нанесени телесни увреждания да бъдат толкова късно и подробно представени? Какъв е смисълът да изляза по медиите със своята длъжност и лице да представям изопачена истина за инцидента\", пита зам.-главният мюфтия. Той посочва, че не е представял пред медиите медицински свидетелства за децата му, защото това може да настрои хора един срещу друг. \"Тези въпроси не желая да коментирам по медиите, след като има явна пристрастност и възможност политически партии да яхнат случая\", посочва той.\"За съжаление това, което се случва, дава послания : премълчавайте, когато ви плюят и удрят, не се обръщайте към органите на реда... ако го направите и не покажете достатъчно синини и щети, бъдете готови вие да бъдете представени за нападатели\", смята Бирали Бирали и пита дали ако в обществото нямаше негативни нагласи, щеше да се случи всичко.\"Жалко за медиите ни, жалко за обществото ни, жалко за управляващите ни... и в крайна сметка най-жалко е за самите нас\", завършва позицията на Бирали Бирали.", "date": "2017.07.06", "title": "Зам.-главният мюфтия отрече да е заплашвал обвинените за нападението над дъщерите му"}
{"url": "http://www.dnevnik.bg/sport/2017/07/06/3002459_nacionalniiat_otbor_se_izkachi_s_shest_mesta_v/", "text": "Националният отбор на България по футбол се изкачи до 54-о място в световната ранглиста на ФИФА. Тимът на Петър Хубчев прави скок с шест позиции от миналия месец и вече има 643 точки.Националите  с 1:2 в световните квалификации миналия месец, но въпреки поражението тимът на Петър Хубчев прогресира в класацията за юни.Победата помогна на Беларус да дръпне с 12 места в ранглистата и тимът вече е 71-и с 503 точки.В класацията има нов лидер и това е отборът на Германия, който спечели турнира за . Бундестимът измести от първата позиция Бразилия и оглави ранглистата за първи път от 2 години.Следващият съперник на националите в световните квалификации Швеция е на 18-о място с 933 точки.", "date": "2017.07.06", "title": "Националният отбор се изкачи с шест места в ранглистата на ФИФА"}
{"url": "http://www.dnevnik.bg/na_put/2017/07/06/3002462_vienskoto_kolelo_v_pratera_stana_na_120_godini/", "text": "Виенското колело в един от най-старите атракционни паркове в Европа \"Пратер\" навърши 120 години този месец, съобщиха от представителството на австрийската столица в София. То е създадено по повод 50-годишнина от управлението на кайзер Франц Йозеф, но в деня на самия празник така и не тръгва, тъй като не е завършено.Това е едно от първите подобни съоръжения в Европа и от там и в българския език таза атракция е известна като Виенско колело. В САЩ например атракционът е известен като \"Колелото на Ферис\", по името на единия от двамата си създатели - Гейл Ферис младши.Виенското колело в пратера е високо 64.75 м и тежи 430.05 тона. Централната ос на колелото, тежаща 16 тона, е изработена от специална стомана в Глазгоу и е докарана в увеселителния парк на платформа, теглена от 16 коня.Голяма част от материалите за изграждането на съоръжението са внесени от Англия. Тогава никой не си е представял, че огромното колело ще остане толкова дълго време и ще се превърне в един от символите на австрийската столица.Виенското колело надживява повечето подобни съоръжения, построени по това време. Първата такава атракция е издигната в Чикаго през 1893 г. и е демонтирана през 1913. През 1926 г. са премахнати и колелата в Лондон, Блекпул и Париж.Оцеляло по време на Първата световна война, през 1940 година колелото е обявено за паметник на културата. През 1944 г. пожар унищожава голяма част от вагоните, но на 1 май 1947 г. то отново е пуснато в експлоатация, макар и само с 15 вместо обичайните 30 кабинки.За 250-годишния юбилей на Пратера през 2016 г. вагоните бяха подменени. Новите кабинки имат отново шест вместо четири прозореца, климатична инсталация и отопление през зимата. Те са проектирани точно по оригиналния план от 1897 г.Старите кабинки бяха продадени и днес някои от тях функционират като кафенета, градински къщички или заседателни зали. Една от кабинките е монтирана на хълма Каленберг, откъдето се открива прекрасна гледка към града, а в нея работи ретро кафене, което предлага различни видове виенско кафе.Возенето на виенското колело към момента е сред най-скъпите атракции в \"Пратер\", като цената за възрастни е 10 евро.", "date": "2017.07.06", "title": "Виенското колело в Пратера стана на 120 години"}
{"url": "http://www.dnevnik.bg/sviat/2017/07/06/3002514_evroparlamentut_poiska_spirane_na_pregovorite_s_turciia/", "text": "Европейският парламент призова Комисията преговорите за членство на Турция в Европейския съюз , ако Анкара промени конституцията си след референдума за въвеждане на президентска република, проведен през април.Министърът по европейските въпроси определи решението като \"политическо\", съобщава Анадолската агенция. Външното министерство на страната пък обяви, че \"решението\" на парламента се основава на \"лъжливи твърдения\" и обвинения и подкопава репутацията му.В резолюцията, очаквано приета в четвъртък, евродепутатите \"призовават Комисията и страните членки, в съответствие с правната рамка на преговорите, формално да прекратят преговорите за присъединяване на Турция незабавно, ако пакетът за конституционна реформа се приеме без промени.\" Документът не обвръзва Еврокомисията, нито Европейския съвет.Критици на предложените поправки, които значително разширяват правомощията на държавния глава, подчертават, че реформите биха заплашили съдебната система и биха подпомогнали установяването на едноличен режим в страната. През март Венецианската комисия към Съвета на Европа предупреди, че предлаганите промени са \"опасна крачка назад\" за демокрацията.Анкара отхвърля тези обвинения и настоява, че целта е да се осигури управленска стабилност. Досега властите не са разглеждали възможността да не променят конституцията в съответствие с допитването, тъй като на него поправките бяха приети с мнозинство.Министърът по европейските въпроси Йомер Челик каза на среща с еврокомисаря за разширяването Йоханес Хан малко преди вота, че институцита не е \"успяла да покаже солидарност с Турция след опита за преврат\" миналата година. \"Очаквахме силна подкрепа, но да се говори за прекратяване на членството вместо това, е грешка,\" добави Челик. Той каза още, че е недопустимо да се предлагат на страната алтернативни форми на отношения с Евросъюза, както искат някои евродепутати.Според него Турция отбелязва критиките на Европейския съюз заради съдебната му система и свободата на пресата и изразяването, но за блокирането на преговорния процес е виновен именно съюзът, тъй като не отваря нови глави.В интервю за \"Ройтерс\" в сряда турският вицепремиер Нуман Куртулмуш каза, че Анкара не е отговорна за напрежението между двете държави. \"Заставането срещу  (Реджеп Тайип) Ердоган не е рационална позиция за Европа. Европа трябва да реши... иска ли наистина да се разширява?\"", "date": "2017.07.06", "title": "Европарламентът поиска спиране на преговорите с Турция"}
{"url": "http://www.dnevnik.bg/sport/2017/07/06/3002509_ekip_ren_iska_djonatan_kafu/", "text": "Звездата на  Джонатан Кафу е в полезрението на френския \"Рен\", твърди авторитетното издание \"Екип\". Бразилецът е разглеждан като евентуален заместник на Адама Диахаби, който се очаква да напусне \"Рожон парк\".Крилото на \"Рен\" е пред трансфеер в шампиона \"Монако\". Първата оферта на монегаските за 21-годишния футболист на стойност 8 млн. евро беше отхвърлена.В днешната си публикация, \"Екип\" отбелязва, че \"Рен\" следи ситуацията около няколко офанзивни играчи. Освен Кафу това са Винсент Абубакар (\"Порто\") и Лоик Реми (\"Челси\").Споменават се силните изяви на Кафу с екипа на \"Лудогорец\" в , когато бразилецът се разписа срещу ПСЖ.През зимата нападателят беше следен от \"Олимпик Лион\", но в крайна сметка от тима предпочетоха да вземат Мемфис Депай от \"Манчестър юнайтед\".Според \"Екип\", \"Рен\" ще отправи оферта за Кафу за 8 млн. евро. Преди няколко месеца обаче собственикът на \"Лудогорец\"  обяви, че цената му е 12 млн. евро.През това лято шампионите вече продадоха един от основните си играчи - . Аржентинският защитник подписа с \"Аталанта\".", "date": "2017.07.06", "title": "\"Екип\": \"Рен\" иска Джонатан Кафу"}
{"url": "http://www.dnevnik.bg/bulgaria/2017/07/06/3002467_sujuzut_na_sudiite_kum_deputatite_otteglete_promenite/", "text": "\"Приемането на този проект за пореден път ще подкопае усилията за утвърждаване на страната ни като европейска държава със стабилен и предвидим правов ред, в рамките на който обществената дискусия се насърчава, а не се препятства и забранява\".Така Съюзът на съдиите в България (ССБ) обобщи в декларация проекта за промени на Закона за съдебната власт, който бе внесен от Обединени патриоти и ГЕРБ, и призова да бъде оттеглен. Проектът въвежда кариерни улеснения за членовете на Висшия съдебен съвет след свършване на мандата им и наред с това забранява финансиране на съсловните организации на магистратите по проекти, включително и със средства на Европейския съюз.В декларацията ССБ нея припомня, че още при предходните изменения на ЗСВ Съюзът на съдиите, Българската съдийска асоциация и Асоциацията на прокурорите са излезли с остри критични становища срещу предложението магистратите да декларират членството си в съсловни организации. Наред с това Европейската съдийска асоциация заяви в официална позиция, , че въвеждането на такова задължение подкопава правото на сдружаване и не преследва легитимни цели.\" Такава политика са декларирали, че ще следват министрите на правосъдието на страните от Съвета на Европа, приемайки План за действие за независимост на съдебната власт на срещата в София на 21 април 2016 г.Новите промени не само възпрепятстват дружаването на магистрати в техни професионални организации, каквато организация например е Съюзът на юристите в България.Освен това ограничение\"Участието на съсловните организации в такива проекти е необходимо, за да се обезпечат дейности като организиране на професионални дискусии, обучения, срещи между магистрати, участие на външни лектори, обмен с чуждестранни колеги, издаване на наръчници, справочници и друга правна литература\", казват от ССБ. И припомнят, чеза организиране на такива дейности.ССБ определя като абсурдни мотивите за тези ограничения - че се налагали за да предотвратят зависимости от \"чуждо\" влияние. Съдийският съюз напомня, че финансовата подкрепа за проекти на български неправителствени организации се извършва в рамките на партньорство, в което е страна и българската държава, а също и че много от тези проекти са по програми на институциите на Европейския съюз.", "date": "2017.07.06", "title": "Съюзът на съдиите към депутатите: Оттеглете промените в съдебния закон"}
{"url": "http://www.dnevnik.bg/politika/2017/07/06/3002479_s_cirk_v_parlamenta_bsp_poiska_ostavkata_na_betina/", "text": "Парламентарната група на \"БСП за България\" поиска оставката на Бетина Жотева от Съвета за електронни медии (СЕМ). Поводът - поведението й към журналиста Къдринка Къдринова, на . Жотева се извини за поведението, но обеща да си търси правата в съда.Днес парламентът обсъжда доклада на СЕМ за м.г., а от БСП поискаха във фокусът на дебата да бъде оставката на Жотева, която според депутата Елена Йончева била \"палач на свободата на словото\". Социалистите заявиха, че България е на последите места по свобода на словото, показаха снимки на Жотева с надпис \"Иди си!\" и завикаха \"Оставка\".\"Разглеждаме един много сериозен доклад и това шоу, което правите, не се случва за първи път. Частният случай, който разигравате, извадете от сериозната тема, която разглеждаме! Иначе ще сваля интелектуалното си доверие от вас\", отвърна депутатът от ГЕРБ Снежана Дукова. А колегата й Тома Биков заподозря, че БСП искат да сложат свои хора в СЕМ, но не могат - загубили били изборите.\"Ние никога не сме се борили за партизиран състав на СЕМ, но тази ли ще гласува за шеф на БНТ?\", каза Александър Симов от \"БСП за България\".На трибуната излезе шефът на комисията по култура и медии Вежди Рашидов (ГЕРБ), който се обърна към левите в залата: \"Стефане, стегни сценария. Пада нивото на българския театър\". След това заговори за свободата на словото и попита: \"Кой ограничи свободата на словото? Не забравихте ли, че медиите имат собственост?\".В отговор Стефан Данаилов му каза: \"Ако беше Иво Атанасов от СЕМ направил така, щяхте да ни попилеете с \"мръсни комунисти\". Веждичка, другият път ще го режисираме с теб\".Депутатът от ДПС Велислава Кръстева взе думата, за да направи забележка, че регулаторът не се бори с езика на омразата в случаи като репортажите с Динко от Ямбол. Тя заяви, че отговорността за езика на омразата е на ГЕРБ и парафразира българска поговорка и заяви: \"Който език на омразата вади, от език на омразата умира\".Следваща се изказа Елена Йончева от \"БСП за България\", която се опита да отговори на Рашидов с думите: \"Здравейте, циркаджии!\" си има автор\". Микрофонът й обаче бе спрян. Социалистите се развикаха и станаха прави, а шефът на парламента ги помоли или да седнат, или да излязат. Повечето напуснаха залата, след което заседанието бе прекратено заради изтичането на пленарното време.", "date": "2017.07.06", "title": "С цирк в парламента БСП поиска оставката на Бетина Жотева от Съвета за електронни медии"}
{"url": "http://www.dnevnik.bg/biznes/2017/07/06/3002563_nap_publikuva_naruchnik_za_danukoplatcite/", "text": " в улеснение на гражданите и фирмите публикува на сайта си Национална агенция за приходите (НАП).В наръчника са отразени промените за 2017 г. в Закона за данъците върху доходите на физическите лица, като към документа е добавен нов фиш \"Данъчно облекчение за извършени безкасови плащания\". За по-лесно ориентиране в направените промени е изготвен списък на фишовете, в които са отразени тези промени.Документът разглежда общите понятия и принципи, облагаемия доход и годишната данъчна основа за доходи от трудови правоотношения, за доходи от стопанска дейност като едноличен търговец, за доходи от друга стопанска дейност, за доходи от наем и други източници, както и окончателните данъци, авансовото и годишно облагане за различните видове доходи и задълженията за предоставяне на информация. От НАП уверяват, че наръчникът е полезно помагало за всички, които искат да се запознаят със същността, полето на действие, особеностите при облагането с данъци върху доходите на физическите лица. Помагалото е достъпно на интернет страницата на агенцията на адрес .", "date": "2017.07.06", "title": "НАП публикува наръчник за данъкоплатците"}
{"url": "http://www.dnevnik.bg/politika/2017/07/06/3002531_parlamentut_shte_izslushva_novite_generali_a_bsp_pak/", "text": "Парламентът реши, че въвежда изслушване в Комисията по отбрана към Народното събрание на офицерите, предложени за удостояване с висши офицерски звания, преди разглеждане на кандидатурата им от Министерски съвет.\"Законопроектът на ГЕРБ за отбраната и въоръжените сили е нова атака срещу президента. Спрете войната с държавния глава, нямате насреща Росен Плевнелиев\", каза лидерът на БСП Корнелия Нинова по време на дебата. \"Този законопроект е вмешателство в правомощията на президента. Той е грубо нарушение на разделението на властите, кух закон, който не поражда правни последици, но е размахване на пръст към президентската институция. Този законопорект заобикаля Конституцията и я нарушава\", каза Нинова. Според нея със закона се допълва Конституцията, защото в нея се казва, че президентът може да издаде акт за удостояване във висши офицерски звания едва след задължително изслушване на кандидатите в Комисията по отбрана. \"Не се опитвайте да опитомявате президента Радев, няма да стане. Ще се провалите в това. Проваляйки се в тази лична битка, ще съсипете държавата и държавността\", каза още Нинова. Тя се закани, че ако текстът се приеме от БСП ще го внесат в Конституционен съд.Промените са внесени от ген. Константин Попов (ГЕРБ) и според мотивите му, изслушването в Комисията по отбрана ще издигне формалния авторитет на висшето офицерско звание, без да повлиява върху решението на МС, а президентът пак ще издава указите за произвеждане в генералски длъжности.БСП протестираха и срешу друга промяна в закона, която също беше приета - постоянният секретар на отбраната трябва да има 1 година професионален опит на ръководна длъжност. Това е най-висшата цивилна длъжност в министерството. Славчо Велков (БСП) заяви, че промените са направени за определен човек. Христо Гаджев (ГЕРБ) му отговори, че цялата идея на законопроекта е дошла \"заради безобразията, извършени от служебното правителство през март, когато за 2 седмици човек без един ден административен стаж, в която и да е администрация, беше назначен за постоянен секретар на отбраната\". \"Беше назначен първоначално по заместване, като младши експерт и за 2 седмици стана най-висшият държавен служител в министерството\", припомни Гаджев.Мъжете военнослужещи ще имат право на неплатен отпуск за отглеждане на дете до 8-годишна възраст с друга промяна във военния закон. Според сегашните правила мъжете военнослужещи имаха право на отпуск само за отглеждане на болно дете, при смърт или тежко заболяване на майката или когато сами се грижат за отглеждане на детето.", "date": "2017.07.06", "title": "Парламентът ще изслушва новите генерали, а БСП пак видя атака срещу президента"}
{"url": "http://www.dnevnik.bg/sport/2017/07/06/3002532_ruski_tenisist_e_globen_s_14_500_dolara_za_hvurleni/", "text": "Руснакът Даниил Медведев започна дебютното си участие на \"Уимбълдън\" с , но го завърши със скандал и солена глоба. 21-годишният тенисист беше санкциониран с 14 500 долара за невъздържаното си поведение по време и след края на мача с Рубен Бемелманс.Медведев навакса два сета пасив срещу белгийския квалификант и водеше с пробив в петия, но загуби драматично с 4:6, 2:6, 6:3, 6:2, 6:3 след близо три часа игра. След края на двубоя той шокира всички на корта, след като извади портмоне от сака си и започна да хвърля монети пред съдията на стола Мариана Алвеш.Преди това руският тенисист реагира изключително гневно на едно отсъждане за аут. Той дори поиска супервайзерът на турнира да се появи на корта и да смени Алвеш с друг съдия.Младият тенисист недоволстваше, че португалката е направила пет корекции на отсъждания на лайнсмените в негов ущърб и нито едно в негова полза. След като му беше отказана смяна на съдията на стола, Медведев загуби три последователни гейма, а с това и мача.Още на пресконференцията след мача руснакът се извини за поведението си. \"Бях много разочарован от резултата, още повече след голямата победа в първия кръг. Целият мач не се развиваше добре за мен. Поддадох се на нервите и направих нещо много глупаво. Извинявам се\", заяви Медведев.Toй е глобен за три нарушения на правилника, първите две от които по време на мач - 4000 долара за предупреждение и 3000 долара за присъдена наказателна точка. Останалите 7500 долара за поведението му след края на двубоя.\"Направих наистина голяма глупост. Бях готов да напусна корта, но се случи това... Не знам защо го направих. Както казах, поддадох се на нервите, бях много ядосан от загубата. Може би имаше някои лоши отсъждания, но това се случва в спорта\", каза още Медведев.", "date": "2017.07.06", "title": "Руски тенисист е глобен с 14 500 долара за хвърлени монети към съдия на \"Уимбълдън\""}
{"url": "http://www.dnevnik.bg/bulgaria/2017/07/06/3002567_i_v_pochivnite_dni_shte_se_priemat_zaiavleniia_ot/", "text": "И през почивните дни ще се приемат заявления от стопани с поразени площи от градушките, съобщи пресцентърът на Министерството на земеделието, храните и горите. Допълнени екипи ще работят и в събота, и в неделя в общинските служби \"Земеделие\" на територията на областите Велико Търново, Плевен, Ловеч, Търговище, Русе, Разград и София – област.Земеделският министър Румен Порожанов пое ангажимент да се изготви бърз анализ на пораженията от . Той увери, че екипът му ще направи всичко възможно, за да започне изплащане на обезщетения за пропаднали площи още до края на тази година.Порожанов призова стопаните да подават заявления в общинските служби \"Земеделие\", след което сформираните комисии по места в страната ще обследват засегнатите земеделски площи и ще изготвят протоколи. В тях участват експерти от общинските служби \"Земеделие\" и представители на местната власт и на браншови организации.Към момента са подадени 251 заявления за засегнати площи за 158 хил. дка.", "date": "2017.07.06", "title": "И в почивните дни ще се приемат заявления от стопани с поразени от градушките посеви"}
{"url": "http://www.dnevnik.bg/evropa/zemedelie/2017/07/06/3002541_ochakva_se_dobra_rekolta_na_pshenicata/", "text": "В началото на жътвата прогнозата е за много добра реколта от пшеница - над 5 млн. тона, а на ечемика - 600 хил. т.Това съобщи председателят на Асоциацията на земеделските производители Венцислав Върбанов след заседание на Консултативния съвет по зърното, цитиран от БТА.Ако няма нови природни катаклизми, жътвата ще приключи до две-три седмици, прогнозират експертите.Вече падналите дъждове и градушки няма да окажат влияние върху хлебния и зърнения баланс, увери министърът на земеделието Румен Порожанов. Той каза, че стопаните, чиято реколта е унищожена, ще бъдат подпомогнати от бюджета. Вчера пред парламентарната земеделска комисия той беше съобщил, че изцяло унищожени от градушките са 118 хил. декара, засети с пшеница, слънчоглед, царевица и рапица.Днес от думите му се разбра, че до момента са постъпили 251 заявления за 158 хил. декара.Пшеницата ще бъде с отлични хлебопекарни качества, увери председателят на Федерацията на хлебопроизводителите и сладкарите Мариана Кукушева.Прибирането на ечемика почти приключва. Очаква се реколта над 700 хил. тона, с което нуждите на страната ще бъдат задоволени. Ще има и за износ.Според изпълнителния директор на Софийската стокова борса Васил Симов началната цена на борсовия пазар за пшеницата през тази година ще е с около 7 - 8 долара над миналогодишната.Засетите площи с пшеница са малко над 11 млн. декара, а с ечемик - 1.301 млн. декара, съобщи Министерството на земеделието. Прогнозираният среден добив за пшеница е 476 кг/дка, при ечемика е 446 кг/дка, като тези стойности са по-високи с 6% при пшеницата и 7% при ечемика, в сравнение с миналата година.Площите с маслодайна рапица възлизат на над 1.8 млн. дка, с царевица – 4.1 млн. дка, а със слънчоглед –8.13 млн. дка. ", "date": "2017.07.06", "title": "Очаква се добра реколта на пшеницата"}
{"url": "http://www.dnevnik.bg/skorost/2017/07/06/3002588_putni_policai_vruchiha_10_fisha_za_dva_chasa_pri/", "text": "Заканите на ръководители от \"Пътна полиция\", че  за невръчени фишове и връчването им на опитващите се да избегнат плащането им нарушители, преминаха в реални действия днес. Между 10 и 12 часа служители на КАТ са спирали автомобили на пътя за ГКПП-Калотина, като са били връчени 10 електронни фиша, на стойност 1300 лева, съобщи пресцентърът на МВР.Общо проверените коли са 31, в които са пътували 44 души. На един от проверените са връчени общо 6 фиша. Няма данни колко от получилите глобите са водачи и колко пътници.За връчените днес глоби срокът за обжалване, деклариране или доброволно заплащане със 70% отстъпка, е 14 дни. По-рано днес , че основният проблем с електронните фишове е връчването. \"От 350 000 издадени електронни фиша, изпратени по пощата, половината се връщат, защото хората не са намерени на адресите\", допълни той.В рамките на операцията днес са установени и шест нарушения, като за две от тях са издадени фишове за неплатени винетни стикери за по 300 лева, Три фиша са за движение без включени светлини и един - за шофиране на МПС, което не е минало задължителния годишен технически преглед.", "date": "2017.07.06", "title": "Пътни полицаи връчиха 10 фиша за два часа при операция на пътя за Калотина"}
{"url": "http://www.dnevnik.bg/sport/2017/07/06/3002336_fernando_tores_ostava_v_atletiko_za_oshte_edna_godina/", "text": "Нападателят на \"Атлетико\" (Мадрид) Фернандо Торес преподписа с \"дюшекчиите\" за още един сезон, съобщиха от клуба. Според \"Ас\" в договора на 33-годишния испанец има опция за продължаване, ако двете страни се разберат след края на сезон 2017-18.\"Щастлив съм, че оставам още една година тук\", каза нападателят пред клубния сайт.Торес, който е юноша на \"Атлетико\", кара втория си престой при \"дюшекчиите\". Нападателят дебютира за клуба през 2001 г. и остана в него до 2007 г., когато премина в \"Ливърпул\" за 32 млн. паунда. Испанецът се завърна в \"Атлетико\" през 2015 г. след слаб престой в \"Челси\" и \"Милан\".През изминалия сезон Торес изигра за \"дюшекчиите\" 45 мача във всички турнири, в които вкара 10 гола.\"Атлетико\" има  заради нередности при подписването на договори с непълнолетни играчи от други държави. \"Дюшекчиите\" ще могат да се договарят и да привличат футболисти, но няма да могат да ги картотекират и използват преди началото на 2018 г.", "date": "2017.07.06", "title": "Фернандо Торес остава в \"Атлетико\" за още една година"}
{"url": "http://www.dnevnik.bg/evropa/2017/07/06/3002569_brjuksel_obiavi_nai-vajnoto_dvustranno_turgovsko/", "text": "\"Най-важното двустранно търговско споразумение, сключвано някога\" от Европейския съюз – така Брюксел обяви, че ЕС и Япония са постигнали съгласие по основните принципи на договор за икономическо партньорство.За пръв път такова споразумение ще включва конкретен ангажимент по относно изменението на климата.За ЕС и неговите държави-членки споразумението за икономическо партньорство ще означава премахване на много голяма част от митата, възлизащи общо на 1 милиард евро годишно; отваряне на японския пазар за вноса на ключови селскостопански продукти от ЕС и увеличаване на благоприятните възможности в редица сектори.Най-много ще спечелят селските райони на Европа, заяви еврокомисарят по земеделието. \"Митата върху износа на вино ще бъдат премахнати от първия ден на влизането на споразумението в сила. За винопроизводителите това означава икономии в размер на 134 милиона евро годишно. Също и австрийската сланина Tiroler Speck, германската бира Münchener, белгийската шунка Jambon d'Ardenne, Polska Wódka, както и повече от 200 други продукти от ЕС с географски означения ще се ползват в Япония от същата степен на защита, която им е предоставена в Европа.\"Япония е много ценен експортен пазар за европейските земеделски стопани и производители на хранителни продукти. Износът на селскостопански продукти от Европейския съюз за Япония е на обща стойност над 5.7 млрд. евро годишно, като по този показател Япония вече е четвъртият по големина експортен пазар за ЕС.С течение на времето ще бъде разрешен изцяло безмитният внос в Япония на около 85 % от селскостопанските и хранителните продукти на ЕС (по тарифни линии). Това съответства на 87 % от сегашния внос на селскостопански и хранителни продукти по стойност.Споразумението премахва митото за много сирена, като например Gouda и Cheddar (което понастоящем е 29,8 %), както и върху износа на вино (което сега е средно 15 %);То ще позволи на ЕС значително да увеличи износа си на говеждо месо за Япония, а за свинското месо ще бъде въведена безмитна търговия за преработеното месо и почти безмитна — за прясното;Освен това договорът ще гарантира закрилата в Япония на повече от 200 висококачествени европейски селскостопански продукта, носители на така наречените .Стойността на  може да се увеличи с до 20 милиарда евро, а това означава повече възможности и работни места в много сектори на икономиката на ЕС, като например в селското стопанство и хранително-вкусовата промишленост, кожарската, шивашката и обувната промишленост, фармацевтичния сектор, производството на медицински изделия и други.Отварят се пазарите на услуги, по-специално в областта на финансовите услуги, електронната търговия, далекосъобщенията и транспорта.Споразумението гарантира на предприятията от ЕС достъп до големите пазари на обществени поръчки в 48 големи града в Япония и премахва пречките пред обществените поръчки в икономически важния железопътен сектор на национално равнище;То защитава чувствителни икономически сектори на ЕС — например автомобилния сектор, с преходни периоди преди отварянето на пазарите.Председателят на ЕК Жан-Клод Юнкер заяви: \"Чрез това споразумение ЕС и Япония потвърждават споделените си ценности и се ангажират да спазват най-високите стандарти в области като труд, безопасност, опазване на околната среда и защита на потребителите. Заедно отправяме силно послание към света, че подкрепяме свободната и справедлива търговия. Доколкото се отнася за нас,  не дава защита. Само с общи усилия ще успеем да зададем амбициозни глобални стандарти. Това ще бъде посланието, което ЕС Япония ще отправят заедно на срещата на Г-20 утре.\"Днешната принципна договореност обхваща повечето аспекти на споразумението за икономическо партньорство. Все още трябва да се доуточнят технически подробности по някои глави, а има и глави, които остават извън обхвата на принципната договореност. Това се отнася например за защитата на инвестициите.Въз основа на постигнатата днес принципна договореност преговарящите от двете страни ще продължат да търсят решение на всички оставащи технически проблеми и ще приключат изготвянето на окончателния текст на споразумението до края на годината. Тогава Комисията ще пристъпи към правна проверка и превод на споразумението на всички официални езици на ЕС, след което ще го представи на държавите — членки на ЕС, и на Европейския парламент за одобрение.", "date": "2017.07.06", "title": "Брюксел обяви \"най-важното двустранно търговско споразумение, сключвано някога\""}
{"url": "http://www.dnevnik.bg/bulgaria/2017/07/06/3002582_turskiiat_shofyor_na_kamion_predizvikal_katastrofa_s/", "text": "Турският шофьор на камион, който предизвика преди два месеца, ще се изправи пред съда. Това стана, след като окръжната прокуратура в северозападния град внесе в съда обвинителния му акт.До инцидента се стигна, след като турският шофьор загубил управление над камиона заради мокра пътна настилка. Ремаркето на ТИР-а поднесло, навлязло в насрещната лява лента на пътното платно и ударило насрещно движещия се автобус. При катастрофата загина един от пътниците в автобуса – 21-годишна студентка, а 16 души пострадаха.От прокуратурата са установили, че обвиняемият работил като шофьор на товарен автомобил и системно пътувал в Европа, като преминавал транзитно през България. Той познавал много добре пътната мрежа в страната.Въпреки усложнената пътна обстановка по време на инцидента, водачът на ТИР-а шофирал със скорост от 98 км/ч, въпреки че за този тип превозни средства е в сила ограничение от 70 км/ч при движение извън населено място.Когато забелязал автобуса в насрещната лента, турчинът натиснал рязко спирачки и направил рязка маневра, при която ремаркето на товарния автомобил се поднесло странично наляво и със задната част останало в лентата за насрещно движение. Сблъсъкът с автобуса бил толкова силен, че го изхвърлил от пътното платно и той се преобърнал в намиращата се в близост крайпътна нива.В момента в Софийския затвор. Той не се признава за виновен по предявеното обвинение, като счита, че няма вина за произшествието.Предстои насрочване на първо съдебно заседание по делото.", "date": "2017.07.06", "title": "Турският шофьор на камион, предизвикал катастрофа с автобус с един загинал, отива на съд"}
{"url": "http://www.dnevnik.bg/bulgaria/2017/07/06/3002562_visiashtite_proizvodstva_sreshtu_bulgariia_za/", "text": "Броят на висящите производства срещу България за нарушение при прилагането на правото на ЕС рязко се е увеличил миналата година и е достигнал най-високото равнище от 2012 г. насам. Това посочва в годишния си доклад Европейската комисия, информира БТА.Комисията обяснява това със значително по-високия брой на висящите в края на 2016 г. производства срещу България за ненавременно прилагане на европейското законодателство.След като беше рязко нараснал през 2015 г., броят на новите жалби срещу България намаля леко през изминалата година, се посочва в документа.Към края на 2016 г. срещу България има 55 висящи производства за ненавременно въвеждане на нормите на ЕС в българското законодателство. През миналата година срещу България са били образувани 32 нови производства за нарушения. Новообразуваните предварителни преписки през 2016 г. срещу България са 28, а новите производства за ненавременно прилагане на правото на ЕС - 27, сочи документът.Прилагането на правото на ЕС е от съществено значение за постигането на ползите от политиките за гражданите и предприятията, пояснява комисията. Често, когато на преден план излизат въпроси, като например вредните газове от автомобилите, незаконните сметища или безопасността и сигурността на превозите, проблемът не е в липсата на законодателство на ЕС, а по-скоро това, че то не се прилага от държавите. Миналата година комисията е започнала 986 нови производства чрез изпращане на официални уведомителни писма и е издала 292 мотивирани становища за държавите в ЕС.В края на 2016 г. са били открити 1 657 производства за неизпълнение, което представлява увеличение с 21 %, в сравнение с предходната година. Броят на новите случаи на късно прилагане на европейското законодателство е нараснал с 56 на сто - от 543 през 2015 г., на 847 през миналата година.Големият брой процедури за нарушения, който през 2016 г. достигна върховата си точка от последните пет години, буди сериозно безпокойство, се посочва в заключенията на доклада. Неизпълнението на задължението за своевременно прилагане на законодателството на ЕС лишава гражданите и предприятията от полагащите им се ползи. Задачата по изпълнението и прилагането на законодателството на ЕС се споделя от държавите в Общността.Комисията заявява, че ще разследва нарушения на правото на ЕС с производства за установяване на неизпълнение на задължения. Занапред ЕК ще започва процедури за нарушение, без да разчита на механизма за предварителни проверки, освен ако това е полезно в конкретния случай.", "date": "2017.07.06", "title": "Висящите производства срещу България за нарушаване на правото на ЕС рязко са се увеличили"}
{"url": "http://www.dnevnik.bg/sviat/2017/07/06/3002629_siriiskite_kjurdi_preduprediha_za_risk_ot_priak_voenen/", "text": "Турция се подготвя за конфликт с подкрепяните от САЩ кюрдски милиции Отряди за народна защита (YPG) и е възможно да се стигне до обявяване на война и реални сражения в близките дни, каза командирът от YPG Сипан Хемо в интервю за \"Ройтерс\". Анкара, която смята отрядите за терористична организация, подчерта, че във всеки момент е готова да се защити от кюрдски бойци. По-рано представител на партията Сирийски демократичен съвет - политическата организация зад коалицията Сирийски демократични сили (SDF, от която е част и YPG) каза за РИА \"Новости\", че турската артилерия е обстреляла кюрдски поселения около Африн на север от провинция Алепо. Във вторник министърът на отбраната в Анкара Фикри Ъшък каза, че страната не изключва операция в Африн, за да се защити, ако произлезе \"опасност\" от този регион.Междувременно проправителственото турско издание \"Дейли сабах\" написа, че в новата операция на подкрепяната от Турция Свободна сирийска армия в Африн участват около 20 000 души, с която организацията се опитва да \"обезопаси\" редица градове в Северна Сирия, в които някои райони са контролирани от YPG.Миналата седмица пък турският президент Реджеп Тайип Ердоган обяви, че страната му може да опита , ако се почувства застрашена. За Турция YPG е сирийско разклонение на забранената Кюрдска работнически партия (ПКК).", "date": "2017.07.06", "title": "Сирийските кюрди предупредиха за риск от пряк военен сблъсък с Турция"}
{"url": "http://www.dnevnik.bg/sport/2017/07/06/3002715_jan_tod_triabva_da_vzemem_merki_za_golemiia_broi/", "text": "Президентът на Международната автомобилна федерация (ФИА) Жан Тод заяви, че трябва да се вземат спешни мерки за намаляване на . Французинът е на посещение у нас по повод 60-ата годишнина на Съюза на българските автомобилисти (СБА).В последните две години бившият шеф на отбора на \"Ферари\" във Формула 1 заема и поста на генерален секретар на ООН по въпроса за сигурността по пътищата. По-рано през деня той се срещна с вицепремиера Томислав Дончев.\"Разговаряхме със заместник-премиера какво трябва да се направи за сигурността по пътищата в България. Вие сте малка страна, 7 милиона души, а повече от 600 умират на пътя всяка година, има още хиляди, които са ранени. Ние трябва да направим нещо по този въпрос\", коментира президентът на ФИА.Тод е за втори път в България, след като през 2009 г. гостува на покойния Георги Янакиев. \"СБА вече получава пари по програмите за сигурност и ефективност на рали състезанията, както и финансиране за кандидатурата за домакинство на Световната купа по планинско рали\", сподели Тод.Президентът на ФИА коментира и сигурността във Формула 1, както и развитието на бившия си тим . \"За ФИА най-важното е сигурността, това се отнася и за Формула 1. Важното не са думите, а действията. Мисля, че могат да се видят подобренията във Формула 1, по пистите, по огражденията, по колите и екипировката. Това дава изключителни резултати, защото, за съжаление, имахме един фатален инцидент с Жул Бианки\".Тод беше специален гост и на Националната спортна академия (НСА), където беше награден със званието .\"В момента във Формула 1 има голямо предизвикателство между двата отбора. Мисля, че ще има много силна година и победителят ще бъде определен на последното състезание. Нека най-добрият спечели\", завърши французинът.", "date": "2017.07.06", "title": "Жан Тод: Трябва да вземем мерки за големия брой загинали по пътищата в България"}
{"url": "http://www.dnevnik.bg/sviat/2017/07/06/3002645_trump_napadna_rusiia_pritesni_se_za_zapada_i_zagovori/", "text": "Американският президент Доналд Тръмп призова Русия да се откаже от \"дестабилизиращите\" си действия в Украйна и в други части на света и заяви, че твърдо стои зад отбранителните усилия на НАТО, предаде \"Ройтерс\".В речта си в полската столица, ден преди срещата на върха на Г-20, Тръмп за първи път заговори за Член 5 от Северноатлантическия договор, който задължава страните членки на НАТО да защитят всяка държава от Алианса, която е нападната. Той предизвика тревоги в някои държави от отбранителния съюз, като  при предишното си посещение в Европа.\"Призоваваме Русия да спре с дестабилизиращите си действия в Украйна и другаде и (да прекрати) подкрепата си за враждебни режими, включително Сирия и Иран, и вместо това да се присъедини към общността на отговорните нации в борбата ни срещу общите врагове и защитата на самата цивилизация,\" каза американският президент в речта си. Само след денонощие той  с руския президент.Според него Русия \"трябва да се присъедини към общността на отговорните нации в борбата срещу общите врагове и в защита на самата цивилизация.\" Часове по-рано той определи поведението на Русия в редица държави  и предизвика реакция от Кремъл.Тръмп също така похвали Полша заради факта, че е \"сред малкото страни\", които спазват задълженията си към НАТО, имайки предвид разходите за отбрана. Когато Тръмп започна да говори, слушателите отправяха възгласи като \"Доналд Тръмп!\" и \"САЩ!\", но приветствените скандирания се превърнаха в освирквания, когато той изтъкна приноса на първия полски президент Лех Валенса към демокрацията в Източния блок. Валенса често е заклеймяван от управляващата партия в Полша като предател и информатор на комунистите.Позовавайки се на полския опит от последните десетилетия - както с нацистката окупация, така и със съветската власт, - Тръмп постави под въпрос волята на западната цивилизация да продължи да съществува. \"Както ни напомня полският опит, защитата на Запада в крайна сметка се опира не само на средства, но и на воля,\" каза той. \"Основният въпрос на нашето време е дали Западът има нуждата воля, за да оцелее.\"Необходимо е да \"защитим цивилизацията си\" от тероризъм, бюрокрация и ерозия на традициите, каза още държавният глава пред множеството на Красинския площад, до паметника, посветен на Варшавското въстание срещу нацистите от 1944 г.\"Американци, поляци и всички нации на Европа ценят индивидуалната свобода и суверенитета,\" обяви Тръмп.След речта той отпътува за Германия, където ще бъде приет от канцлера Ангела Меркел, а в петък и събота ще  на лидерите от Г-20.", "date": "2017.07.06", "title": "Тръмп нападна Русия, притесни се за Запада и заговори за колективна отбрана"}
{"url": "http://www.dnevnik.bg/sport/2017/07/06/3002641_grigor_dimitrov_ne_ostavi_shansove_na_bagdatis_po/", "text": "Григор Димитров се класира за третия кръг на \"Уимбълдън\" след безапелационна победа над кипъреца Маркос Багдатис. Българският тенисист се наложи с 6:3, 6:2, 6:1 и постигна осми успех в деветия си двубой срещу бившия финалист от Australian Open.Димитров беше безгрешен в първите два сета, които спечели по категоричен начин за по-малко от час игра. В третия той трябваше да отразява седем точки за пробив, но показа спокойна и търпелива игра в единствения по-напрегнат период от мача.Българинът достигна третия кръг на тревните кортове в Лондон за четвърта поредна година. В опит да влезе във втората седмица на турнира за пръв път след полуфинала си през 2014 г. той ще се изправи срещу победителя от мача между американеца Джон Иснър и Дуди Села от Израел.Димитров изигра много впечатляващи първи два сета. В първия той не допусна нито една непредизвикана грешка, а във втория - само една. В същото време българският тенисист пласира 20 уинъра, а Багдатис - 12 завършващи удара при 15 непредизвикани грешки.И в двата сета Димитров не даде нито една възможност за пробив на съперника, като спечели 36 от разиграните 43 точки в своите подавания.Той реализира една от двете си точки за пробив в първата част и две от трите си във втората, за да се доближи на сет от победата след по-малко от час игра.Въпреки че като резултат беше най-убедителна, третата част се оказа най-трудна за Димитров. След като до този момент нито веднъж не трябваше да спасява точка за пробив, още в първия си сервис гейм за сета той беше изправен пред цели четири.Полуфиналистът от 2014 г. се справи блестящо и измъкна подаването си. Веднага след това българинът получи шанс да пробие и не го пропусна. Ситуацията се повтори още веднъж. Димитров спаси нови три точки за пробив във втория си сервис гейм, след което за втори път спечели подаването на Багдатис в и поведе с 4:1.Световният номер 11 имаше трудности и при третия си сервис гейм.В него се стигна до четири равенства, но не и до точка за пробив и при петата си възможност българският тенисист затвърди пробива за 5:1. Трети пореден пробив сложи край на двубоя след 102 минути игра.Димитров приключи мача по изключително атрактивен начин - с много труден, но успешен плонж при добър опит за минаващ удар на съперника.Българинът завърши с 29 печеливши удара, включително девет аса, и 15 непредизвикани грешки, 14 от които в третия сет. Той реализира шест от осемте си възможности за пробив и излезе победител при 13 от 17-те си излизания на мрежата.Багдатис допусна 29 непредизвикани грешки при 19 уинъра. Той имаше успех само при 11 от 20-те си излизания на мрежата, спечели едва 29% при точките след втори сервис и записа четири двойни грешки при пет аса.", "date": "2017.07.06", "title": "Григор Димитров не остави шансове на Багдатис по пътя към третия кръг в Лондон"}
{"url": "http://www.dnevnik.bg/biznes/2017/07/06/3002695_bulgaro-grucka_proektna_kompaniia_shte_svurje_v/", "text": "България и Гърция се договориха да разширят обхвата на мултимодалния транспортен коридор между двете държави, свързващ пристанищата Варна, Бургас, Кавала и Александруполис. Това съобщи пресцентърът на Министерството на транспорта след среща между транспортните министри на двете страни Ивайло Московски и Христос Спирдзис.Гръцката страна прие предложението на България към съвместния проект да бъде включена и връзка с пристанището в Русе. По този начин ще се постигне пълна мултимодалност на коридора между пътен, железопътен, морски и речен транспорт, както и пряк път до държавите по поречието на Дунав.По време на срещата министър Спирдзис предложи включването и на жп връзката с пристанище Солун в рамките на коридора, с цел достигане до по-големи търговски пазари. Двамата министри споделят мнението, че това е проект с висока добавена стойност и очакванията са, че той ще привлече големи инвеститори от Близкия и Среден Изток, Китай, Русия и други големи пазари.Министрите обсъдиха създаването на съвместна проектна компания, чрез която двете държави да кандидатстват за финансиране, да изграждат и оперират заедно целия коридор. Предстои двете държави да поискат среща с еврокомисаря по транспорт Виолета Булц за уточняване на модела, по който да се създаде компанията. Двете държави в кратки срокове ще подпишат Меморандум за разбирателство за изграждането на коридора Русе – Варна – Бургас - Александруполис – Кавала – Солун. Друга тема, която беше обсъдена е уеднаквяването на стандартите за пристанищни, железопътни и мултимодални услуги между двете съседни държави, като идеята е всички документи да се обработват на едно гише за целия коридор. По този начин ще се намали административната тежест и значително ще се улесни бизнесът.Московски посочи, че през миналия програмен период България в голяма степен е модернизирала железопътните и пътни направления към границата с Гърция и връзките с пристанищата Бургас и Варна. Той заяви, че в момента се търсят възможности за изграждане на връзката Варна – Русе.Министър Спирдзис посочи, че Гърция ще подкрепи изцяло България по време на Председателството на Съвета на ЕС през 2018 г. и се надява да бъдат поставени за обсъждане теми от взаимен интерес за всички държави в района.", "date": "2017.07.06", "title": "Българо-гръцка проектна компания ще свърже в коридор пристанищата по Дунав, Черно и Бяло море"}
{"url": "http://www.dnevnik.bg/sviat/2017/07/06/3002584_grafika_na_denia_s_koi_durjavi_turguva_svobodno/", "text": "Европейският съюз и Япония постигнаха принципна договореност за споразумение за свободна търговия, ден преди срещата на Г-20 в Хамбург. Това бе ответният ход на Токио и Брюксел на протекционистките политики на американския президент Доналд Тръмп. Междувременно ЕС води преговори за подобни сделки с Канада, Бразилия, САЩ, Австралия, Индия и други държави.В червено на графиката агенция \"Ройтерс\" са отбелязани страните, с които се търси договор; в лилаво - тези, с които има сделка, но се преговаря за нова; а в синьо - тези, където такава договореност вече действа.", "date": "2017.07.06", "title": "Графика на деня: С кои държави търгува свободно Европейският съюз"}
{"url": "http://www.dnevnik.bg/sport/2017/07/06/3002650_jordi_gomes_podpisa_za_dve_godini_s_levski/", "text": "Испанецът  официално е десетото ново попълнение на \"Левски\" за лятото. Халфът, който е на 32 години, подписа със сините за два сезона.По информация на \"Дневник\" Гомес пристига на \"Герена\" срещу минимална трансферна сума от досегашния си клуб \"Райо Валекано\".През своята кариера Гомес е играл още в \"Еспаньол\", \"Уигън\", \"Суонзи\", \"Съндърланд\", \"Блекбърн\" и \"Райо Валекано\".Най-големият успех на Гомес е спечелването на ФА Къп през 2013 година с екипа на Уигън, когато играе 81 минути за победата с 1:0 над Манчестър Сити във финала на \"Уембли\".Гомес е и най-скъпоплатеният футболист на \"Левски\", като ще взима заплата над тавана от 12 хил. Евро.Във Висшата лига, 32-годишният футболист има общо 131 мача, в които вкара 14 гола. Освен за \"Уигън\", в Премиършип, Гомес носеше екипа и на \"Съндърланд\".Във второто ниво на английския футбол испанецът игра още за \"Суонзи\" и \"Блекбърн\". Общо мачовете му на Острова са 287 с 54 гола.До момента \"Левски\" привлече По-рано с клуба подписаха Александър Любенов, Иван Горанов, Милош Цветкович, Георги Ангелов, Васил Панайотов, Антонио Вутов, Жуниор Мапуку и Сержиу Буш. Преди ден към тима се присъедини и румънецът .", "date": "2017.07.06", "title": "Жорди Гомес подписа за две години с \"Левски\""}
{"url": "http://www.dnevnik.bg/zdrave/2017/07/06/3002819_zdravniiat_ministur_poiska_ostavka_zaradi_zabaven/", "text": "Министърът на здравеопазването Николай Петров обяви, че ще поиска оставката на директора на Националния център за обществено здраве и анализи (НЦОЗА) Христо Хинков заради несправяне с поставена му задача.Министърът каза това по време на блиц контрол с депутатите в парламентарната здравна комисия в отговор на въпрос от БСП какво се случва с обещания нов стандарт за спешна помощ. След заседанието уточни, че не е говорил лично с Хинков за проблема и оставката, но няма да го толерира.Според Петров тази \"голяма структура към Министерство на здравеопазването с към 200 души, наречена ННЦОЗА\" е забавила изпълнението на проекта за подобряване на условията за лечение на спешните състояния и стандарта за спешната помощ, които се чакат за реформата в спешната помощ. Центърът за анализи трябвало да изготви анализ, съпътстващ подготвяния медицински стандарт, което е задължително условие за одобряването му.С много усилия проектът е на път да се продължи дори още утре, и каквото зависи от министерството е направено, но анализът, който се е очаквал от отговорната институция се бавел, заяви министърът. \"Тази структура резистира, опонира и не успя да направи този анализ. По тази причина аз ще искам оставката на шефа на НЦОЗА, защото това е грубо погазване на субординацията, грубо несправяне с работата. Основното задължение на тази структура е да прави анализи\", каза Петров. По думите му се наложило ведомството да се обърне към статистическия институт и външни експерти за изготвянето на документа.За , Петров коментира, че са работили много добре заедно и той има нужда от него като експерт, затова го е поканил в Министерството на здравеопазването. По думите му не е имало натиск или влияние върху работата на Комитов, а той многократно е казвал в срещите им, че иска да се оттегли.", "date": "2017.07.06", "title": "Здравният министър поиска оставка заради забавен проект за спешната помощ"}
{"url": "http://www.dnevnik.bg/sport/2017/07/06/3002801_osnovni_sustezatelki_shte_propusnat_gran_pri_po/", "text": "Българският национален отбор по волейбол ще е без част от основните си състезателки за мачовете от Гран при в Русе, заяви селекционерът Иван Сеферинов. По думите му турнирът е от второстепенно значение за тима.В надпреварата в Русе от 7 до 9 юли ще участват Германия, Казахстан и Южна Корея. България започва срещу Казахстан в петък от 20.10 ч.\"Нашият отбор ще се опита да се представи по най-добрия начин. За нас Гран При не е основно състезание през този сезон. Това е турнир, с който, бих казал, започваме подгототвката за световната квалификация и европейското първенство\", каза той.\"Пет състезателки, някои от които от основния състав, липсват и няма да участват в двубоите в Русе, а ще започнат подготовка на 26 юли. Разбира се, че ще се стремим да спечелим всеки мач. Надявам се, че ще играем добре и ще зарадваме зрителите\", продължи Сеферинов.Той допълни, че българският отбор ще се постарае да извлече максималното от турнира.", "date": "2017.07.06", "title": "Основни състезателки ще пропуснат Гран при по волейбол в Русе"}
{"url": "http://www.dnevnik.bg/sviat/2017/07/06/3002821_video_ne_na_trump_da_na_parij/", "text": "Полският клон на организацията \"Грийнпийс\" използва най-високата сграда във Варшава, за отправи послание към американския президент Доналд Тръмп при посещението му в града.На фасадата на Двореца на културата и науката в града в четвъртък вечерта активистите прожектираха надпис \"Не на Тръмп, да на Париж\", имайки предвид Парижкото споразумение за климата, от което  преди месец, че САЩ ще се .Посланието се появи по времето, по което Тръмп пристигаше във Варшава на еднодневно посещение, за да участва в регионален форум и да изнесе реч в центъра на града. \"Грийнпийс\" обяви, че няма да организира големи протести за визитата.Полските власти споделят възгледи за климатичните политики, които в някои отношения са по-близки до , отколкото на Европейския съюз, но поддържат споразумението, тъй като то не налага конкретни задължения на подписалите го.Климатичните промени не бяха обсъждани на срещите на държавния глава във Варшава, но ще бъдат ключова тема за  в петък и събота.", "date": "2017.07.06", "title": "Видео: \"Не\" на Тръмп, \"да\" на Париж!"}
{"url": "http://www.dnevnik.bg/sviat/2017/07/06/3002403_zashto_sluchaiat_s_11-mesechniia_charli_gard_stana/", "text": "От няколко месеца родителите на 11-месечния Чарли Гард, който има рядко и смъртноносно генетично заболяване, водят съдебна битка срещу спирането на животоподдържащите му системи.Те искат да подложат сина си на експериментално лечение в САЩ. От лондонската болница, в която е Гард казват, че лечението няма да му помогне. Според лекарите работата на животоподдържащите системи единствено ще удължи неговото страдание.Чарли Гард е болен от изключително рядко генетично заболяване, което води до прогресивно отслабване на мускулите и мозъчно увреждане. В целия свят са известни са само 16 случая на Синдрома на изчерпване на митохондриална ДНК.На 3 март юристът на болницата иска от съда решение да бъдат изключени апаратите, поддържащи Чарли. Обжалването на родителите беше отхвърлено на всяка съдебна инстанция във Великобритания и стигна до Европейския съд за правата на човека. След като спешно разгледа случая, на 27 юни съдът обяви, че е съгласен с британския Върховен съд и позицията на лекарите.На 30 юни от болницата, в която се грижат за детето, обявиха, че все пак ще удължат работата на животоподдържащите системи за неопределено време, за да може родителите да се сбогуват със сина си.По това време казусът вече бе известен по света. Родителите на Гард събраха необходимите 1.3 милиона паунда за експерименталното лечение в САЩ чрез онлайн платформа за набиране на средства, където до момента са постъпили над 83 хиляди дарения.След реакцията на папата детската болница \"Бамбино Джезу\" в Рим, която е собственост на Ватикана, обяви, че е готова да приеме Гард и да го държи на животоподдържащи системи, докато родилите му вземат решение за лечението му. Лондонската болница, която се грижи за Гард отказа предложението. Адвокатът на семейството намекна, че болницата може да бъде обвинена в незаконно задържане и отнемане свободата на бебето.Външният министър на Великобритания Борис Джонсън пък заяви, че няма как Гард да бъде преместен в болницата във Ватикана заради законови пречки. Според него е \"правилно, че решенията продължават да се взимат според експертно медицинско мнение, поддържано от съда\", което е \"в интерес на Чарли\".Междувременно обаче говорител на Тръмп заяви, че по време на предстоящия форум на Г-20 той ще повдигне въпроса за лечението на Гард пред министър-председателя на Великобритания Тереза Мей. Вчера тя заяви подкрепата си за решението на лекарите.Според британския професор и експерт по генетика Робърт Уинстън родителите на Гард трябва да могат да взимат решения, свързани със здравето на сина си, но е много важно и вслушването в мнението на медицинските специалисти.В предаването Good Morning Britain Уинстън също заяви, че лондонските лекари са направили \"етично решение\" въз основа на дълбоките си познания за заболяването на Гард. \"Това е болница с много голям опит в митохондриалните заболявания, а болницата [в Рим] никога не е публикувала нищо, свързано с тях\", каза той.", "date": "2017.07.06", "title": "Защо случаят с 11-месечния Чарли Гард стана световна новина"}
{"url": "http://www.dnevnik.bg/bulgaria/2017/07/06/3002858_prokuraturata_vodi_dve_razsledvaniia_za_verijnite/", "text": "Районната прокуратура в Ихтиман образува две досъдебни производства за , при които вчера пострадаха , съобщиха от държавното обвинение.Едното разследване е за произшествието в района на 46 км. при пътен възел \"Мухово\", в платното за движение в посока от Пловдив за София. От прокуратурата посочват, че при управление на моторно превозно средство извършителят е нарушил правилата за движение по пътищата, като по непредпазливост е причинил телесна повреда на повече от едно лице.При произшествието в другото платно на \"Тракия\" - при 45.6 км в района на село Мирово, е пострадала сръбска гражданка. Досъдебното производство е за причинена средна телесна повреда, изразяваща се в черепно-мозъчна травма.Разследванията са образувани още вчера (5 юли) и се водят срещу неизвестен извършител.", "date": "2017.07.06", "title": "Прокуратурата води две разследвания за верижните катастрофи на магистрала \"Тракия\""}
{"url": "http://www.dnevnik.bg/sviat/2017/07/06/3002894_franciia_iska_do_2040g_da_spre_prodajbata_na_dizelovi/", "text": "Франция си поставя цел да прекрати продажбата на автомобили с бензинови и дизелови двигатели до 2040г., както и да стане въглеродно неутрална 10 години по-късно, обяви новият министър на околната среда Никола Юло.Страната опитва да се превърне в световен лидер при прилагането на ангажиментите, поети по Парижкото споразумение от 2015г., от което президентът Доналд Тръмп оттегля САЩ. Юло представи списък с мерки, обединени в 6 теми и 23 предложения за политики, но в него нямаше достатъчно конкретни елементи как точно ще бъдат постигнати целите.Идеята за колите е амбициозна, защото в момента над 95% от закупените през последните 6 месеца автомобили в страната са с дизелови или бензинови двигатели. Електромобилите са едва 1.2% от пазара, а хибридните - 3.5%. Постигането на целта си е истинска революция, добави министърът, но според него френските производители имат решения и ще се заемат със задачата.\"Един от символичните актове в този план е, че Франция, която обеща да намали 4 пъти въглеродните си емисии до 2050г., сега реши да преследва целта до 2050г. да е въглеродно неутрална. Това ще ни принуди да направим необходимите инвестиции\", заяви Юло.Друга мярка за ограничаване и прекратяване употребата на изкопаеми горива е предложениято в плана да се прекрати издаването на разрешителни за проучване и добив, за което съответното законодателство да влезе в сила до края на годината.До 2022г. ще спре производството на енергия от централи на въглища. Правителството държи на поетият от предишната администрация ангажимент до 2025г. да бъде съкратен от над 75% на 50% делът на ядрената енергетикаФранция ще ограничи и употребата на палмово масло в производството на биогорива, за да намали обезлесяването в онези райони на света, където се произвежда най-много от този продукт.", "date": "2017.07.06", "title": "Франция иска до 2040г. да спре продажбата на дизелови и бензинови коли"}
{"url": "http://www.dnevnik.bg/sviat/2017/07/06/3002880_rusiia_triabva_da_se_pazi_ot_kriptoanarhizum_obiavi/", "text": "Държава, която създава условия за преход към цифрова икономика, не трябва твърде силно да регулира сферата, за да не подтикне гражданите към \"криптоанархизъм\", обяви прессекретарят на руския президент Владимир Путин след среща на държавния глава министри и експерти, предаде РБК.Според Дмитрий Песков Путин бил предупреден, че при прекомерен контрол гражданите ще изберат този път, за да избегнат натиска от държавата, но и че \"новият формат на икономиката\" създава \"етични бариери\" и такива, свързани с данъците и особеностите на руския пазар.Трудностите при прехода към цифрова икономика бяха обсъдени на среща на президента със Съвета по стратегическо развитие и приоритетни проекти в сряда. По програма \"Цифрова икономика\", която трябва да дигитализира редица сектори в Русия, работят няколко министерства. Програмата не трябва да бъде \"държавен план\" за цифровизацията, нито да претендира за пълнота като фундамент, на който трябва да стъпи новата икономика, каза Песков на журналисти. Според него и няколко експерти, участвали в дискусията, Русия няма да стане световен лидер, ако изпълни програмата, но ще пропусне да се нареди \"в първа лига\".От друга страна начинът, по който сега е устроена икономиката, пречи да се предприемат стъпки, необходими за развитието на цифровизацията и трябва да се избягват абсолютни забрани, за да не се възпита \"нация от криптоанархисти\", добави Песков. \"Те чудесно ще се състезават с нашите органи, заобикаляйки съществуващите норми. Не тази грамотност ни е нужна,\" обясни той.Поръчаната от Путин програма на стойност 100 млрд. рубли или 1.67 милиарда долара годишно трябва да се извърши за три години. Самият президент я определи на срещата като \"безпрецедентен проект\", който ще позволи \"на Русия да направи сериозна крачка напред, да укрепи позицията си на света\" и е сравним със \"строителството на жп линии в края на 19 в. и електрификацията в първата половина на 20 в.\"Програмата предвижда до 2024 г. в Русия да има минимум десет високотехнологични и конкурентоспособни на глобалния пазар компании от ИТ сектора и 500 малки и средни компании, които се занимават с цифрови технологии. Делът на Русия в световния обем на предоставяне на услуги по съхранение и обработка на данни трябва да стигне 10%, докато сега е едва 1%. Трябва да се намали делът на чуждестранен хадруер и софтуер, купуван от държавни институции, които трябва да имат възможнодтта да се насочат към \"отечествени\" производители.Проектът обаче няма да се финансира изцяло от държавата - по-голямата част от парите се очаква да дойде от частни бизнес.На Петербургския икономически форум по-рано тази година вицепремиерът Игор Шувалов обяви: \"Мога да ви кажа, без преувеличение, че президентът е съвсем болен (на тема цифрова икономика), разбирайки, че значителният ръст на брутния продукт се основава на дигиталната икономика и технологичното лидерство\". По време на  тази година Путин разясни, че е \"здрав\", но добави, че без технологичен преход \"страната няма бъдеще\".", "date": "2017.07.06", "title": "Русия трябва да се пази от \"криптоанархизъм\", обяви говорителят на Путин"}
{"url": "http://www.dnevnik.bg/zelen/2017/07/06/3002856_ot_2019_g_taksata_smet_da_se_plashta_spored/", "text": "Министерството на финансите предлага от 2019 г. такса смет да се определя според изхвърленото количество битови отпадъци, а не според данъчната оценка на имота, както е сега. Днес Националният съвет за тристранно сътрудничество обсъди проектопромените.Поправките ще гарантират, че замърсителят плаща, принцип, заложен в европейските директиви обясни заместник-министърът на финансите Бойко Атанасов, цитиран от БНР. Той поясни, че водещо при определяне на таксата ще бъде количеството. Според проекта на финансовото министерство новите измерители за таксата ще бъдат три - изхвърлените специални торби в контейнера, количеството битов отпадък за имота, определено според обема на контейнерите за смет и честотата на тяхното изпразване, или броят на живеещите в определен имот.Ако общината избере друга основа за формиране на данъка, ще трябва да я мотивира, каза Атанасов. Председателят на Българската търговско-промишлена палата Цветан Симеонов изтъкна, че бизнесът отдавна настоява таксата да се определя на принципа \"замърсителят плаща\".В становище на \"Подкрепа\" обаче се подчертава, че новият ред ще доведе до преразпределение между бизнеса и", "date": "2017.07.06", "title": "От 2019 г. таксата смет да се плаща според количеството боклук, предлага държавата"}
{"url": "http://www.dnevnik.bg/analizi/2017/07/06/3002927_raketnite_testove_na_severna_koreia_davat_shans_da/", "text": "Изстрелването на севернокорейска междуконтинентална ракета променя геополитическата ситуация и дава на Пхенян нови аргументи, смятат експерти. Парадоксът е, че след това изстрелване изгледите за преговори изглеждат по-далечни от всякога.Изпробвана в деня на американския национален празник, новата ценна придобивка на Северна Корея вероятно може да достигне Аляска, а дори и по-далеч. Изпитанието обаче преди всичко приближава режима до целта му: да бъде в състояние за застраши американската континентална територия с ядрен огън.Северна Корея твърди, че е притисната да прибегне до тази стратегия за развиване на възпиращ ядрен потенциал поради заплахата от 28 500-те американски военни, разположени в Южна Корея. Идеята, че повече американци са вече в обсега на севернокорейските ракети, ще влияние все повече върху американските избиратели\", което ще се отрази върху президента Доналд Тръмп, смята Ким Йон-хюн, преподавател по севернокорейски изследвания в университета Донгук в Сеул. \"Всичко навежда на мисълта, че Северът се опитва да качи максимално цената си на дипломатическия пазар, за да си гарантира господстваща позиция в отношенията с останалия свят, включително САЩ и Южна Корея\", казва той. Корейският полуостров е разделен след Корейската война, завършила през 1953 г. с примирие, а не с мирно споразумение.Северна Корея твърди, че ядрената и ракетната й програма не подлежат на каквито и да било преговори, докато Вашингтон не се откаже от \"враждебната си политика\". Според Ким изборът на момента за пробното изстрелване във вторник - между срещата на Тръмп и южнокорейския му колега Мун Дже-ин и срещата на високо равнище на Г-20, е всичко друго, но не и успокояващо случаен.Мун гледа благосклонно на подновяване на диалога, за да бъде накаран Северът отново да преговаря, а в комюникето от срещата му с Тръмп се посочваше, че американският президент подкрепя желанието на Мун за възобновяване на диалога между двете Кореи. Изстрелването на междуконтинентална балистична ракета е шамар за южнокорейския президент, смята Ким Йон-хюн. \"Мун често казва, че по-скоро иска да седне на мястото на водача, отколкото на задната седалка, за да играе водеща роля в преговорите по ядрената тема\", казва Ким Йон-хюн за АФП. \"Очевидно Ким Чен-ун смята, че той е този, който трябва да ръководи\", допълва той.Според много експерти Вашингтон в крайна сметка няма да има друг избор, освен да преговаря. \"Накрая той няма да има друг избор освен диалога\", отбелязва професор Ким Йеон-чхул от южнокорейския университет Индже.От десетилетия Северна Корея се опитва, с променлив успех, да изтръгне отстъпки, редувайки провокациите с жестове в посока на мира. Ракетното изпитание във вторник беше \"внимателно изчислен нов акробатичен номер\" на Севера, казва Чхо Хан-бум, експерт в корейския Институт за национално обединение.Задавайки на ракетата си силно извита траектория, Северна Корея успя да тества обсега й (който според Сеул може да е 8000 км), като избегне възможността тя да прелети над съюзника на САЩ - Япония. Северна Корея не извършва и шести ядрен опит, което е друга потенциална \"червена линия\" (линия, която не бива да се преминава) според Вашингтон, отбелязва Чхо.Изстрелването на междуконтинентална балистична ракета по такава траектория целеше следователно \"да вдигне залозите\" преди евентуални преговори, казва експертът. Проблемът е, че това изпитание всъщност \"прави по-трудно за международната общност започването на преговори. Голяма ирония\", допълва той. Това говори, че Пхенян може би не бърза да седне край масата за преговори.Докато чака, Вашингтон може да няма друго решение, освен да призове отново главния поддръжник на Пхенян - Пекин - да засили натиска върху необуздания си съсед. Доналд Тръмп впрочем във вторник още веднъж настоя в \"Туитър\" Пекин да \"направи убедителен жест\" и да \"сложи край на този абсурд веднъж завинаги\".Пекин отвърна, че е положил сериозни усилия\". Макар да е ядосан от поведението на Пхенян, Китай има натрапчивата идея, че рухването на съседа ѝ ще доведе до появата на границата ѝ на една Корея, съобразяваща се с Вашингтон. Освен това Китай е против разполагането в Южна Корея на американски щит за противоракетна отбрана, което според него вреди на собствената му отбранителна способност.И накрая, Пхенян печели време, \"като се възползва от разногласията сред международната общност\", казва за Би Би Си Джон Нилсън-Райт от лондонския мозъчен тръст \"Чатъм хаус\". Тези разногласия със сигурност ще се проявят и на срещата на Г-20 в Германия - между САЩ, които настояват за мощна реакция, и Китай и Русия, които препоръчват сдържаност. В момента играта се диктува от Пхенян, казва Нилсън-Райт./БТА", "date": "2017.07.06", "title": "Ракетните тестове на Северна Корея ѝ дават шанс да диктува правилата на играта"}
{"url": "http://www.dnevnik.bg/sport/2017/07/06/3002967_junoshite_zagubiha_tejko_ot_germaniia_na_evropeiskoto/", "text": "Юношеският национален отбор по футбол допусна тежка загуба на европейското в Грузия. Българският състав отстъпи с 0:3 срещу Германия.След поражението воденият от Ангел Стойков отбор остана последен в група В без спечелени точки и голова разлика 0:5. В първата среща .В другата среща в групата Англия победи с 1:0 Холандия и се утвърди на върха с шест точки. \"Лалетата\" са втори с три, а колкото е и третият Германия.Българите ще играят срещу Холандия на 9 юли в третия си двубой. В него те ще опитат да нарушат отрицателната статистика - това е третото участие на юношеския отбор на европейско до 19 години, като България все още няма нито точка, нито вкаран гол.Мачът с германците започна лошо, като до 19-ата минута резултатът вече беше 0:2, а българският отбор беше с човек по-малко. В десетата Етиен Аменидо даде преднина на бундестима - той получи в наказателното поле, овладя и стреля, а след рикошет топката влезе във вратата.Малко по-късно Христов свали съперник в наказателното поле и беше изгонен, а Гюл вкара от дузпа.В 34-ата минута българският отбор имаше бурни претенции за дузпа в своя полза, която не беше отсъдена. Бундестимът получи втора дузпа в 54-ата минута и Фриеде беше точен за 3:0.", "date": "2017.07.06", "title": "Юношите загубиха тежко от Германия на европейското по футбол"}
{"url": "http://www.dnevnik.bg/sport/2017/07/06/3002983_s_trisetovi_pobedi_federer_i_djokovich_preminaha_v/", "text": "Двама от фаворитите на \"Уимбълдън\" - Роджър Федерер и Новак Джокович, се класираха за третия кръг в турнира. Рекордьорът по титли от Големия шлем се справи със 7:6 (0), 6:3, 6:2 срещу Душан Лайович.По-рано Джокович стигна до 6:2, 6:2, 6:1 срещу Адам Павласек за около час и половина. Аржентинецът Хуан Мартин дел Потро загуби с 4:6, 4:6, 6:7 (4) от Ернестс Гулбис.Федерер продължи успешния си път, като добави нова - 86-а победа към .Мачът започна отлично за Лайович, който проби за 2:0. Швейцарският му съперник успя веднага да изравни, след което сетът влезе в поредица от бързи сервис-геймове. В тайбрека Федерер не даде нито една точка на съперника си.В следващите два сета седемкратният шампион имаше пълно превъзходство. Федерер спечели убедително и продължава в третия кръг, където ще играе с Миша Зверев. Германецът победи трудно с 6:1, 6:2, 2:6, 3:6, 6:4 Михаил Кукушкин.\"Не успях да се отърся рано от напрежението и имах трудности да намеря ритъма си. Върнах пробива, но ми беше трудно в първия сет. Накрая се получи много добре\", каза Федерер.Джокович нямаше никакви проблеми по пътя към успеха. Той имаше нужда от 93 минути, за да преодолее чеха Павласек.Трикратният победител от \"Уимбълдън\" постигна общо седем пробива и 26 печеливш удара в двубоя. Следващият му съперник ще е Гулбис.", "date": "2017.07.06", "title": "С трисетови победи Федерер и Джокович преминаха в третия кръг на \"Уимбълдън\""}
{"url": "http://www.dnevnik.bg/bulgaria/2017/07/06/3002990_do_50_km_e_ogranichena_skorostta_mejdu_45_i_47_km_na/", "text": "До 50 км/ч се ограничава скоростта на движение в участъка от 45-ти до 47-ми км на АМ \"Тракия\", поради намалена видимост от задимяване от сметището в района на магистралата, съобщиха от Агенция \"Пътна инфраструктура\".От двете страни на магистралата са разположени полицейски патрули с включени светлини, съобщи МВР.Всички граждани и транспортни фирми могат да получават информация за актуалната пътна обстановка от безплатното приложение LIMA,  и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища, допълват от ведомството.Два дни след  край Ихтиман от МВР поставиха полицейски патрули с включени светлини. От ведомството посочват, че патрулите са разположени от двете страни на магистралата и предупреждават шофьорите да се движат със съобразена скорост.В репортаж на БиТиВи от мястото, направен в часа, в който е станала първата катастрофа - малко преди 6 сутринта, се видя, че в този район отново има мъгла, към която се наслагва и димът от сметището, което свежда видимостта до няколко метра.", "date": "2017.07.06", "title": "До 50 км е ограничена скоростта между 45 и 47 км на \"Тракия\" край Ихтиман"}
{"url": "http://www.dnevnik.bg/sport/2017/07/06/3002970_irtish_ostavi_dunav_izvun_liga_evropa_botev_produljava/", "text": "\"Дунав\" приключи участието си в Лига Европа след нова загуба. Русенци отстъпиха с 0:2 срещу \"Иртиш\" у дома и с общ резултат 0:3 напуснаха надпреварата още в първия предварителен кръг.\"Ботев\" нямаше проблеми срещу \"Партизани\" и се насочи към второто стъпало. \"Канарчетата\" стигнаха до 1:0 в Бургас, като това беше .Пловдивчани ще играят с някой между \"Вашаш\" и \"Бейтар\". Те ще са домакини в Бургас на 13 юли, а реваншът ще е седмица по-късно.\"Иртиш\" преодоля втори български отбор в евротурнирите. Преди три години съставът от Казахстан се оказа на пътя на \"Левски\".Мачът в Русе започна като . \"Иртиш\" поведе с ранен гол, след като в петата минута Марио Маслач засече с глава центриране от ъглов удар.\"Дунав\" пое инициативата и до почивката създаде няколко отлични възможности, но Лория спаси вратата си. Най-добрият шанс беше в 14-ата минута, когато Бирсент Карагарен излезе сам срещу вратаря и стреля, но стражът изби.Пет минути по-късно Лория отново се справи с удар на Карагерен. В 26-ата Самир Аясс стреля мощно от разстояние, но и в този случай вратарят изби.\"Иртиш\" пропусна да удвои чрез Дарабаев, който, останал сам срещу Станислав Антонов, го прехвърли, но топката излезе в аут. В 44-ата минута Бугаев стреля, но Патев спаси.Гостите започнаха добре второто полувреме - в 49-ата минута Антонио проби сам, навлезе в наказателното поле и стреля, но неточно. Последваха хубави атаки на \"Дунав\", а \"Иртиш\" се стараеше да отбележи при бърза атака.В 88-ата минута Дарабаев стреля от границата на наказателното поле и вкара за 2:0.В Бургас \"Ботев\" игра стабилно и постигна нова победа. Фелипе Бризола даде преднина на \"канарчетата\" в 22-ата минута, когато с глава вкара след подаване на Лъчезар Балтанов от дясно.", "date": "2017.07.06", "title": "\"Иртиш\" остави \"Дунав\" извън Лига Европа, \"Ботев\" продължава"}
{"url": "http://www.dnevnik.bg/bulgaria/2017/07/06/3002940_policiiata_otkri_v_garaj_vuv_varna_ured_izluchvasht/", "text": "Живеещи в блок на булевард \"Сливница\" във Варна са подали сигнал през нощта до полицията, при проверката на който е установено, че в един от гаражите се съхранява дефектоскоп. Уредът е бил поставен в специален контейнер, но в непосредствена близост до него е отчетено леко завишаване на нормите за радиация.За случая е уведомена Агенцията по ядрено регулиране, както и варненската Районна прокуратура. Направени са няколко контролни замервания, които показват, че извън гаража няма отклонение от нормите, съобщиха от полицията, цитирани от БНТ.Измерената радиация при проверката е от 0.08 микросиверта при допустими граници от 0.06 до 0.48. Уредът, който служи за проверка на качеството на заваръчните дейности, е съхраняван в специализиран контейнер. И от Районната прокуратура във Варна, и от Агенцията по ядрено регулиране потвърдиха, че опасност за хората няма.Собственикът на фирмата притежава лиценз за извършване на дейности, контролирани от Агенцията за ядрено регулиране. От там посочват, че фирмата, която има разрешение за притежание и работата с дефектоскопа, е трябвало да го съхранява в хранилището на \"Енергоремонт\" в село Езерово. По изключение обаче уредът е оставен в гаража, който е собственост на фирмата. Това е нарушение на Закона за безопасно използване на ядрената енергия и предвидената глоба е от 3 до 10 хил. лева.", "date": "2017.07.06", "title": "Полицията откри в гараж във Варна уред, излъчващ радиация"}
{"url": "http://www.dnevnik.bg/sport/2017/07/06/3002989_pironkova_prikljuchi_s_uimbuldun_sled_porajenie/", "text": "Цветана Пиронкова отпадна във втория кръг на \"Уимбълдън\". Българската тенисистка отстъпи с 3:6, 4:6 срещу Каролин Вознячки.Пловдивчанката изпусна възможности за по-добър развой. С пробив датчанката спечели мача след по-малко от час и половина.Пиронкова допусна пробив в началото и изоставаше с 1:2. Тя веднага отговори и направи обрат за 3:2, а стигна и до точка за нов пробив.Вознячки се спаси и влезе в силна серия. Датчанката спечели пет поредни гейма, за да вземе първия сет с 6:3 и да поведе във втория.Бившата №1 в световната ранглиста отново проби първа, но и в този случай не успя да затвърди пробива. Пиронкова изравни и последва размяна на геймове. Вознячки направи решителната стъпка в десетия гейм, когато се възползва от точка за пробив и спечели мача.", "date": "2017.07.06", "title": "Пиронкова приключи с \"Уимбълдън\" след поражение срещу Вознячки"}
