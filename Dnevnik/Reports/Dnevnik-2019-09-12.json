{"url": "https://www.dnevnik.bg/sport/2019/09/12/3962547_kogato_ljubovta_kum_tenisa_ne_ugasva_bivsha_1_se/", "text": "Носителката на четири титли от Големия шлем в тениса Ким Клайстерс изненадващо обяви завръщането си на корта. Белгийката, която е на 36 години, се отказа през 2012 г. \"През миналите седем години бях изцяло отдадена на майчинството. И ми харесваше наистина. Но също ми харесва да съм професионален тенисист. И да бъда честна - това усещане ми липсва\", заяви Клайстерс във видеопослание. Белгийката си поставя за цел да бъде добра майка на трите си деца и да играе на високо ниво. \"Ще се видим през 2020 г.\", завърши тя. Клайстерс спечели първата си титла от Големия шлем с триумфа на US Open през 2005 г. Две по-късно тя се оттегли от тениса с идеята да даде предимство на семейството си. Белгийката се завърна в игра през 2009 г. и спечели още три големи отличия - два пъти US Open и веднъж Australian Open. През 2012 г. се оттегли отново, а пет години по-късно  беше приета в залата на славата . \"Наистина не мисля, че трябва да доказвам нещо\", заяви Клайстерс.", "date": "2019.09.12", "title": "Когато любовта към тениса не угасва: бивша №1 се завръща в игра на 36 години"}
{"url": "https://www.dnevnik.bg/bulgaria/2019/09/12/3962556_oshte_30_mln_lv_za_bnt_ot_bjudjeta_za_dogodina_poiska/", "text": "В момента прогнозният дефицит на Българската национална телевизия е 44 милиона лева за тази година, а направената днес прогноза за 2020 г. очертава 30 милиона лева очертава прогнозният дефицит. Телевизията вече получава нотариални покани от доставчици, има и заведени дела. Ако остане този размер и начин на финансиране от държавата, телевизията може да фалира догодина. Това обяви днес пред парламентарната комисия по култура и медии генералният директор на телевизията Емил Кошлуков. И добави: \"Независима добра обществена телевизия, струва пари, не е безплатно\". Срещата днес с депутатите от ресорната комисия е по искане на ръководството на обществената телевизия. А Кошлуков уточни, че редовният отчет за състоянието и перспективите пред телевизията е залегнало в програмата му за управление на БНТ. Дефицитът вече е направен, БНТ е в преразход от тук до 2022 г., дълговете вече са нарупани, уточни генералният директор на БНТ. Рашидов: Директорът да е мъжкар и да прокара рейтингови предавания В отговор на искането за допълнително финансиране, председателят на медийната комисия Вежди Рашидов отговори: \"Ако имате мъжкарлък да промените тая пуста телевизия, да си поемете реформата в нея, тя да стане силна, атрактивна, професионална телевизия\". Рашидов коментира, че разбира основанията за искания на повече средства, но преди това \"един сериозен мъж трябва да седне и да направи промени в организацията на телевизията, за да има и промени във финансирането\". Допълни, че \"един мъжкар трябва да излезе и да каже - от днес гледаеми, рейтингови програми. Домашните истории трябва да приключат и да станат обществени истории\". Да се изчисти аромата на нафталин. Рашидов отправи и някои конкретни критики към предавания на БНТ или съобщавани новини от телевизията, когато не са били отразявани постижения на министри, а вместо това те са били \"оплювани\". Не пожела да говори в конкретика, заради присъстващите журналисти и да не се създават скандали. Кошлуков: Преосмислете начините за финансиране Емил Кошлуков аргументира искането си за повече средства с това, че телевизията няма възможност за сериозни допълнителни странични приходи извън бюджета. А в същото време като обществена телевизия единствена трябва и е способна да излъчва непопулярни и неатрактивни за частните търговски телевизии предавания. Кошлуков се обърна към Рашидов с напомнянето, че преди политик, председателят на комисията е творец. \"Само ние можем да излъчим филм в памет на Светлин Русев, защото пазим този архив и история. Другите не могат. Само ние можем да излъчим обективен и балансиран филм за 10 ноември, защото само ние пазим архива и паметта, другите ги е нямало\", обяви ръководителят на телевизията. И коментира, че БНТ е пазител на идентичността, паметта, културата на нацията. Обеща още обективно и бепристрастно отразяване на всяко политическо мероприятие по време на кампаниите, а и на цялостната политика. Кошлуков заяви, че на този фон нуждите на БНТ ще растат, тъй като ще нараства и нуждата от подобни предавания. А както законът за телевизията, така и методите за финансиране, са безнадеждно остаряли. Ако ще оставите само субсидията от бюджета, Министерството на финансите трябва да преразгледа подхода си, ако ще въведете фонда \"Радио и телевизия\", както съществува в закона, защо не го приложите на практика, попита директорът на БНТ. Законът за радиото и телевизията предвижда двете обществени медии да реализират приход от фонд \"Радио и телевизия\", който даваше възможност на БНТ и БНР да се финансират освен от държавния бюджет и продажбата на рекламно време и от такси от гражданите и бизнеса. Той обаче никога не започна да работи и остана само на хартия. Готови сме да приемем и всякакъв друг начин за финансиране, който предложите, но трябва промяна, допълни Кошлуков. Разговорите за възможна \"финансова инжекция\" продължават Вежди Рашидов декларира: \"Чукате на отворена врата, тотално отворена е, да седнем и да го направим\". И заяви, че трябва експерти от телевизията и от комисията да седнат и да набележат както нужните промени в законите, така и всякакви други реформи. Като пример за нужна промяна Рашидов посочи удължаване на мандата на директора от три на пет години. За да може да се направят някакви промени преди разглеждането на бюджета и да се създаде възможност за допълнително финансиране, Рашидов изрази намерение още на следващото заседание на комисията да бъдат извикани представители на финансовото министерство, на бюджетната парламентарна комисия и на телевизията, за да се види каква допълнителна инжекция може да се направи. Но отново поиска и реформи. С яснотата, че няма как всичко да стане наведнъж, да се прекратят дългогодишни договори и т.н., но поне да се започне. Спрете ме Кошлуков отвърна, че \"за реална реформа, ни трябва подкрепа\", ако се стигне до там да се съкращават хора. Реформите имат смисъл, само ако вие оправите закона, смята директорът на телевизията. Уточни, че БНТ има 1360 души щатен персонал, но в същото време няма законова пречка всеки генерален директор да си назначава колкото и както си иска. \"Няма спирачка да назнача и 5000 души, това е безумие. Ако сключа договори за външни продукции за 30 милиона, не можете да ни кажете гък. Моля за спирачки върху самите нас\", призова Емил Кошлуков.", "date": "2019.09.12", "title": "Още 30 млн. лв. ще са нужни за БНТ от бюджета за догодина, изчисли Емил Кошлуков"}
{"url": "https://www.dnevnik.bg/evropa/2019/09/12/3962566_fon_der_laien_e_pod_natisk_da_smeni_imeto_na_resora_na/", "text": "Председателят на бъдещата Европейската комисия Урсула фон дер Лайен беше под натиск днес, за да промени  наименованието на ресора на еврокомисаря Маргаритис Схинас , обвързващо миграцията със защитата на европейския начин на живот. Критики към наименованието отправиха евродепутати, а днес и председателят на настоящата Европейска комисия Жан-Клод Юнкер, предаде \"Франс прес\". Гръкът Маргаритис Схинас от Европейската народна партия  беше номиниран  за заместник-председател на ЕК, който ще отговаря за \"защитата на нашия европейски начин на живот\", и беше натоварен и с миграционното досие. Наименованието на ресора на Схинас обаче породи полемика. Днес Жан Клод-Юнкер, който е от същата политическа сила като Схинас и Фон дер Лайен, също се включи в полемиката. \"Не ми харесва идеята, че европейският начин на живот се противопоставя на миграцията\", заяви Юнкер пред \"Евронюз\". \"Да приемаме онези, които идват отдалеч, е част от европейския начин на живот\", допълни той. Говорител на еврокомисията обаче не съзря в това изявление критики към решението на Фон дер Лайен за  наименованието на ресора на Схинас . Социалистите, либералите и зелените - трите основни политически противника на ЕНП в Европейския парламент, отправиха призив това наименование да бъде променено. От обкръжението на Фон дер Лайен казаха, че няма да се взима прибързано решение и че се проучват всички аргументи.\" В писмо, в което се дефинира мисията на Схинас, Фон дер Лайен пише, че \"европейският начин на живот се основава на солидарността, душевния мир и сигурността. Ние трябва да отговорим и успокоим основателните страхове и безпокойства от въздействието на незаконната имиграция върху нашата икономика и нашето общество\". Новият екип на еврокомисията трябва да започне работа на 1 ноември.  Изслушванията  на номинираните са еврокомисари ще бъдат от 30 септември до 8 октомври. Сега номинираните за еврокомисари се подготвят за тях. /БТА", "date": "2019.09.12", "title": "Фон дер Лайен е под натиск да смени името на ресора на гръцкия еврокомисар"}
{"url": "https://www.dnevnik.bg/sport/2019/09/12/3962599_arda_privleche_igrach_s_osem_macha_za_livurpul/", "text": "Новакът в българското първенство \"Арда\" обяви привличането на английския футболист Конър Рандъл. Защитникът, който е на 23 години, е юноша на \"Ливърпул\" и има осем мача в кариерата си за шесткратния европейски шампион. Рандъл получава шанс в първия отбор на червените още през 2015 г., но след като не се налага в основния тим е преотстъпван в \"Шрьосбъри\", \"Хартс\" и \"Рочдейл\". Договорът му с \"Арда\" е за две години. Тимът от Кърджали привлече общо 17 футболисти през лятото след влизането си в Пърав лига. \"Арда\" се представя успешно дотук в шампионата, като в осем мача има три победи, три равенства и две загуби, и има 12 точки дотук, заемайки пето място. \"Арда\" е един от отборите, който се възползва от  държавна помощ  за подобряване на състоянието на стадиона си \"Арена Арда\" и поставянето на осветление.", "date": "2019.09.12", "title": "\"Арда\" привлече играч с осем мача за \"Ливърпул\""}
{"url": "https://www.dnevnik.bg/sport/2019/09/12/3962613_bulgarskite_voleibolisti_otkriha_evropeiskoto_s_burza/", "text": "Българският национален отбор по волейбол откри  европейското първенство  с бърза и убедителна победа. Воденият от Силвано Пранди състав се наложи с 3:0 (25:22, 25:16, 25:20) срещу Гърция. Двубоят в Монпелие постави началото на турнира, който е исторически заради това, че за пръв път се провежда в четири държави и е с рекорден брой участници - 24. В състава на България изненади нямаше, като Пранди пусна Тодор Скримов и Мартин Атанасов като посрещачи.    Диагоналът Цветан Соколов стана най-резултатен със 17 точки, а Скримов и Светослав Гоцев записаха по десет. Българският отбор направи 11 блокади срещу четири на съперника, като имаше и по-висок процент успеваемост в нападение (57% срещу 44%). Двубоят беше оспорван единствено до средата на първия гейм, като дотогава гърците имаха малка преднина. След това българският отбор заигра добре и нямаше затруднения по пътя към успеха. Във втория си мач в петък националите се изправят срещу Румъния в 18.15 ч. Другите отбори в група А са домакинът Франция, Италия и Португалия. 12 септември, 15.15 ч. България - Гърция 3:0 13 септември, 18.15 ч. България - Румъния 14 септември, 21.45 ч. България - Португалия 16 септември, 21.45 ч. Франция - България 17 септември, 20.30 ч. Италия - България", "date": "2019.09.12", "title": "Българските волейболисти откриха европейското с бърза победа"}
{"url": "https://www.dnevnik.bg/skorost/koli_v_kadur/2019/09/12/3962159_fotogaleriia_premierite_i_protestite_na_avtosalona_vuv/", "text": "Германският канцлер Ангела Меркел и президентът на Германската асоциация на производителите на автомобили Бернард Матес открита днес поредното издание на автосалона във Франкфурт. Той се провежда от 122 години, като се редува всяка есен с изложението в Париж.", "date": "2019.09.12", "title": "Фотогалерия: Премиерите и протестите на автосалона във Франкфурт"}
{"url": "https://www.dnevnik.bg/sviat/2019/09/12/3962630_gugul_ne_e_bila_dlujna_da_plashta_na_germanskite/", "text": "Германските издатели нямат право да искат от \"Гугъл\" да им плаща авторски права, задето показва откъси от новини. Това реши съдът на ЕС, съобщи агенция \"Ройтерс\". Група медийни издатели искаха  компанията майка \"Алфабет\"  да им плати над 1 млрд. евро за авторски права, защото показва откъси от тяхното съдържание в услугите си. През април  ЕС затегна правилата  за авторските права, принуждавайки \"Гугъл\" да плаща по същия казус. Регулацията трябва да влезе в сила в следващите две години. (Повече за нея четете  тук  и  тук .) В германския случай консорциум от около 200 издатели подаде иск срещу търсачката, аргументирайки се със закон от 2013 г. Според съда в Люксембург обаче проблем е, че Германия не е уведомила Европейската комисия за техническата регулация.", "date": "2019.09.12", "title": "\"Гугъл\" не е била длъжна да плаща на германските издатели за цитиране на новини"}
{"url": "https://www.dnevnik.bg/sport/2019/09/12/3962635_video_na_urok_po_bulgarski_s_chujdencite_v_levski/", "text": "Първият учебен наближава, а по повод 15 септември от \"Левски\" се сетиха да изпратят на училище и своите футболисти. Сините показаха видео, в което чужденците в селекцията на Петър Хубчев учат български език. Холмар Ейолфсон, Паулиньо, Янис Каргас, Нуно Рейш, Фелипе Нашименто и всички останали чужденци започват да се адаптират по-лесно към отбора, ходейки на уроци по български език. \"Като част от дългосрочната стратегия за изграждане атмосфера на приемственост и следвайки традициите на любимия клуб, съвместната инициатива на \"Левски\", \"Тръст Синя България\" и Институтът за чуждестранни студенти цели, от една страна, да подобри комуникацията в първия отбор, а от друга, да помогне за по-лесната адаптация на играчите към тима и страната. Продължителността на обучението ще е 60 учебни часа, като вече се проведоха два от тях\", съобщиха от клуба. В бъдеще \"Левски\" предвижда освен серията от уроци със специализирания преподавател Мариана Дойчинова и опознавателни часове, свързани с историята на клуба и българската държава.", "date": "2019.09.12", "title": "Видео: На урок по български с чужденците в \"Левски\""}
{"url": "https://www.dnevnik.bg/sviat/2019/09/12/3962539_feisbuk_nakaza_stranicata_na_netaniahu_zaradi_rech_na/", "text": "Социалната мрежа \"Фейсбук\" съобщи, че е санкционирала страницата на израелския премиер Бенямин Нетаняху заради подбуждащи към омраза изказвания, предадоха агенциите \"Асошиейтед прес\" и ДПА. \"Фейсбук\" съобщи днес, че е спряла за 24 часа бота (автоматичната чат функция) на страницата. В страницата беше публикуван призив към избирателите да се избегне идването на власт на \"слабо ляво правителство, разчитащо на араби, които искат да избият всички ни - жени, деца и мъже\". Този пост предизвика бурни реакции от опозиционни политици. В интервю за местно радио  Нетаняху  заяви, че не той е писал поста, а негов служител, и че постът е бил премахнат. Нетаняху вече е бил обвиняван в разпалване на радикални реакции срещу израелските араби, особено в предизборни кампании. Дясната му партия Ликуд, която сега е в оспорвана надпревара с центристката партия  \"Синьо и бяло\"  за парламентарните избори на 17 септември, ухажва националистичните гласоподаватели с борбени изказвания и радикални обещания./ БТА", "date": "2019.09.12", "title": "\"Фейсбук\" наказа страницата на Нетаняху заради реч на омразата"}
{"url": "https://www.dnevnik.bg/analizi/2019/09/12/3962643_vss_da_spre_naznachenieto_na_udobniia_kandidat_za/", "text": "                         Hиe, aдвoĸaти и гpaждaни oт нaй-гoлямaтa нeфopмaлнa aдвoĸaтcĸa oбщнocт в cтpaнaтa, изpaзявaмe cвoятa тpeвoгa и бeзпoĸoйcтвo oт нaчинa, пo ĸoйтo ce пpoвeждa пpoцeдypaтa пo избopa нa нoв глaвeн пpoĸypop. Cпopeд нac тoвa e пpocтo oпит зa нaзнaчeниe нa yдoбeн зa oпpeдeлeни cpeди в cъдeбнaтa влacт ĸaндидaт, ĸoйтo пoĸaзвa изĸлючитeлнo cлaби пoзнaния зa ocнoвни пpaвни пpинципи и въpxoвeнcтвoтo нa пpaвoтo, ĸaĸтo и oпacни зaлитaния ĸъм oтpeчeни тoтaлитapни мoдeли нa пoвeдeниe и paбoтa. Ocнoвaниятa ни ca cлeднитe: * Πpoĸypop Гeшeв зaяви, чe нe oдoбpявa твъpдoтo paздeлeниe нa влacтитe, и миcли, чe тpябвa cъщитe дa дeйcтвaт в cинxpoн пoвeждy cи пpи ocъщecтвяванe нa нaĸaзaтeлнaтa пoлитиĸa. Toвa cвoe виждaнe тoй paзви и в пpeдcтaвeнaтa oт нeгo ĸoнцeпция зa yпpaвлeниe, ĸъдeтo гoвopи зa ycтaнoвявaнe нa \"xapмoнични oтнoшeния\" cъc съдa и пoдoбpявaнe нa oбщecтвeния мy oбpaз.Toвa e aбcypднo дa ce гoвopи и пpeдлaгa oт eднa oт cтpaнитe в пpoцeca, ĸoятo в ycлoвиятa нa cъcтeзaтeлнocт и paвнoпocтaвeнocт тpябвa дa paзвиe и зaщити c гoдни дoĸaзaтeлcтвa oбвинитeлнaтa cи тeзa. Tyĸ виждaмe oщe пoвeчe c нoвитe измeнeния в ЗCB, ĸoитo дaвaт възмoжнocт нa BCC дa ocвoбoди oт длъжнocт cъдия, cpeщy ĸoгoтo имa пoвдигнaтo oт пpoĸypop oбвинeниe зa пpecтъплeниe oт oбщ xapaĸтep! * Πpoĸypop Гeшeв зaяви, чe нeгoвaтa paбoтa e \"дa apecтyвa\" и тoвa нe ce xapecвaлo нa няĸoи oлигapcи и мeдийни издaтeли. He, paбoтaтa нa пpoĸypopa нe e дa apecтyвa! Toвa гo въpши MBP. Paбoтaтa нa пpoĸypopa e дa пpивличa ĸaтo oбвиняeм, pъĸoвoди paзcлeдвaнeтo и внacя oбвинитeлни aĸтoвe, ĸaтo cлeдвa дa cъбиpa дoĸaзaтeлcтвa и в двeтe пocoĸи: ĸaĸтo зa винoвнocттa, тaĸa и зa eвeнyтaлнaтa нeвиннocт нa пpeдпoлaгaeмия извъpшитeл нa дeяниeтo. Дpyгoтo e oт Bишинcĸoтo пpaвo! * Πpoĸypop Гeшeв oглaвявa вeчe пoвeчe oт гoдинa шyмни мeдийни aĸции пo зaдъpжaнe нa зaпoдoзpени лицa, ĸaтo cи пoзвoлявa нa мяcтoтo нa зaдъpжaнeтo или нa пocлeдвaщи гoлeми пpecĸoнфepeнции дa ce пpoизнacя пo въпpoca зa винaтa нa apecтyвaнитe лицa и дopи дa ги нapичa пpecтъпници, ĸoeтo e в ĸpeщящo пpoтивopeчиe c ĸoнcтитyциoннo ycтaнoвeнaтa пpeзyмпция зa нeвинoвнocт и ocнoвнитe пpaвa нa гpaждaнитe, зaлeгнaли и в EXЗЧΠ и XOΠEC. Г-н Гeшeв e любитeл нa \"мeдийнoтo пpaвocъдиe\" и тo чpeз oпpeдeлeни oт нeгo зa нaдeждни мeдии, ĸaтo зaявaвa нaмepeниeтo cи дa oпoвecтявa тaм дoĸaзaтeлcтвa oт дocъдeбни пpoизвoдcтвa, ĸoитo ca cлeдcтвeнa тaйнa пo зaĸoн, зa дa oтгoвapялa пpoĸypaтypaтa нa ĸpитиĸитe и лъжитe. Ho мeдиитe нe ca съд, a пpoĸypopcĸaтa иcтинa нe e cъдeбнo ycтaнoвeн фaĸт, тaĸa чe пoдoбнo пoвeдeниe и нaмepeниe зa бъдeщи дeйcтвия ca * Πpoĸypop Гeшeв гoвopи зa cпpaвeдливocттa, ĸoятo тpябвaлo дa възĸpъcнe cлeд \"ĸpиминaлния пpexoд\". Ho ниe питaмe: ĸoй пoзвoли пpexoдът дa бъдe ĸpиминaлeн? A aĸo тoвa e фaĸт, тo ĸъдe бeшe пpoĸypaтypaтa, зa дa paзcлeдвa и oбвини винoвнитe лицa, били тe дъpжaвници, пoлитици, бизнecмeни или дopи xopa oт cъдeбнaтa влacт? Caмият Гeшeв e в cиcтeмaтa пoвeчe oт ceдeм гoдини, a пpeди тoвa e бил cлeдoвaтeл. Πoчти тpи гoдини pъĸoвoдeшe Cпeциaлизиpaнaтa пpoĸypaтypa. Kъдe ca oбвинeнитe и ocъдeни \"гepoи нa ĸpиминaлния пpexoд\"? И aĸo тoй дaвa cилнo пoлoжитeлнa oцeнĸa зa мaндaтa нa ceгaшния глaвeн пpoĸypop, тo ĸaĸ ce ycтaнoви тaзи cпpaвeдливocт, cпopeд нeгo, и ĸaĸ пocтpaдa влacттa нa мaфиятa oт \"ĸpиминaлния пpexoд\" пpeз пocлeднитe ceдeм гoдини мaндaт?! * Г-н Гeшeв oтĸaзвa дa oтгoвapя нa cилнo apгyмeнтиpaни въпpocи, ĸoитo ĸacaят нeгoвoтo и нa poднинитe мy имyщecтвo, ĸaĸтo и бизнec вpъзĸитe нa жeнaтa, c ĸoятo живee във фaĸтичecĸo cъжитeлcтвo, a тeзи дaнни ca зaличeни в пyбличнo oбявeнитe oт нeгo в peгиcтъpa! B cъщoтo вpeмe oбaчe изиcĸвa и cпoдeля пoдpoбнa инфopмaция зa имyщecтвeнoтo cъcтoяниe нa пpoвepявaни oт пpoĸypaтypaтa лицa и дopи зa coбcтвeнocттa нa cъпpyгaтa нa пpeдceдaтeля нa Bърховния касационен съд. Явнo cъщият тaĸa ĸaĸтo oт ocтaнaлитe виcши длъжнocтни лицa oт дpyгитe влacти! * Цялaтa ĸoнцeпция зa pъĸoвoдcтвo нa пpoĸypaтypaтa, пpeдcтaвeнa oт пpoĸypop Гeшeв, e cилнo пoпyлиcтĸa пo cвoя xapaĸтep и нe дaвa oтгoвop нa нaй-нaбoлeлитe въпpocи, cвъpзaни c нeйнaтa cвpъxцeнтpaлизaция и cилнa нeeфeĸтивнocт. Зa cмeтĸa нa тoвa ce oпитвa дa пpoмeня пpaвни инcтитyти и дa пpeнacя нecпoлyĸитe в paбoтaтa нa дъpжaвнoтo oбвинeниe въpxy съдa, ĸoйтo paбoти и ce пpoизнacя пo внeceнитe oт нeя oбвинитeлни aĸтoвe. Cъдъpжa и дocтa пpaвни и фaĸтoлoгични нeтoчнocти. * Πpoĸypop Гeшeв cи пoзвoлявa дa xapaĸepизиpa и oбвинявa в пpecтъпни дeйcтвия жypнaлиcти, мeдийни издaтeли, aдвoĸaти, гpaждaнcĸи aĸтивиcти, ĸмeтoвe, пapтийни pъĸoвoдитeли, ĸoитo ĸpитиĸyвaт дeйнocттa, изĸaзвaниятa и дeмoнcтpaтивнитe мy aĸции, нo ниĸoгa нe oтгoвapя пo cъщecтвo нa apгyмeнтиpaнитe ĸpитиĸи, в тoвa чиcлo нa мнoгo юpиcти, ĸaтo cпopeд нeгo \"дa иcĸaш дa cвaляш пpaвитeлcтвoтo\", нaпиcaнo в чaт paзгoвop, вeчe e пpecтъпнo дeяниe. He e! Hapичa ce cвoбoдa нa cлoвoтo, пpaвo нa пpoтecт, мeдийнa cвoбoдa, гpaждaнcĸa aĸтивнocт. * Macoвo пoлицeйcĸи yпpaвлeния, диpeĸции нa MBP и дopи ДAHC изpaзявaт cвoятa пoдĸpeпa зa eдинcтвeния ĸaндидaт зa глaвeн пpoĸypop, ĸoeтo нaпoмня yж зaбpaвeни вpeмeнa oт близĸoтo минaлo c пиcмaтa нa paбoтничecĸитe ĸoлeĸтиви и пpoфecиoнaлнитe opгaнизaции. Ho ocвeн вcичĸo дpyгo тoвa e и флaгpaнтнo нapyшeниe нa пpинципa нa paздeлeниe нa влacтитe, дoĸoлĸoтo MBP и ДAHC ca в изпълнитeлнaтa влacт, a paзcлeдвaщитe дeйcтвия и aĸтoвe нa пoлициятa ce pъĸoвoдят и ĸoнтpoлиpaт oт пpoĸypaтypaтa! Aĸo в пpeдcтaвитe нa г-н Гeшeв e нopмaлнo пoлициятa дa мoдepиpa избopa нa глaвeн пpoĸypop, тo тoвa e oщe пo-oпacнo, нapичa ce пoлицeйcĸa дъpжaвa! Дpyг e въпpocът ĸaĸви ca тexнитe пoзнaния зa дeйнocттa мy! Πo гopeизлoжeнитe пpичини и пpи cтpaннoтo мълчaниe и липca нa cтaнoвищe oт ĸoлeгитe ни oт Bисшия адвокатски съвет, ĸoитo би тpябвaлo дa ни пpeдcтaвлявaт, пoдĸpeпяйĸи нaпълнo и изpaзeнaтa пиcмeнa пoзиция дo Bac oт Aдвокатския съвет – Πлoвдив, cи пoзвoлявaмe дa пpeдлoжим нa пoчитaeмитe члeнoвe нa BCC дa нe избepaт пpeдoпpeдeлeния зa нoв глaвeн пpoĸypop, в лицeтo нa Ивaн Гeшeв, и дa oтĸpият нoвa, пpoзpaчнa и пo-oтвopeнa пpoцeдypa зa избop нa cлeдвaщ глaвeн пpoĸypop. Bpeмe имa!", "date": "2019.09.12", "title": "ВСС да спре назначението на удобния кандидат за главен прокурор!"}
{"url": "https://www.dnevnik.bg/sviat/2019/09/12/3962663_turskata_centralna_banka_svali_vodeshtata_lihva_pod/", "text": "Турската централна банка понижи днес основния си лихвен процент с 3.25 процентни пункта - от 19.75 на 16.50 процента, предаде ДПА, цитирана от БТА. Банката обяви първото си намаляване на лихвите от септември 2018 г. насам през юли, малко след като президентът Реджеп Тайип Ердоган  уволни управителя на централната банка  заради неизпъление на инструкциите му по отношение на лихвените проценти. През юли голямото намаляване  изненада пазарите . Днешното свежда основния лихвен процент под нивото на рязкото увеличение  точно отпреди година . Темата за лихвите стана политическа, откакто се разгоря кризата миналата година. Ердоган, самоопределил се като враг на лихвените проценти, често се застъпва за непопулярната сред икономисти теза, че високите, а не ниските им стойности пораждат инфлация. Той многократно призовава управителя на централната банка да намали водещата лихва, за да подкрепи растежа на турската икономика, и в това много инвеститори съзират натиск върху независимостта на централната банка и паричната ѝ политика. Защо е нужно Сред мотивите за намаляването турската централна банка споменава \"умерено възстановяване на икономическата активност\" и \"тенденция към отслабване на инфлацията\". Турската лира изгуби над 30 процента от стойността си през 2018 г., но се възстанови частично тази година. Икономиката излезе от рецесията през първото тримесечие на 2019 г. По данни на турската официална статистика инфлацията е спаднала от 16.65 процента през юли до 15.01 процента на годишна база през август. Централната банка очаква годишната инфлация през 2019 г. да достигне 13.9 процента. След намаляването на лихвения процент турската лира поскъпна с над един процент до 5.68 лири за долар. Турската икономика се е свила с 1.5 процента през второто тримесечие в сравнение със същия период миналата година, показват официалните данни. Икономиката навлезе в рецесия в края на миналата година след дипломатическа криза със САЩ.", "date": "2019.09.12", "title": "Турската централна банка свали водещата лихва под нивото отпреди кризата"}
{"url": "https://www.dnevnik.bg/bulgaria/2019/09/12/3962683_v_bulgariia_ne_e_vuzmojen_prevrat_smiata_tomislav/", "text": "В България не е възможен преврат, който да тръгне от улицата, каза днес по Би Ти Ви вицепремиерът Томислан Дончев. Коментарът му беше по повод  разпространени информации до медиите  за готвена насилствена смяна на властта. \"Не ме е страх от метеж, ако бях плашлив, нямаше да съм на този пост. Няма да можем да свършим нищо, ако стоим напрегнати при всяка инсинуация\", посочи Дончев. Той допълни, че все пак подобни информации трябва да се проверят. Вицепремиерът припомни, че България има опит в смяна на властта с преврати, но това е било много назад във времето. \"Не си представям нещо подобно, защото обществото има здрави демократични инстинкти\", обобщи Дончев. В коментар за предстоящата предизборна кампания и първите удари под кръста в нея вицепремиерът каза, че една кална и мръсна кампания може да уязви противника, но не може да накара хората да подкрепят този, който каля и мърси. Томислав Дончев обаче уточни, че сега се забелязва по-сложен сценарий - атаките идват от страничен човек, а не от кандидата, който остава мил и усмихнат. Вицепремиерът изрази съжаление, че не си спомня нито една изцяло цивилизована предизборна кампания. \"Изборите са уникален шанс да научиш неща за себе си, които не си знаел. Това е вид безсилие. При прекаляването обаче може да има обратен ефект, защото българският народ е жалостив и може да започне да симпатизира на жертвата\", посочи още Томислав Дончев. Той обобщи, че предизвикателството за ГЕРБ ще е да докаже, че неговите кандидати заслужават доверите. \"Ще бъдем реалисти, няма да се обещават неща, които няма да се случат\", посочи още Дончев. Той коментира и темата за прекратяването на договора за изкупуване на ток от т.нар. \"американски централи\" - ТЕЦ \"Марица Изток 3\" и \"Ей И Ес Гълъбово\". \"Инвеститорът си е избил разходите. Ще поканим мениджмънта на разговори и ще започнем преговори. Какво ще стане, не мога да гадая\", посочи вицепремиерът. В отговор на въпрос той уточни, че според мнението на наетите от държавата адвокати и експерти финансисти няма основание да се иска неустойка, защото инвеститорът е формирал и печалба от експлоатирането на централите.", "date": "2019.09.12", "title": "В България не е възможен преврат, смята Томислав Дончев"}
{"url": "https://www.dnevnik.bg/sviat/2019/09/12/3962680_malofeev_cacarov_i_zaharieva_rabotiat_protiv_borisov_i/", "text": "Скандалът, свързан с незаконните действия на Главния прокурор на България, свидетелства за разкол в управляващия елит на страната. Докато президентът Румен Радев и премиерът Бойко Борисов градят отношенията с Москва, външният министър и главният прокурор рушат тези отношения с провокативни изказвания и незаконно преследване на българските русофили.\" Този коментар на Константин Малофеев, на когото тази седмица бе забранено за 10 години да влиза в България, бе разпространен днес от ТАСС. Всъщност това е част от  позицията му отпреди два дни , но публикувана на друга платформа. Председателят на Съвета на директорите на групата компании \"Царьград\" повтаря известната си теза, че целта на действията на Цацаров била \"да вбие клин между братските православни руски и български народи\". Наричан от медиите в Русия \"православен олигарх\" заради финансирането на великоруски каузи през програми за подкрепа на православието в чужбина, той обяснява още, че \"разколът демонстрира, че и министърът, и главният прокурор са преки агенти на западните спецслужби\". Но по думите му \"в Москва виждаме всичко това и отделяме авторите на провокациите от русофилското болшинство българи, признат лидер на които се явява Николай Малинов\" (лидерът на движение \"Русофили\" - бел.ред.). Решението на България по никакъв начин няма да се отрази на плановете на Малофеев, казват от \"Царьград\", защото той и без това е в списъка със санкционирани от ЕС лица, на които е забранено да влизат на територията на съюза.", "date": "2019.09.12", "title": "Малофеев: Цацаров и Захариева работят против Борисов и Радев"}
{"url": "https://www.dnevnik.bg/analizi/2019/09/12/3961897_shpionskata_afera_-_poredniiat_prokurorski_fars/", "text": "                         България отказа да изгони руски дипломати по казуса \"Скрипал\", нито се притесни от действието на руски служби на наша територия по казуса \"Гебрев\". Навръх 9 септември обаче прокуратурата излиза с бомбастични обвинения срещу неправителствената организация \"Русофили\", чиято вина досега изглежда е, че е поръчала от името на Решетников социологическо проучване на Живко Георгиев преди последните президентски избори. Дори Решетников да е вдъхновител на това изследване, дори парите за него да са дошли от руски дарения, социологическото изследване не е акт на шпионаж в една свободна, демократична държава. Ако това е линията, която се разследва, и няма друга по-сериозна информация, ще сме свидетели на още един прокурорски фарс, който просто ще героизира симпатизантите на Путин в България. Самото оповестяване на разследването за шпионаж при толкова неубедителна първоначална информация е политически гаф на разследващите. Според Борисов делото за шпионажа не било срещу Русия ... По принцип самата дефиниция на престъплението шпионаж е и съотносимо и към съответната държава (в случая Русия), защото, бедни ми Борисов, става дума именно за изначално поведение на въпросната държава. Няма как да имаш шпионаж, ако друга държава не го прави (конкретните местни извършители са отделно) СРЕЩУ твоята. Ерго - всяко дело за шпионаж предполага и включва в себе си по дефиниция защитна реакция СРЕЩУ въпросната държава (в случая Русия). ОБАЧЕ Борисов всъщност е парадоксално прав и най-чистосърдечно си признава за какво става дума. Делото тук не е срещу Русия. Защото е поредната \"пунта мара\", която цели единствено евтин пиар на кандидата за следващ главен прокурор - позиционирането му като патриот и антируски деец с идеята да омекоти негативното отношение към него от страна на нормалните хора в тази страна. Това дело е обсъдено подробно и разрешено именно от руските кръгове, стоящи зад инсталацията Гешев, за да обслужи посочените пропагандни цели. Удрят се \"дребни риби\" (ако и да имат нещо общо с шпионска дейност, което би било нормално - във всяка добра манипулация следва да има и частица истина), но най-сериозната руска агентура остава незасегната. В тази операция руснаците правят същото, което и наркотрафикантите - позволяват (и дори сами предават) някаква незначителна пратка да бъде заловена, за да се направи реклама на властта, която позволява пропускането на основния трафик. Нищо по-различно и тук ... Наблюдавам \"шпионската афера\", която се развива с НД \"Русофили\". Не изключвам вероятност там да има московска връзка. Лично на мен ми се струва, че има. Тя трябва да се проследи, особено ако там е забъркан и някой от националната сигурност. Само че туй, другари, е дребната шпионска риба. Цацата! А и като знам как прокуратурата си подготвя доказателствата, нищо чудно русофилите да излязат чисти като господин 10 (бивш Д.П.) от цялата работа. Затова искам да дам малко жокери на прокуратурата къде да търси агентите на руско влияние. Истинските едри паламуди. Дебелите шарани. Сомовете гиганти, спотайващи се около дъното на блатото. Един български премиер обеща да изгони руски дипломати, ако види доказателства по случая \"Скрипал\" - съвсем истински терористичен акт в Европа, застрашаващ целия континент. Доказателства се появиха, премиерът се разсея, дипломатите се черпиха с по една водка по случая. Същият премиер си призна чистосърдечно, че е провалил създаването на флотилия на НАТО в Черно море, която да се противопостави на агресивните действия на Русия в Черно море. Провалил я е и е бил сериозно критикуван от партньорите в НАТО. Това е направил заради \"договорка\" с Путин. Кой ли е този човек с нелегалните \"договорки\" с Путин? Ще бъде ли разследван? Пак някакъв премиер обявяваше АЕЦ \"Белене\" за корупционен гьол, в който са загробени милиарди, а после изведнъж се разбърза да реализира проекта (некорупционно най-вероятно?). Също тъй България беше посетена от главния прокурор на Русия. Тайно! С него се срещнаха високопоставени лица и обмениха опит. Лица и от прокуратурата (опс!). Кои бяха тези лица? Дали има някъде снимки? Протоколи и записи от срещите запазени ли са? Шеф на българска петролна компания представляваше \"Росатом\" на преговорите с българското правителство. Ами не е ли странно. Нефт, пък ядрена енергетика... А тоя шеф на петролна компания обичал да играе белот с политици. Ама кои бяха те? Туй искам да дам на прокуратурата като жокери. Да ги проверят тия, играчите на белот, и останалите.. Забравих им имената обаче. Ама в медиите могат да си ги намерят. В краен случай да гледат на уебсайта на руската прокуратура. Ще дадем няколко фрапиращи примера за пълно бездействие от страна на прокуратурата, когато българското правителство е допускало груба намеса във вътрешните ни работи от страна на Руската федерация: – След случая с отравянето на бившия военен разузнавач Сергей Скрипал и дъщеря му Юлия с използването на бойно отровно вещество на територията на Великбритания повечето от страните в ЕС и НАТО експулсираха представители на руските служби за сигурност, използващи в тези страни дипломатическо прикритие. Една от малкото държави, които не направиха това, беше България. Прокуратурата тогава не разследва на какво се дължи бездействието на България и мотивирано ли е то от чужда държава. – По-късно британският разследващ сайт Bellingcat разобличи участието на руското военно разузнаване (ГРУ) в случая \"Скрипал\". Оказа се, че високопоставен офицер от ГРУ, участвал в атентата във Великобритания, неколкократно е пребивавал в България – Денис Вячеславович Сергеев, представящ се под фалшивата самоличност на \"Сергей Вячеславович Федотов\". Престоят му в България съвпада и с отравянето на българския оръжеен търговец Емилиян Гебрев. Независима чуждестранна лаборатория потвърди, че при отравянето на Гебрев е използвано същото вещество, както в случая \"Скрипал\". Дори това не беше достатъчно за сериозни действия от страна на прокуратурата. Лично главният прокурор Цацаров лансира тезата, че Гебрев бил жертва на \"хранително отравяне\" с неизмита салата. – Прокуратурата никога не разследва участието на множество български длъжностни лица в корупционния проект АЕЦ \"Белене\", където потънаха милиарди. Някои от тези длъжностни лица открито подкрепяха руския държавен интерес. – Прокуратурата не разследва участието на български фирми и държавни мъже в лансирането на другия корупционен мегапроект – \"Южен поток\" – където реалните загуби на страната ни бяха в рамките на стотици милиони, въпреки че проектът се провали. – Ами участието на руска държавна банка в КТБ, където също бяха загробени милиарди държавни пари? За съжаление можем да продължим този списък безкрайно. Това са само най-фрапиращите примери. Ние знаем, че на територията на България развива дейност мрежа на военното и на цивилното разузнаване на Русия. При това не го знаем заради нашите служби, а защото партньорските служби ни го казват. И ние не предприемаме дело по тия теми, не предприемаме дело по случая \"Гебрев\", за Скрипал се направихме, че не чуваме. На Черна гора главният прокурор ни каза, че от Пловдив ГРУ е организирало преврата. И ние не правим реални неща, а се занимаваме с една организация, който, като пише \"Русофили\" - ами те с какво друго да се занимават. Обвиненият в шпионаж Николай Малинов е разпитван по делото КТБ. В разпита си той разказва, че се е срещал с Цветан Василев, за да иска съдействие за... Делян Пеевски: \"Молил съм за съдействие от негова страна за забавени плащания от Делян Пеевски за разпространение на вестника. Понякога г-н Василев ми съдействаше за решаването на този проблем, а друг път ми казваше, че не е негова работа. Имали сме и една тристранна среща с Цветан Василев и Делян Пеевски, на която се разбрахме, че ще си сътрудничим и няма да си създаваме проблеми.\" Кое не е ясно? Плъховете ще се изпоизядат на финала...", "date": "2019.09.12", "title": "\"Шпионската афера\" - поредният прокурорски фарс"}
{"url": "https://www.dnevnik.bg/analizi/2019/09/12/3962080_nasledstvoto_na_fandukova_-_ednoto_golo_metro_ne_stiga/", "text": "                         Г-жа Йорданка Фандъкова се хвърли в битката за кмет на София за четвърти мандат. Четвърти мандат, наистина ли управлява от толкова време? Ако бъде преизбрана отново, ще е най-дълго управлявалият София кмет. Дори в момента тя дели първенството по време на управление заедно с Иван Иванов и Стефан Софиянски - с по 10 години. Един от най-добрите и един от най-лошите кметове на града, управлявали все по 10 години. За 10 години като кмет имаш възможността и задължението да оставиш наследство след себе си. За 10 години инж. Иван Иванов (1934-1944) започва изграждането на рилския водопровод, докарващ високопланинска вода от подножието на Мусала до София. По негово време са изградени десетки знакови за града обществени сгради, които днес признаваме за паметници на културата, сред тях са Съдебната палата, Народната библиотека, БНБ, паметникът на патриарх Евтимий смятан за постижение в градоустройството, който полага развитието на столицата за столетие напред. Той предвижда София да бъде град-градина, с големи обширни паркове в сърцето на града и \"зелени клинове\" да се вклиняват в столицата, осигуряващи свеж въздух. По-късно, по времето на г-жа Фандъкова и ГЕРБ, зелените клинове бяха компрометирани, а застрояването на зелени площи стана основен проблем в града. Пак по негово време е открита първата тролейбусна линия в София по посока Горна баня. Тази линия отдавна не функционира, но през 2019 г. г-жа Фандъкова пусна ново тролейбусно трасе, удължена линия 7. Вярно е, че премахнаха идентичното трамвайно трасе на шестицата между басейна \"Спартак\" и Петте кьошета и преди това още 10 км трамвайни релси, но вероятно в предизборните книжки ще се похвали с нов тролейбусен маршрут. На последно място, за да завършим с наследството на кмета Иван Иванов, той основава Общинската банка. По-късно, по времето на г-жа Фандъкова, в края на 2017 г. Общинската банка беше продадена. Ако се запитаме на този фон с какво ще бъде запомнена Йорданка Фандъкова, първото нещо, което изниква в главата на всеки е: метрото. И наистина, докато тя е кмет, метромрежата се разшири значително – разширена е първата линия на метрото, пусната е втората линия и третата е в процес на завършване. По времето на Софиянски са пуснати 8 метростанции, по времето на Борисов – 6, а за последните 10 години започват да функционират нови 21 станции и още 16 са в строеж. Остава въпросът Всъщност темата \"транспорт\" е може би най-значимата сфера в управлението на столицата през последните 10-14 години. За това направление са изразходвани най-много средства, там са ставали най-много скандали и те са коствали постовете на най-много заместник-кметове. Само за последния мандат транспортът на София се управляваше от трима различни ръководители. А скандалите варираха от некачествени спирки на завишени цени, грешно начислени лихви в полза на частни транспортни оператори, хронично некачествени ремонти: на трамвайното трасе по бул. \"България\", площада и подлеза пред НДК, безбройните промени в проекта на \"Дондуков\" и безкрайния ремонт на \"Граф Игнатиев\". Дори най-голямата гордост – метрото, е спорно доколко изпълнява целта си: да даде алтернатива за придвижване, да свали хората от автомобилите и да намали трафика, като насочи пътникопотока към градския транспорт. Данните показват, че метрото точно тази цел не успява да изпълни. То се превърна по-скоро в алтернатива на наземния градски транспорт, но не и на автомобилния. Хората, които използваха автобуси, се качиха на метрото, докато броят автомобили на глава от населението продължава да расте стремглаво. София е на едно от челните места в Европа по брой автомобили на 1000 жители – близо 700, в началото на управлението на ГЕРБ в София са били 444 на 1000 жители. Такава статистика може да говори за икономически просперитет за населението, ако масово ръстът на автомобилите не се дължи на купуване на коли втора ръка, често без катализатори и изключително замърсяващи въздуха. И със сигурност за градската среда това не е добра новина. Тя означава хроничен недостиг на паркоместа, гарантирани задръствания, зелени площи, превърнати в кални паркинги и проблеми с въздуха. Истината е, че за 10 години управление на г-жа Фандъкова и 14 години управление на ГЕРБ Все още хиляди деца са извън яслите и детските градини. Наскоро г-жа Фандъкова се похвали, че е построила над 100 нови детски градини. Напълно подвеждащо твърдение. Ако беше вярно, това означава, че всеки район на София трябва да се радва на поне по 4 изцяло нови детски градини. Истината е, че и към 2019 г. за 7146 деца няма място в детските забавачки. Макар че това беше топ приоритет за Столичната община мандат след мандат, проблемът е далеч от окончателно решение. Все още София няма напълно завършена система за третиране на отпадъците си. Още предшественикът на г-жа Фандъкова и неин партиен лидер - Бойко Борисов, обявява гордо, че през 2006 г. в София ще започне изграждането на завод за трайно обезвреждане на софийския боклук. Сагата още не е приключила. В момента имаме инсталации за компостиране, сепариране и механично-биологично третиране на боклука, превръщайки го в горивни пелети. Самите пелети обаче нямаме какво да ги правим и ежегодно си плащаме, за да ги горят в циментови заводи в страната. Идеята на екипа на кмета е те да се горят в центъра на София в централата на \"Топлофикация\". Кандидатстването за финансиране още не е одобрено. Истината е, че цялата избрана технология е скъпа, неефективна и вероятно вредна за въздуха и е напълно възможно да не получи европейско финансиране и със сигурност сагата ще продължи поне още няколко години. Бройката е три пъти по-малка в сравнение с пика от 2012-2013 г, когато кметът беше дадена на прокурор след редица нападения над хора, но проблемът е далеч от решение поради липсата на качествена информация за домашните кучета и липсата на ефективен контрол над изоставянето на животни на улицата и размножаването на скитащи кучета. \"Топлофикация – София\" още периодично се тресе от скандали било покрай надписване на сметки, брутално отношение и огромни такси към малки длъжници или със съхранението на 90 млн. лв. по сметки в КТБ, които бяха безвъзвратно загубени. През последните години дружеството е на постоянна загуба и дълговете му са нараснали с над 250 млн. лв. за последните 8 години. Концесията на \"Софийска вода\" продължава и загубите на вода по мрежата продължават да варират около 50%, въпреки че по времето на ГЕРБ бяха сключени две допълнителни споразумения към концесията. През последните години е имало поне четири предложения за местни референдуми, аз бях вносител на двете от тях през този мандат: с 13 400 жители на \"Младост\" поискахме спиране на презастрояването и с колеги общински съветници поискахме референдум за това дали и къде да се изгражда инсталация за горене на отпадъци в София. Всички искания за референдуми неизменно бяха отхвърляни. Най-големият опит за триумф на София беше преекспонираната кандидатура за европейска столица на културата. Пръскаха се милиони за авангардни събития и модерни думи като инсталации и пърформънси. Резултатът ни е печално известен, София не успя да се пребори дори с конкуренцията от България. Тук дори не успяваме да създадем свой аналог на \"Капана\" в Пловдив с по-алтернативна градска среда. През последните години отговорниците за кандидатурата за културна столица се преквалифицираха, възложи им се да отговарят за \"интелигентната специализация на София\" и да ни готвят за европейска зелена столица, защото се справиха толкова първия път На изминалите години не може да се гледа изцяло негативно, по част от гореизброените проблеми има действия в правилната посока, макар недостатъчно бързи и категорични, за да решат проблемите. Започна разкриването на археология от древна Сердика около площад \"Св. Неделя\", макар да се допусна унищожаването на археологически обекти под новостроящи се сгради и А през това време се обострят нови проблеми: презастрояването на жилищните комплекси, мръсният въздух, изтичащите срокове за отчуждаване на терени за озеленяване или детски градини Поглеждайки назад, хората ще дадат своята оценка за управлението на г-жа Фандъкова, но за мен е ясно, че за 10 години управление на Йорданка Фандъкова и 14 години на ГЕРБ София можеше да постигне много повече и едното голо метро не може вечно да замазва очите. За 30 години от края на комунистическия режим столицата през половината време се е управлявала от ГЕРБ. До голяма степен развитието и задъхването, ползите и недостатъците, все още нерешените и задълбочаващи се проблеми са тяхна отговорност.", "date": "2019.09.12", "title": "Наследството на Фандъкова - едното метро не стига"}
{"url": "https://www.dnevnik.bg/evropa/2019/09/12/3961939_shte_se_otkaje_li_merkel_ot_emblematichnata_si/", "text": "Германският канцлер Ангела Меркел е под натиск да се откаже от съкровената си позиция за балансиран бюджет и да отблъсне опасността от рецесия, като увеличи държавните разходи след вълна от мрачни икономически данни. Ангела Меркел някога обичаше да се представя като швабска домакиня. В Германия те са известни с предпазливото си отношение към разходите в домакинството. През 2008 година нейната реакция спрямо глобалния финансов крах и последвалата световна рецесия бе: \"Трябваше просто да попитате една швабска домакиня\". \"Тя щеше да ни предаде някоя мъдрост: не можете постоянно да живеете не според средствата си\", каза канцлерът. Сега обаче все по-голяма група от политически, бизнес и синдикални лидери призовават Меркел да изостави това, което бе отличителен белег на 14-те й години на власт, и да развърже кесията на Берлин на фона на признаците, че най-голямата икономика в Европа губи инерция. Въпросът излиза на преден план точно когато германският парламент обсъжда бюджета за 2020 година. Германия отчете бюджетен излишък от 45.3 милиарда евро (50.3 милиарда долара) за първата половина на годината, след като миналата година за пети пореден път имаше излишък, подкрепен от деветгодишен икономически растеж. Германската централна банка (Бундесбанк) предупреди, че тази година след като през второто тримесечие икономиката се сви с 0.1%, също повдигайки въпроси за това колко дълго Германия може да постига бюджетни излишъци. Допълнителни данни очертаха мрачна икономическа картина на страната със свиване на заводските поръчки и производството на фона на търговската война САЩ-Китай и кризата в германския автомобилен сектор, които удариха ключовия промишлен отрасъл в страната. \"Политиците трябва бързо да дадат силен тласък на държавните и частните инвестиции\", съветва Йоахим Ланг, който оглавява влиятелната Федерация на германската промишленост. Щефан Кьорцел, лидер на Германската конфедерация на профсъюзите (DGB), повтори коментарите на Ланг, заявявайки, че германските правителства трябва да инвестират допълнителни пари \"незабавно - в разширяването на инфраструктурата, достъпни жилища и бъдещата жизнеспособност на германската икономика\". Миналия месец обаче Меркел настоя Берлин да остане ангажиран с политиката си на балансиран бюджет или \"schwarze null\" (\"черна нула\", както е известен в Германия), изключвайки в същото време взимане на нови заеми. Неотдавнашни търговски данни осигуриха Въпреки вълната от глобални рискове, включващи ескалиращата търговска война САЩ-Китай и кризата във Великобритания около Брекзит, месечният износ скочи с 0.7% през юли спрямо юни, обърквайки анализаторите, които очакваха свиване от 0.5% на месечна основа. Търговският излишък на Германия също нарасна, достигайки 20.2 милиарда евро през юли, като търговските излишъци на страната са обект на нападки от други държави и особено на администрацията на президента на САЩ Доналд Тръмп. Германското бизнес доверие обаче бележи седемгодишен минимум, отчете внимателно следено проучване, оповестено миналия месец от мюнхенския институт за икономически изследвания Ifo. А и германските потребители, някога ключова опора за икономическия растеж, изглежда, губят желание за харчене. Продажбите на дребно отбелязаха през юли най-големия си спад тази година на фона на увеличение на безработицата. Слагането в ред на държавните финанси бе ключова част от програмата на коалицията на консервативния Християндемократически съюз с лявоцентристката Социалдемократическа партия след първата изборна победа на Меркел през 2005 година. Меркел затвърди имиджа си на защитник на фискалните икономии само няколко години по-късно при дълговата криза в еврозоната. Тя настоя затъналите в дългове правителства от валутния съюз да се придържат към строгите бюджетни правила на 19-членната зона. Поощрена от поддръжниците си, тогава тя засили ангажимента си за фискална справедливост, като наложи нов бюджетен контрол над европейските партньори на Германия. в момент когато Европейската централна банка (ЕЦБ) се готви за заседание в четвъртък, на което се очаква да бъде обявен нов кръг от парични стимули, за да запази траекторията на растеж в еврозоната и да отблъсне опасността от свръхниска инфлация. Само че икономистите са все по-скептично настроени за това какво може да постигне ЕЦБ в стимулирането на растежа и ускоряването на инфлацията, която е под целевото равнище, без най-голямата икономика в еврозоната, Германия, също да се включи чрез отваряне на хазната си и да харчи пари. Миналия месец нобеловият лауреат за икономика Пол Кругман обвини германците от страниците на в. \"Ню Йорк таймс\", че \"се отнасят лошо към себе си с разрушителна мания за държавния дълг. И цената на тази мания се прехвърля върху света като цяло\". Не че няма за какво да харчат пари в Германия, написа той. \"Просто не искат да харчат\", заключи икономистът. /БТА", "date": "2019.09.12", "title": "Ще се откаже ли Меркел от емблематичната си позиция за нулев дефицит?"}
{"url": "https://www.dnevnik.bg/sport/2019/09/12/3962087_deset_godini_sled_medalite_prandi_otnovo_povejda/", "text": "Точно преди десет години българският национален отбор по волейбол спечели последните си медали от голямо първенство. На 13 септември 2009 г. съставът, воден от Силвано Пранди, победи с 3:0 Русия в мач за бронзовите отличия в Измир. Десетилетие по-късно българският отбор отново е воден от италианския специалист и се насочва към европейско първенство. Този път картината е значително по-различна, а съставът тръгва с умерени надежди. България е в група А и започва пътя си с мач срещу Гърция. Двубоят е от 15.15 ч. и ще бъде излъчен по БНТ3. Останалите съперници са единият от домакините Франция, Италия, Португалия и Румъния. Предизвикателството пред българския отбор е да покаже израстване, както и да се отърси от тежестта на  пропуснатата отлична възможност за класиране за олимпийските игри . От друга страна, през януари ще предстои втори, макар и много по-труден опит за достигане до Токио 2020 в континенталната квалификация срещу водещи европейски отбори. Затова и Евроволей 2019 ще е важна стъпка в обиграването на отбора с мисъл за съхраняване на надеждите. Предизвикателството Пранди заяви при заминаването за Франция, че за него най-важен е първият мач с Гърция, а след това вторият и т.н. Той даде ясен знак, че трябва да се правят постепенни стъпки с надеждата да се открие възможност за нещо по-голямо.      Проблемът дойде от  контузията на Розалин Пенчев  малко преди заминаването. И за този турнир Пранди няма да разчита на опитните играчи, които остави извън отбора за квалификацията във Варна през август - близнаците Георги и Валентин Братоеви, Николай Николов и Николай Учиков. \"Имаше положителни и отрицателни неща в последните два мача. За мен е важно, че сме там, където очаквах да сме, а именно близо до постигането на основната ми цел да изградим балансиран отбор\",  каза Пранди . \"Искам да започнем силно и това да ни помогне да постигнем максимума във важните мачове. Много съм доволен и много спокоен от подготовката.\" Турнирът  Надпреварата ще влезе в историята като първото европейско първенство, което ще се проведе в четири държави - Франция, Словения, Белгия и Холандия. Освен това и броят на участниците ще е рекорден - 24, като Черна гора и Северна Македония са дебютанти. Отборите са разпределени в четири групи по шест. Първите четири се класират за осминафиналите. \"Безсмислени мачове няма. При по-добро класиране в групата след това ще има и по-лек съперник. Всеки се стреми да побеждава. Физически е тежко в този формат на шампионата\", каза диагоналът Цветан Соколов. На предното европейско волейболистите се класираха шести. България е отборът, който е спечелил най-много медали от европейски първенства, без да стане шампион (веднъж сребърни и четири пъти бронзови медали). Програмата дава надежди за силно начало, като мачовете с Франция и Италия са последните в групата. Тази година в Лигата на нациите България спечели с 3:2 срещу \"петлите\", но загуби с по 1:3 от Италия и Португалия. Вероятно изненадващо, но срещу тези съперници на европейски първенства националите имат положителен баланс единствено срещу Португалия (1 победа и 0 загуби). Срещу Франция има равенство (по 7 победи), а срещу другите три балансът е отрицателен - Италия (4 победи и 9 загуби), Румъния (четири победи и седем загуби) и Гърция (1 победа и 3 загуби), пише сайтът на европейската конфедерация. Действащият шампион Русия е фаворитът на букмейкърите, следван от Франция и световния шампион Полша.  Георги Сеганов и Добромир Димитров Виктор Йосифов, Светослав Гоцев, Теодор Тодоров и Алекс Грозданов Тодор Скримов, Николай Пенчев, Мартин Атанасов и Георги Петров Цветан Соколов и Венелин Кадънков Теодор Салпаров и Петър Каракашев 12 септември, 15.15 ч. България - Гърция 13 септември, 18.15 ч. България - Румъния 14 септември, 21.45 ч. България - Португалия 16 септември, 21.45 ч. Франция - България 17 септември, 20.30 ч. Италия - България", "date": "2019.09.12", "title": "Десет години след медалите: Пранди отново повежда волейболистите на европейско"}
{"url": "https://www.dnevnik.bg/sviat/2019/09/12/3962032_favoritite_na_demokratite_za_pruv_put_shte_se_sbluskat/", "text": "За пръв път в тази кампания тримата фаворити за кандидат за президент на демократите ще се съберат на една сцена. Днес Демократическата партия ще проведе третия си дебат със само десет претенденти, след като други 10 отпаднаха в последните два месеца заради ниска подкрепа. Фаворитетите засега са бившият вицепрезидент Джо Байдън и двамата сенатори Елизабет Уорън и Бърни Сандърс. В тексаския град Хюстън те ще дебатират заедно с Камала Харис, Пийт Бутиджеж, Андрю Янг, Кори Букър, Бето О'Рорк, Ейми Клобушар и Хулиан Кастро. На предишните дебати - през  юни  и юли - претендентите за номинацията на партията бяха толкова много, че събитията се провеждаха в два поредни дни. Подкрепата за Уорън се е увеличила най-много в последния месец, показва проучване на \"Ройтерс\"/\"Ипсос\". 11% от избирателите на демократите биха гласували за Уорън – с 3 процентни пункта повече в сравнение с август. 22% подкрепят Байдън, а 16% - Сандърс. Подръжниците на бившия вицепрезидент не са променили броя си, но тези на  Сандърс са намалели с 2 пункта. Уорън настоява за \"структурни\" промени в икономиката, която, според нея, \"е страхотна за хората с пари и не толкова за всички останали\". Тя иска по-високи данъци за богатите, от които да се финансират всеобща грижа за деца, облекчаване на студентски дългове и универсално здравно осигуряване. Сенатор Камала Харис, която набра популярност сред първите дебати, отново изпадна назад и сега дели 4-ото място заедно с младия кмет на Саут Бенд, Индиана, Пийт Бутиджеж – и двамата имат по 4% поддръжници сред демократите и независимите. Нюйорският предприемач Андрю Янг и сенатор Кори Букър ги следват с по 3%; нито един от останалите не надминава 2%. Тръмп помага на демократите в Тексас Дебатът ще се проведе в най-големия град в Тексас и демократите се надяват, че могат да увеличат влиянието си в целия щат, досега крепост на републиканците. Те имат по-достижими цели, например Уисконсин, Мичиган и Пенсилвания. Но лявата партия смята, че има шансове в гласуването за местния конгрес, което се провежда заедно с президентския вот. През 2018 г. те отнеха на републиканците 18 места там, предимно в предградията, където избирателите бяха отблъснати от  агресивната реторика на Тръмп.  С още 9 места година демократите ще получат контрол над камарата на представителите за пръв път от 18 години. Сенатът вероятно ще остане в ръцете на републиканците. \"Тексас ще бъде една от основните ни цели през 2020 г.\", коментира пред \"Ройтерс\" Джесика Пост от Демократичния кампаниен комитет за законодателните органи. Организацията е отделила 100 хил. долара от 2.5 млн., предвидени за важните спорни щати, за да помогне на партията да започне операции за набиране на средства онлайн и да събира кандидати. През 2020 г. разходите ѝ ще бъдат над 50 млн. в национален мащаб – пет пъти повече, отколкото през 2010 г. \"Доналд Тръмп отвори на демократите врата към Тексас. Той е проблем за републиканските кандидати\", казва Марк Джоунс, политолог от хюстънския Rice University. Нито той, нито други негови колеги очакват президентът да изгуби щата, но предвиждат загуби за републиканците при по-ниските длъжности. Демократите набират популярност заради няколко фактора: недоволните от Тръмп хора в заможните предградия; увеличаващото се испаноезично население; притока на либерали с висше образование от други щати. Последният фактор е ироничен за републиканците – Тексас привлича либерални избиратели заради ниската цена на живота там.", "date": "2019.09.12", "title": "Фаворитите на демократите за пръв път ще се сблъскат пряко в дебата днес"}
{"url": "https://www.dnevnik.bg/sviat/2019/09/12/3962055_imamoglu_veche_e_problem_za_erdogan/", "text": "                         \"Всичко ще бъде прозрачно\", обещава новият кмет на Истанбул Екрем Имамоглу и вече изпълнява обещанията си: на един от градските площади на вниманието на минувачите са изложени стотици луксозни лимузини, карани от местните големци, включително и от шефа на специализираната служба, отговаряща за засаждането на лалетата. Минувачите естествено се възмущават, отбелязва \"Зюддойче цайтунг\" и цитира една жителка на Истанбул: \"Семейството ми живее в града вече от три поколения. Искам да знам какво е правил Ердоган с нашите пари, кой ги е карал тези луксозни мерцедеси?\". Друг отбелязва, че това е срамно, а трети нарича хората на Ердоган \"безнравствени\". Имамоглу действа Опозиционният политик Имамоглу стана кмет на Истанбул на 23 юни, след като надви кандидата на управляващата Партия на справедливостта и развитието (ПСР)  с цели 800 хил. гласа . Това беше безпрецедентен успех. Привържениците на Ердоган в Истанбул сега навярно преживяват истинска травма, отбелязва германското издание. Те не могат вече да организират масови прояви в града, тъй като не разполагат с градските автобуси. С тях са били превозвани държавните служители, чието присъствие на демонстрациите в подкрепа на Ердоган е било задължително. Новият кмет Имамоглу обаче забрани ползването на градските автобуси за партийни цели. Освен това той спря многомилионните субсидии, раздавани доскоро на близки до правителството религиозни фондации, включително на една, в чието ръководство е дъщерята на Ердоган. Позицията на кмета е, че в сегашните времена трябва да се икономисват пари, а наличните суми да се използват приоритетно за социални цели – например за ограмотяване. В Истанбул живеят 250 хил. души, които не изобщо не могат да четат и пишат. Имамоглу си е поставил за цел да икономиса най-малко 5 млрд. турски лири (около 800 млн. евро), като 50 млн. лири ще дойдат само от прекратяването на договорите за ненужно луксозните служебни лимузини. Има и други новости. Междувременно заседанията на градския съвет се предават на живо, в събота и неделя метрото се движи и през нощта, за да се насърчи културният живот. При предшествениците на Имамоглу бяха закрити редица театри, исторически сгради на кинотеатри бяха пожертвани за нови строежи, актьори и писатели бяха дадени под съд. След първата си победа през март Имамоглу призова хората на изкуството да забравят своите страхове. Държавната власт се опитва да всява страх Но държавната власт, чиито представители са и мнозинство в градския съвет, продължава да демонстрира присъствие - на площад \"Таксим\" денонощно стоят няколко водохвъргачки, предназначени да сплашат всички дръзнали да протестират. Срещу новия кмет и неговите хора има и съпротива. Преди няколко дни председателят на Републиканската народна партия в Истанбул Джанан Кафтанджъоглу, която \"Нойе цюрхер цайтунг\" смята за \"архитект на успеха на Имамоглу\", бе осъдена на близо десет години затвор за няколко туита. При това някои от тях са писани преди седем години. Обвиненията срещу нея гласят: обида на президента, терористична пропаганда. \"Това е отмъщение\", гласеше по този повод заглавието на опозиционния вестник \"Джумхуриет\". Дори един близък до правителството журналист шокиран отбеляза, че и за убийство не се налага толкова сурово наказание. Докато мине обжалването, Кафтанджъоглу остава на свобода, а Имамоглу казва: \"Демокрацията в Турция ще придобие нова зрелост. Ние не сме загрижени, ще бъдем свидетели на промяната\". С него в Истанбул започва ново летоброене, а може би дори и в цяла Турция, предрича \"Зюддойче цайтунг\".", "date": "2019.09.12", "title": "Имамоглу вече е проблем за Ердоган"}
{"url": "https://www.dnevnik.bg/skorost/avtomobilna_industriia/2019/09/12/3962137_pritesneniiata_zad_bliasuka_na_avtosalona_vuv_frankfurt/", "text": "Германският канцлер Ангела Меркел ще открие днес поредното издание на автосалона във Франкфурт – изложение с над 120-годишна история, което ще продължи до 22 септември. Тази година обаче това е вероятно най-постното издание откъм изложители. Реално заети са около 30% от площите на панаира във Франкфурт, като дори в ангажираните палати въздухът е нетипично много. Сред изложителите липсват около 30 от постоянно присъстващите компании, сред които и гиганти като Fiat Chrysler, Alfa Romeo, Jeep, Peugeot, Citroen, Toyota, Volvo, Mitsubishi, Nissan, Toyota, Ferrari, Rolls-Royce, или общо производители, които продават около 30% от всички коли на Стария континент. В крайна сметка изложителите са около 800 от 30 страни, при близо 1000 при последното издание през 2107 година. 79 от компаниите са от Китай, сред които и три автомобилни марки. Това превръща страната в най-големия чуждестранен участник на автосалона. Като цяло присъстващите са се опитали да придадат блясък на своите експозиции и са се справили, но разходката между празните палати създава минорно настроение.      До голяма степен то кореспондира и с настроението на повечето компании, притеснени от спада на продажбите както в Европа, така и в цял свят. От Volkswagen Group и BMW Group не скриват, че са притеснени от  спорът между САЩ и Китай за митата , тъй като произвеждат голяма част от най-популярните си модели отвъд океана. Когато продажбите в Европа се сринаха при последната криза, именно Китай ги спаси, но сега този спасителен пояс го няма. Неяснотите около Брекзит  също се отразяват негативно, тъй като, от една страна, продажбите на един от големите пазари в Европа се сриват, а от друга, компаниите с мощности там не знаят какво ги чака.      В резултат още през юни Асоциацията на производителите на автомобили в Европа (ACEA) коригира прогнозите си за тази година за продажбите в ЕС и вместо минимален ръст очаква по-скоро спад от около 1%. Общите продажби в цял свят също вероятно ще тръгнат надолу, като за момента се говори за почти пет милиона доставки по-малко, или малко над 78.3 милиона. Дойде ли електрическата революция Притеснения има и за по-далечното бъдеще заради все по-строгите еконорми, които трябва да бъдат покрити през следващите години, за да няма глоби от страна на Европейския съюз. В резултат автосалонът във Франкфурт може да се счита за повратна точка в налагането на електромобилите. Една разходка из щандовете е достатъчна, за да се създаде това впечатление. На повече от тях за първи път колите с електромотори – електромобили и хибриди, бяха изместили от сцената тези с традиционни двигатели. В допълнение почти всички дебютирали концептуални модели ако не електромобили, бяха плъгин хибриди. Дори при производител като Porsche цялата видима част от щанда беше заета от различни варианти на първия им електромобил Taycan. Същата беше ситуацията при Volkswagen, Seat, Honda, Opel и други. Във Франкфурт дебютираха важни нови модели на ток в различни сегменти, като се започне от най-достъпните – Volkswagen ID.3, Honda e и Opel Corsa e, базовите модели на които ще струват под 30 хил. евро, и се стигне до вече споменатия Taycan със стартова цена над 152 хиляди евро.      Към момента електромобил може да се намери почти във всеки популярен автомобилен клас. Освен това очакванията са до 2021 година на пазара в ЕС да се появят около 20 нови модела на ток. Плановете на големите Във Франкфурт водещите производители обявиха сериозни електрически амбиции. При представянето на своя eлектромобил ID.3 от Volkswagen каза, че ще инвестират 9 млрд. евро в разработването на екомодели. Плановете са до четири години да предлагат 20 модела с електромотор, продажбите на които да стигнат 10 млн. броя в следващите десет години.      От Mercedes, който представиха прототипа Vision EQS, смятан за предвестник на електрическата алтернатива на лимузината S-класа и серийния ван на ток EQV, обявиха, че ще имат 10 електромобила до 2025 година. От BMW Group форсираха леко плановете си за електрификация, като планират да пуснат 25 модела с електродвигатели (електромобили и плъгин хибриди) до 2023 вместо 2025 година. Във Франкфурт беше показано първото MINI на ток, както и прототип, от който ще се появи сериен модел на водород с горивна клетка. Като цяло очакванията на BMW Group са да продаде 1 млн. електрифицирани автомобила до 2021 година.      За компаниите, които още не са решили дали да инвестират в електромобилите, а такива има немалко, германският гигант в производството на автомобилни компоненти предлага готово решение - напълно оборудвано шаси за кола на ток. За производителя остава само да монтира върху него купето. Това решение дава шанс на пазара да влязат и нови играчи. Пречките пред електромобилите Има обаче и неясноти и основната е дали купувачите споделят ентусиазма на производителите, тъй като пред електромобилите има редица пречки. Остава проблемът със зарядните станции, като към края на 2018 година в страните от ЕС е имало 145 хиляди подобни точки. От една страна, те са три пъти повече, отколкото през 2013 г. От друга обаче, 75% от тях са в четири държави - Холандия, Германия, Франция и Великобритания.      Не е без значение и фактът, че според прогнозите са нужни поне 2.5 млн зарядни станции през 2030 година, ако плановете за навлизането на електромобилите се реализират. Все още стои въпросът и с по-високата цена на колите на ток спрямо тези с традиционен двигател. Проучване на Асоциацията на производителите на автомобили в Европа (АСЕА), оповестено вчера, открива пряка връзка между доходите на населението в една държава и продажбите на електромобили.      Според данните в страните с БВП под 29 000 евро на човек те държат под 1% от продажбите през миналата година, като това важи за почти всички страни от Централна и Източна Евроха плюс Гърция, Испания и Италия. В същото време дял от 4.5% от общите реализации електромобилите имат в държави с БВП на човек от 42 000 евро. От АСЕА са притеснени, че към момента само 12 страни дават бонуси при покупка на електромобили. Потенциална пречка пред налагането на колите на ток е и тяхната съмнителна екологичност, идваща от поне два фактора – вредните емисии, които се отделят при производството на тока, който ползват, и опасните отпадъци, оставащи след края на живота на батериите. Така или иначе обаче, изглежда, походът на електромобилите едва сега започва. А те определено има какво да завладяват. По данни на JATO Dynamics в Европа за първото полугодие едва 1.8% от всички продадени нови автомобили са били на ток. Очакванията са до 2021 година те да доближат 3 на сто, или около 400 хиляди от общо 15 милиона продажби. Другите тенденции Автосалонът във Франкфурт очертава още поне две посоки на развитие за автомобилите на бъдещето – все по-широкото навлизане на автономността и свързаността с външния свят.", "date": "2019.09.12", "title": "Притесненията зад блясъка на автосалона във Франкфурт"}
{"url": "https://www.dnevnik.bg/bulgaria/2019/09/12/3962175_gerb_utvurdi_kandidatite_za_kmetove_v_oblastnite/", "text": "Изпълнителната комисия на ГЕРБ одобри кандидатите за кметове в областните градове в страната. От тях личат четири нови имена, а други трима са действащи кметове на коалиционния партньор на управляващите – СДС. ГЕРБ не издига сегашните си кметове в четири областни града – Пловдив, Русе, Ямбол и Хасково. Само 9 от 27-те кандидатури са на хора, които в момента не са кметове на съответния град. На заседанието си снощи комисията реши още, че ще финансира предизборната си кампания със средства от партийната субсидия. По време на кампанията няма да се приемат дарения, доброволни вноски от членове на партията, както и участие с лични средства на кандидатите за местна власт. 1. Благоевград – Атанас Камбитов* 2. Бургас – Димитър Николов* 3. Варна – Иван Портних* 4. Велико Търново – Даниел Панов* 5. Видин – Огнян Ценков* 6. Враца – Калин Каменов* 7. Габрово – Таня Христова* 8. Добрич – Надежда Петкова 9. Кърджали – Никола Чанев 10. Кюстендил – Петър Паунов* 11. Ловеч – Корнелия Маринова* 12. Монтана – Златко Живков* 13. Пазарджик – Иван Панайотов 14. Перник – Вяра Церовска* 15. Плевен – Мирослав Петров 16. Пловдив – Здравко Димитров 17. Разград – Валентин Василев* 18. Русе – Диана Иванова 19. Силистра – Юлиян Найденов* 20. Сливен – Стефан Радев* 21. Смолян – Николай Мелемов* 22. София – Йорданка Фандъкова* 23. Стара Загора – Живко Тодоров* 24. Търговище – Дарин Димитров* 25. Хасково – Станислав Дечев 26. Шумен – Любомир Христов 27. Ямбол – Димитър Иванов", "date": "2019.09.12", "title": "ГЕРБ утвърди кандидатите за кметове в областните градове"}
{"url": "https://www.dnevnik.bg/hrana_i_napitki/2019/09/12/3961050_koi_e_petur_nikolov/", "text": "                         Младият диригент на една от най-натоварените кухни в България – в хотел \"Маринела\", е роден на щастливата дата 29 февруари през 1984 г. Към кулинарията го насочва брат му Никола, който също е един от най-изявените готвачи на България. След като завършва техникум по хранително-вкусова промишленост, кариерата му започва през 2002 г. в кухнята на софийския хотел \"Хилтън\". През 2008 г. Петър се присъединява към екипа на новооткрития японски ресторант SASA, където работи 4 години, година и половина от които кухнята е под негово ръководство. Кариерата му се развива много бързо, след като две последователни години печели призове в Националната кулинарна купа на България – през 2010 г. второ място вдисциплината \"Кулинарен отбор на България\", а през 2011 г. завоюва титлата \"Готвач на България\". В началото на 2012 година той отново печели златото, но този път на дебютния за България национален кръг на Bocuse d’Or. Така става първият българин, явил се на полуфиналите на най-престижното кулинарно състезание в света. През 2013 Петър се присъединява към екипа на най-големия бизнес хотел в София – \"Kempinski Zografski\", понастоящем хотел \"Маринела\", където днес вече е главен готвач. Петър също е част от журито на Националната кулинарна купа на България и Bocuse d’Or – България. В детството си с брат му Никола често правели палачинки за неделна закуска на цялото семейство. Натовареното ежедневие в професионалната кухня не му позволява да продължи тази семейна традиция, но ароматите от детството не са спрели да го вълнуват и все още го вдъхновяват. Споделя, че за него би било предизвикателство да сготви за деца от детска градина, защото това е едно от малкото неща, които не е пробвал в кухнята. Няма любима подправка, но отдавна е влюбен в кухнята на Азия и нейните аромати – още от времето, когато е работил с японски и други азиатски готвачи.", "date": "2019.09.12", "title": "Кой е Петър Николов"}
{"url": "https://www.dnevnik.bg/evropa/2019/09/12/3962176_upravliavashtite_v_polsha_nalojiha_bezprecedentna/", "text": "Управляващите в Полша наложиха безпрецедентна ваканция на парламента до след изборите през октомври, с което предизвикаха съмнения у опозицията за намеренията им, предадоха \"Асошиейтед прес\" и ДПА.  Последното заседание на Сейма бе вчера. От днес долната камара на парламента излиза във ваканция и ще се събере отново за заседания на 15 и 16 октомври, тоест два дни след парламентарните избори на 13 октомври. Подновените заседания обаче ще бъдат в настоящия състав на Сейма, а не с новоизбраните депутати.  Управляващата партия \"Право и справедливост\" (ПиС) обяснява, че така депутатите ще имат повече време за предизборната кампания. Очакваше се последното заседание на Сейма преди изборите да бъде в петък.  От опозицията се съмняват, че ПиС ще предприеме неочаквани ходове след изборите. \"Не вярвам в чистите намерения на управляващите\", каза заместник-председателят на Сейма Малгожата Кидава-Блонска. По думите й \"ПиС имат някакъв таен план\". \"Те или не вярват в положителния изход от изборите, или подготвят закон, който при нормални условия няма да бъде одобрен с гласуване\", заяви Кидава-Блонска,  която миналата седмица бе обявена  за кандидат за премиер на проевропейската \"Гражданска коалиция\".  Това е първият случай в историята на демократична Полша, когато старият парламент ще заседава след избори. /БТА", "date": "2019.09.12", "title": "Управляващите в Полша наложиха безпрецедентна ваканция на парламента"}
{"url": "https://www.dnevnik.bg/hrana_i_napitki/2019/09/12/3961387_mida_sen_jak_s_pushena_slanina_karfiol_olio_ot_kopur/", "text": "                         Нарязания на ситно карфиол за пюрето запържете в масло на ниска температура. Добавете и лимона, докато все още е на огъня. След това махнете от котлона и прибавете пармезан. Сложете заедно със сметаната в термомиксер на десета степен, докато стане на крем. Изгладете крема през фина цедка. За да приготвите чипс, нарежете с колбасорезачка изчистения карфиол на \"филийки\" с дебелина 2,5 мм и сложете в тава, покрита с хартия за печене. Намажете с разтопеното масло. Поръсете се със сол и покрийте с хартия за печене. Отгоре затиснете с друга тавичка, за да не се огънат парченцата чипс, и печете 60 минути на 90°C. Чипсът трябва да е хрупкав и крехък. Сланината нарежете на машина за колбаси на тънко около 2,5 мм. Овкусете мидите много леко със сол и увийте със сланината. Сотирайте на тиган с малко олио около 2 минути от всяка страна, до готовност. Сланината трябва да стане хрупкава. За да направите прах от нори, загрейте водата и захарта в касерола до 104°C и оставете да изстинат. Листата от нори намажете с изстудения захарен сироп и сложете едно върху друго. Изсушете в дехидрататор на 56°C за 12 часа. Начупете ги и смелете в блендер на най-високата степен до получаване на ситна прах. Пресейте през фино сито и добавете солта. Мидата за чипс замразете и нарежете на тънко с колба­со­резачка, поръсете с прах от нори. Поставете в дехидрататора на 65°C за 10-12 часа, докато изсъхне и стане на чипс. За олиото от копър гответе продуктите 16 минути в термомиксер с максимална скорост на 75°C. След това прецедете. Поставете мида в средата на чинията. Около нея с пош направете 7 точки пюре – от по-голяма към по-малка. Подредете последователно чипс от миди и от карфиол, започвайки с чипс от Сен Жак, като ги избирате по големина. Отстрани сложете олиото от копър. Поръсете с прах от нори и гарнирайте с микролиста. 200 г карфиол (изчистен) 6 г къри 15 мл лимонов сок 30 г пармезан 80 г сметана сол и пипер 2 розички от карфиол 10 г разтопено масло сол 4 миди Сен Жак 4 слайса свинска пушена сланина сол 1 мида Сен Жак 8 листа от нори 60 мл захарен сироп 30% 100 мл вода 30 г захар 2 г сол 50 г връхчета копър 150 г олио от гроздови семки", "date": "2019.09.12", "title": "Мида Сен Жак с пушена сланина"}
{"url": "https://www.dnevnik.bg/bulgaria/2019/09/12/3962180_spored_karaiancheva_cacarov_uspial_da_ubedi/", "text": "Председателят на Народното събрание Цвета Караянчева заяви пред БНТ, че вчерашното изслушване в парламента на главния прокурор Сотир Цацаров, вътрешния министър Младен Маринов и председателя на ДАНС Димитър Георгиев за шпионския скандал е убедило опозицията, че такъв наистина има. Тримата дадоха информация по разкритията в  разследването за шпионаж срещу председателя на движение \"Русофили\"  Николай Малинов. Заради скандала Малинов беше задържан, а след това пуснат под парична гаранция. Руският гражданин Леонид Решетников пък получи забрана да влиза в България през следващите 10 години. Вчера Цацаров обяви, че и руският олигарх Константин Малофеев също е със забрана да влиза в страната за същия срок. \"Опозицията повярва, след като изслуша много внимателно главния прокурор. Разследването е срещу един човек, а не срещу цялото движение \"Русофили\", уточни Караянчева. Изказването ѝ обаче не съвпада  с вчерашната позиция на депутатите от БСП . Оскъдните според народните представители данни, изнесени за разследването, предизвикаха острите им реакции от трибуната. Преди изслушването те предложиха да бъде закрито заседанието, за да поискат по-пълна информация, но двукратно гласуване отхвърли предложението им. От БСП настояха и да бъде поканен премиерът Бойко Борисов. Иван Иванов, Георги Свиленски, Таско Ерменков и други депутати от левицата заявиха от трибуната, че \"случилото се е подигравка с Народното събрание\", тъй като изнесената информация била съкратено повторение на официална информация отпреди това. И че депутатите били принудени да се осведомяват от медиите, въпреки че парламентът бил първата институция на държавата. След разразилия се скандал президентът  Румен Радев заяви, че очаква следствието да представи неоспорими факти  за обвиненията в шпионство, за да не остане съмнение, че български институции са употребени в режисиран вътрешнополитически сценарий. \"Той е опозиционен президент, президент на опозицията. Няма институционална война с него. Има разменени остри реплики\", каза от своя страна Караянчева.", "date": "2019.09.12", "title": "Според Караянчева Цацаров успял да убеди опозицията, че има шпионски скандал"}
{"url": "https://www.dnevnik.bg/na_put/2019/09/12/3961433_kakvo_razkazvat_za_puteshestviiata_si_aktyorite_ot/", "text": "Основната идея зад този сборник - \"Пътешествие като на кино\", е съвсем проста: актьорите са разказвачи на истории още от времената на древните гърци. А откакто Холивуд излезе извън рамките на киностудиата, тези разказвачи пътуват до отдалечи кътчета на планетата, за да разказват своите истории. \"Холивудските типажи\" са номади, от една страна заради работата си, но често и по природа. Актьорите пътуват с широко отворени очи и наострени уши – понякога го правят несъзнателно, друг път нарочно. Те постоянно търсят характери, вглеждат дори в най-малките детайли от поведението на хората или промените на гласа им, събират цялата тази информация, за да си я припомнят след време и да използват в някоя роля. Авторите на сборника решават да помолят някои от тези странстващи разказвачи да разкажат своите най-лични, вдъхновяващи, забавни, смущаващи и човешки истории, преживени по време на пътешествията им. Авторите са Андрю Маккарти - актьор, режисьор и автор на текстове за пътешествия. Снимал се е в повече от двадесет филма и Дон Джордж, редактор на отдела за пътешествия на \"Лоунли Планет\", редактор на отдела за пътувания на San Francisco Examiner & Chronicle и създател и редактор на раздела Wanderlust на интернет портала Salon.com. Откъсът от книгата е предоставен от издателство \"Вакон\". През Йордания и Сирия Джош Лукас Джош Лукас е роден в началото на 70-те години на 20-ти век в Арканзас и през цялото си детство пътува с родителите си, които са активисти и организират протести срещу ядрените оръжия във всички южни щати. Накрая семейството му се установява в малко рибарско селце в щата Вашингтон. Там Джош учи в малко държавно училище, в което се записва в курс по дебати и драматургия, признат в цялата страна и носител на редица награди. След завършването си той работи като актьор и не спира да пътува. Участва във филмите: \"Американски психар\", \"Красив ум\", \"Посейдон\". **** Честно казано, тази \"развлекателна индустрия\", в която работя вече над двадесет години, може просто да ви срита задника. В началото на зимата през 2010 г. се озовах, образно казано, паднал в калта, окървавен и насинен, с ужасно главоболие. Красивото обещание за страхотна кариера профуча покрай мен и ме събори злостно на земята. Отхвърлен, аз осъзнах, че бях приел тази загуба прекалено тежко и бях изгубил перспективата си. Затова реших да тръгна сам на пътешествие до някое място, на което никога преди не съм ходил и да събера мислите си. Исках да скоча в неизвестното, затова избрах Близкия изток. Няколко дни по-късно кацнах в Израел. Недоспал и уморен, минах безпроблемно и бързо през летището с най-високо ниво на охрана в целия свят. Излязох от митницата напълно объркан, защото предварителното ми проучване ме беше подготвило за щателен обиск или най-малкото за сериозен и задълбочен разпит. Но ето че вече бях в Израел и никой дори не надникна в багажа ми. Хванах автобус до най-близката спирка до стария град Йерусалим. Влязох в него през Дамаскската порта и мигновено ме обгърнаха цветовете, усещанията и ароматите на древния пазар. Изпаднах в радостен възторг и тръгнах из лабиринта от улици в стария град. Стигнах до Мюсюлманския квартал и оставих багажа си в хостела, който се намираше в 500-годишна сграда с мраморен под. Излязох на улицата и неволно възкликнах: \"О, боже мой\". Бях напълно прехласнат от новите впечатления, които трупах постоянно. Обикалях из Йерусалим: средище на духовността и емоциите, кипящи сред това умопомрачително човешко творение, издигнато в прослава на Бога. Почувствах също и пълно умопомрачение. Веднага разбрах защо на това място се водят войни. И защо тук хората намират спасение за душите си. Имах нужда от свеж въздух, затова се върнах обратно на пазара и отидох в едно кафене, където трябваше да се срещна с Филип: военен фотограф, евреин, роден в Африка и израснал във Франция. През последните шест месеца той живееше в Йерусалим със съпругата си, режисьор на документални филми, и трите им малки деца. Вече ми беше казал по телефона, че отчаяно копнее да покаже на хората непознатата страна на Йерусалим. Докато пиехме като до Яфската порта, този пламенен, весел мъж с блеснали очи, който говореше френски, иврит, английски и арабски (а навярно и още три други езика, които не използваше в разговора ни), ми разказа, че е известен сред военните в Израел като \"любител на арабите\" и че приема конфликта крайно емоционално. Обясни ми, че двамата със съпругата му следят внимателно случващото и го документират. – Готов ли си да видиш града? – попита ме той. – Готов ли си да походиш? Минахме бързо през Християнския квартал по Виа Долороса – пътят, по който минал Христос към мястото на разпятието си, понесъл кръста си. Филип ми разказа за окаяното положение и бедите на палестинците. За болката и гнева си към ционизма 1 , който осъждаше. С усилие изкачихме стръмния Елеонски хълм (Маслиновата планина), а той не спираше да ми разказва за кварталите, покрай които минавахме. Стигнахме до Западния бряг на река Йордан. Филип ме предупреди, че израелските войници ни наблюдават. Виждах ги над нас в оръдейните, докато вървяхме по пустите улици и влизахме все по-навътре в Палестина. Огромни бетонни плочи разсичаха къщите на две. Открихме много празни ракетни снаряди, останали след скорошна престрелка. Стигнахме до самотна бензиностанция точно до стената, разделяща Израел и Палестина, разположена на някога оживено кръстовище. Попитахме собственика какво мисли за случващото се, а той каза: \"Тази стена ще падне. В Германия отне тридесет години, а тази тук съществува едва от седем години.\" Сетне се усмихна.", "date": "2019.09.12", "title": "Какво разказват за пътешествията си актьорите от Холивуд"}
{"url": "https://www.dnevnik.bg/kultura/2019/09/12/3962028_kartinite_ot_140-godishnata_stolica_sofiia/", "text": "Софийската градска художествена галерия (СГХГ) ще открие днес новия си сезон с изложба, посветена на 140-годишнината от обявяването на София за столица на България. Експозицията включва рядко представяни произведения на български художници, картички и архивни снимки на града. \"Обхватът на авторите е много голям, защото изложбата носи в себе си една ретроспекция, макар и в неголям обем от произведения – с творби, които започват от годините след Освобождението на България и обявяването на София за столица, и стигат до творби в днешно време\", разказа за \"Дневник\" директорът на СГХГ Аделина Филева. \"Думи, образи, места\", както е името на експозицията, ще бъде открита в 18 ч. и ще може да бъде посетена до средата на февруари 2020 г. Част от имената на художниците, чиито произведения участват в изложбата, са Антон Митов, Никола Петров, Иван Гецов, Златю Бояджиев, Дечко Узунов и Текла Алексиева. Освен от колекцията на СГХГ, която наброява над 450 творби на тема \"София\", в експозицията са взели участие и Регионалният исторически музей в София, Националната галерия, галериите в Казанлък, Пазарджик, Плевен, Шумен и Сливен. Както повечето изложби досега, така и тази ще бъде поместена в албум, каза Филева.      Освен произведенията посетителите ще могат да видят и части от текстове, чиито автори са описвали София в различни времеви периоди - \"Личности, било българи или чужденци, независимо дали са писатели, дипломати, пътешественици, учители, музиканти, архитекти, всеки със своя интерес и отношение към града. Затова тези текстове са богати, разнообразни, дават не само положителната гледна точка на града, но понякога и отрицателната\", допълва директорът. За хората с намалено или нарушено зрение са изработени 10 тактилни 3D картини, за които помагат Институтът по информационни и комуникационни технологии към БАН и Столичната община. Под тях екипът на галерията решава да добави специално разработени аудиокутии, които представят кратки текстове за худижника и творбата. Ще бъдат прожектирани и документални филми, а през целия период на изложбата ще има както културни събития, така и дебати и лекции за историята и развитието на града през годините. Любопитен момент в тази изложба са различните картички и снимки, които ние предлагаме като един допълнителен документален момент в изложбата, допълва директорът. Те са от колекцията на Христо Алексиев, сайта \"Изгубената България\" и агенция BulFoto.      За пространственото оформление на тази изложба галерията кани художника и сценограф Венелин Шурелов. \"Тази изложба я прави целият екип на галерията, защото тя иска много сили и енергия. Имахме много съмишленици, защото такива проекти не може човек да направи сам\", казва Филева. Следващата изложба, която предстои на СГХГ скоро след \"Думи, образи, места\", е посветена на скулптора и художник Иван Лазаров, както и на българското изкуство през първата половина на 20 век. Експозицията ще отбележи 130-годишнината от рождението му. Куратор ще бъде Любен Домозетски.", "date": "2019.09.12", "title": "\"Думи, образи, места\" от 140-годишната столица София"}
{"url": "https://www.dnevnik.bg/bulgaria/2019/09/12/3962182_deputatite_razreshiha_na_ministura_na_zemedelieto_da/", "text": "При усложнена епизоотична обстановка като част от мерките за профилактика или ограничаване на болестта министърът на земеделието ще може да издава заповеди за промяна на сроковете за лов на дива свиня, за ограничаване или забрана за отстрел на някои животни или санитарен отстрел на дивеч. Ще може да се издават и заповеди за разрешаване на групов лов на дива свиня в не повече от три дни от една седмица за един ловностопански район, като ловуването ще става по график.", "date": "2019.09.12", "title": "Депутатите разрешиха на министъра на земеделието да определя кога да се ловува дива свиня"}
{"url": "https://www.dnevnik.bg/evropa/regioni/2019/09/12/3962181_vishegradskata_grupa_gotvi_otpor_sreshtu_oriazvaneto/", "text": "Планираното 20-процентно орязване на европейско финансиране в бюджета на блока за периода 2021-2027 г. е \"неприемливо\". Това заявиха служители на страните от Вишеградската четворка по време на среща в началото на седмицата, предаде сайтът Hungary Today. В разговорите участваха членове на комисиите по европейски въпроси на парламентите в Чехия, Унгария, Полша и Словакия. По думите на ръководителя на комисията в унгарския парламент Рихард Хорчик участниците са се съгласили да поискат от правителствата си да заемат позиция срещу намаляването на парите за кохезонна политика и селско стопанство на предстоящия Европейски съвет. Хорчик отбеляза, че държавите от Вишеградската група вече са похарчили \"значителни средства\" за развитието на бедни региони и намаляването на тези ресурси не би било разумно. Групата освен това е против финансирането да се обвързва с \"някои изисквания\", посочи още той, като подчерта, че подобни мерки не са част от Лисабонския договор. Според източник на управляващата в Унгария партия \"Фидес\" избирането на Урсула фон дер Лайен за председател на Европейската комисия е показало, че Вишеградската група може да лобира успешно за интересите си по важни въпроси. Миналата седмица правосъдният министър на Унгария Юдит Варга  каза, че  двойните стандарти в предложението за бюджет на Европейския съюз между 2021 и 2027 г. са неприемливи, каквото е и намаляването на кохезионните фондове и средствата за обща селскостопанска политика. Министърът информира унгарската новинарска агенция MTI, че в сегашната му форма Будапеща отхвърля предложението отчасти защото кохезионните фондове ще бъдат намалени най-вече в Централна Европа, особено в Унгария, което според нея напълно противоречи на принципите и целите на тази политика. Министърът категорично отхвърли идеята общностните фондове  да се обвързват с условия , отнасящи се до върховенството на закона, като каза, че ЕС продължава да оказва натиск върху държавите членки, които отхвърлят миграцията, и това сега се скрива зад маската на върховенство на закона. Миналата година Европейската комисия  предложи нов механизъм  за защита на бюджета на ЕС от финансови рискове, свързани с всеобщи слабости в прилагането на принципите на правовата държава в държавите членки. Предложените нови инструменти ще позволят на съюза да спре, намали или ограничи достъпа до финансиране от ЕС по начин, който е пропорционален на естеството, тежестта и обхвата на слабостите в прилагането на принципите на правовата държава.", "date": "2019.09.12", "title": "Вишеградската група готви отпор срещу орязването на кохезионни фондове"}
{"url": "https://www.dnevnik.bg/bulgaria/2019/09/12/3962183_kratki_novini_i_gdbop_podkrepi_geshev_za_glaven/", "text": ". Апелативният спецсъд отказа да острани от длъжност кмета на Костенец Апелативните магистрати отмениха определението на спецсъда от 3 септември, с което Радостин Радев е отстранен от длъжността кмет на Костенец. Срещу Радев има обвинения по две различни дела. Едното е за длъжностно присвояване на 22 137 лв., а другото за активен подкуп - в качеството му на длъжностно лице той обещал 30 000 лв. на общински съветник, за да гласува по определен начин на предстояща сесия на Общинския съвет. Британското посолство подкрепи България в защитата ѝ от шпионски заплахи Посолството на Великобритания в България публикува в страницата си във \"Фейсбук\" съобщение, в което изразява подкрепата си за страната след обвиненията в шпионаж в полза на Русия, които бяха повдигнати срещу председателя на Движение \"Русофили\" Николай Малинов. Подобно съобщение беше разпространено и от американското посолство. \"Следим с интерес изявленията на българските власти тази седмица, свързани с предполагаемия случай на шпионаж. Обединеното кралство подкрепя усилията на България като близък европейски партньор и съюзник в НАТО да защитава националните си интереси срещу подобни заплахи\", пишат от британската дипломатическа мисия. И ГДБОП подкрепи Гешев за главен прокурор Главната дирекция \"Борба с организираната престъпност\" (ГДБОП) обяви в писмо до медиите, че застава зад кандидатурата на Иван Гешев за главен прокурор. До момента подкрепа за него колективно изразиха предимно професионалните общности на прокурори и следователи от цялата страна, столичната полиция, ДАНС и други институции в сферата на вътрешната сигурност. От ГДБОП изразяват надежда, че Гешев ще направи законодателни промени, без да се уточнява какви. Очакванията са и да преодолее констатациите и препоръките на Европейската комисия по Механизма за сътрудничество и проверка. Днес единодушно с 19 гласа \"за\" Висшият съдебен съвет гласува официално изслушването на единствения кандидат за главен прокурор Иван Гешев да се проведе на предложената още през юли дата 24 октомври. Изслушването е насрочено от 10 ч., а веднага след това ВСС ще гласува. Явор Нотев вече не е зам.-председател на парламента Депутатът от \"Атака\" Явор Нотев вече не е зам.-председател на парламента. До това се стигна, след като миналата седмица депутатите на партията напуснаха коалицията \"Обединени патриоти\". С напускането си на парламентарната група Нотев автоматично губи поста, понеже независимите депутати нямат право на зам.-председател на Народното събрание.", "date": "2019.09.12", "title": "Кратки новини: Висшият съдебен съвет ще изслуша Гешев на 24 октомври"}
{"url": "https://www.dnevnik.bg/sport/2019/09/12/3962188_snimka_na_denia_martin_petrov_v_akciia_s_ekipa_na/", "text": "Бившият национал   напомни за себе си, след като отново облече екипа на \"Манчестър сити\", където игра три години между 2007 и 2010 г. Той взе участие в бенефиса на бившия си съотборник Венсан Компани и се отчете с гол. Легенди на \"гражданите\" играха срещу бивши звезди от Висшата лига, а срещата завърши 2:2.", "date": "2019.09.12", "title": "Снимка на деня: Мартин Петров в акция с екипа на \"Манчестър сити\""}
{"url": "https://www.dnevnik.bg/politika/2019/09/12/3962184_bsp_obiavi_kandidatite_si_za_obshtinski_suvetnici_v/", "text": "След като обяви  подкрепа за кандидатурата на Мая Манолова , градската организация на БСП подреди с таен вот и листата с кандидати за общински съветници. Очаквано и този път неин водач е лидерът на столичните социалисти Калоян Паргов, за когото са гласували всички 177 делегати. В първата десетка са шестима от общо седемте настоящи общински съветници - Милка Христова (155 гласа), която е зам.-председател на Столичния общински съвет, Иван Таков (132 гласа), Владимир Данев (114 гласа), Альоша Даков (102 гласа) и Николай Николов (97 гласа). Осем от местата са за гражданска квота и коалиционни партньори. Целта на БСП, която в момента има само седем общински съветници в столицата, е поне двойно по-голяма група. Листата с кандидати на БСП за общински съветници: 1. Калоян Драгомиров Паргов 2. Милка Христова Христова 3. Иван Янчов Таков 4. Иван Максимов Пешев 5. Владимир Димитров Данев 6. Диана Нинова Тонова 7. Михаил Иванов Ставрев 8. Альоша Маков Даков 9. Николай Милчев Николов 10. Васко Любомиров Тодоров 11. - 12. Иван Митьов Виделов 13. Албена Александрова Кръстева 14. Николай Вельов Велчев 15. Даниел Сергеев Тунчев 16. - 17. Петко Емилов Димитров 18. Орлин Георгиев Ваташки 19. Борис Цветков Цветков 20. Евгений Николаевич Белий 21. - 22. Любка Георгиева Костова 23. Гергана Сашова Алексова 24. Пламен Стоилов Фердов 25. Николай Йорданов Белалов 26. Любомир Симеонов Черногорски 27. Райна Николаева Душкова 28. Цецка Димитрова Кочкова 29. Борислав Янков Борисов 30. Ленко Николов Петканин 31. - 32. Елеонора Георгиева Петрова 33. Мариана Неделчова Божкова 34. Александър Спасов Грозданов 35. Йордан Йорданов Христов 36. Миглена Китанова Иванова 37. Анатолий Христов Станкулов 38. Виолиона Николаева Стефанова 39. Ивайло Илиянов Павлов 40. - 41. Юлиян Асенов Генов 42. Атанас Нанов Минев 43. Явор Николов Димитров 44. Поля Тодорова Христова 45. - 46. Пламен Веселинов Пувков 47. Борислав Райчев Борисов 48. Валентина Василева Узунова 49. Мария Стоилова Димитрова 50. - 51. Кристина Любомирова Иванова 52. Тони Владов Попов 53. Димитър Пламенов Петров 54. Даниела Тодорова Гълъбова 55. - 56. Елмира Иванова Котева 57. Радина Стойнова Гечева 58. Александър Любомиров Кьосевски 59. Марина Спасова Богданова 60. Станка Йорданова Калева 61. Стоян Рачев Ралев", "date": "2019.09.12", "title": "БСП обяви кандидатите си за общински съветници в София"}
{"url": "https://www.dnevnik.bg/sport/2019/09/12/3962199_angliiskite_nacionali_se_pritesniavat_ot_proiavi_na/", "text": "Европейската квалификация между  Англия и България  отмина преди няколко дни, но бързо след успеха с 4:0 на Острова вече мислят за ответния двубой между двата тима, който е през октомври. Причината е не притеснение от тима на Красимир Балъков, а от евентуални расистки прояви срещу английските футболисти в София. Това каза селекционерът на \"Трите лъва\" Гарет Саутгейт. България ще приеме Англия на 14 октомври, но за този двубой ще бъде  затворен сектор с поне 5000 места  на стадион \"Васил Левски\". Причината е наказание, наложено от УЕФА заради расистки и хомофобски прояви от квалификациите с Косово (2:3) и Чехия (1:2). \"Притесняваме се от расизъм в София и това е нещо, за което имаме план как да постъпим. Вече сме обсъждали темата с играчите, защото сме наясно, че това е територия, където има история с расизма. Искаме да сме уверени, че сме добре подготвени\", каза Саутгейт. При предишното гостуване на Англия в София през 2011 г. имаше маймунски звуци към Ашли Йънг, Ашли Коул и Тео Уолкът. Тогава Българският футболен съюз (БФС) беше наказан с парична глоба. Английските национали вече се сблъскаха с прояви на расизъм в квалификациите за Евро 2020. Това се случи в първия мач с  Черна гора в Подгорица . В лагера на тима е обсъждана и проява на протест с евентуално напускане на терена, но Саутгейт увери, че играчите му не искат да се стига дотам. Три дни преди гостуването в София Англия има визита и на Чехия. От Футболната асоциация (ФА) вече са изпратили молба отпуснатите билети в Прага да бъдат увеличени от 1100 на 3800, за да се ограничи броят на запалянковци без билети, които могат да предизвикат проблеми около стадиона или да опитат да си купят такива за места, отредени за чешки фенове. \"Жалко е, че трябва да молим хората да се държат добре. Така се случи и в Лигата на нациите в Португалия, където имаше две групи хора – едните ни подкрепяха, а другите бяха проблемни и подведоха страната си\", каза още Саутгейт. \"За съжаление отиваме на места, където нашите сънародници често пътуват, за да излизат нощем. Не ми се иска да видим поведение, на каквото сме ставали свидетели преди. И не става въпрос само за английските фенове, това е социален проблем навсякъде, където хората употребяват алкохол и не могат да се контролират\".", "date": "2019.09.12", "title": "Саутгейт: Притесняваме се от расизъм в София"}
{"url": "https://www.dnevnik.bg/sviat/2019/09/12/3962202_arjentina_ochakva_53_inflaciia_do_kraia_na_godinata/", "text": "Инфлацията в Аржентина се очаква да достигне 53 процента през декември 2019 г. преди да отстъпи до 34 процента през 2020 г. Тези прогнози са заложени в бюджета за догодина, съобщи агенция \"Ройтерс\".  Бюджетните прогнози предвиждат също, че икономиката на страната ще се свие със средно 2.6 на сто през 2019 година, но през 2020 г. ще се върне към растеж с темп 1 на сто.  Правителството очаква курсът на  националната валута да потъне  до 67 песо за долар. В момента най-голямата държавна банка в страната \"Банко насион\" (Banco Nacion) оценява валутния курс на 57 песо за долар.  Представител на министерството на финансите, пожелал анонимност, посочи, че новият бюджет ще бъде представен на 16 септември.  По данни на Националния статистически институт на Аржентина през 2018 г. инфлацията в страната е била 47.6 на сто, припомня ТАСС.  Икономическата ситуация в Аржентина се влоши след първичните избори на 11 август, при които действащият президент  Маурисио Макри  загуби от лявоцентристкия кандидат Алберто Фернандес. След обявяването на резултатите курсът на песото спрямо долара рязко се понижи, а основният индекс на фондовата борса Merval потъна с 38 на сто.  Президентските избори в Аржентина са насрочени за 27 октомври. /БТА", "date": "2019.09.12", "title": "Аржентина очаква 53% инфлация до края на годината"}
{"url": "https://www.dnevnik.bg/evropa/2019/09/12/3962178_nedostig_na_hrani_bezredici_london_obiavi_kakvo_moje/", "text": "В плановете на британското правителство за Брекзит без сделка се предупреждава за сериозни нарушения на трафика през Ламанша, засягащи доставките на лекарства и определени свежи храни. В тях се казва още, че в страната е възможно да избухнат протести и контрапротести, придружени от евентуално увеличаване на обществените безредици, предаде \"Ройтерс\". Планът, подготвен на 2 август, носи името \"Операция жълтурка\" и разглежда най-лошото, което може да се случи, ако на 31 октомври Великобритания  напусне ЕС без споразумение . Според документа, изготвен девет дена след като Борис Джонсън стана премиер, обществото и бизнесът вероятно няма да са добре подготвени за този сценарий, отчасти поради продължаващото политическо объркване преди деня на Брекзит. Възможно е камионите да трябва да чакат до два и половина дена, за да пресекат Ламанша, а британските граждани да бъдат подложени на засилени имиграционни проверки по европейските гранични пунктове. \"Доставките на някои видове свежи храни може да намалеят. Има риск паническо купуване да предизвика или да изостри нарушенията при доставките на храни\", се казва още в документа. Според предвижданията е възможно броят на камионите, преминаващи Ламанша, да намалее с между 40 и 60 на сто в рамките на един ден, отбелязва \"Асошиейтед прес\", цитирана от БТА. Транспортните проблеми може да продължат до три месеца, а цените да нараснат. Презграничните финансови услуги ще бъдат засегнати. Същото важи и за обмена на информация между полицията и службите за сигурност. Документи от \"Операция жълтурка\" бяха публикувани  за пръв път  във в. \"Сънди таймс\" на 18 август. Майкъл Гоув, министърът, отговарящ за координирането на подготовката за Брекзит без сделка, заяви тогава, че документът е стар и не отразява сегашното ниво на подготвеност. Сега планът беше публикуван по искане на британски депутати. В сряда Гоув коментира, че прогнозите, събрани на шест страници, в момента се преразглеждат, но са най-скорошната пълна версия на плановете. Опозиционната Лейбъристка партия каза, че документът потвърждава сериозните рискове от Брекзит без сделка. Борис Джонсън сега трябва да признае, че е бил нечестен пред британския народ за последиците от \"твърд\" Брекзит, посочи говорителят на лейбъристите по въпросите на Брекзит Киър Стармър.", "date": "2019.09.12", "title": "Недостиг на храни, безредици: Лондон обяви какво може да стане при Брекзит без сделка"}
{"url": "https://www.dnevnik.bg/sport/2019/09/12/3962226_mesi_iskah_neimar_da_se_vurne_v_barselona/", "text": "Неймар е един от най-добрите футболисти в света и може да помогне на \"Барселона\" да изпълни всичките си цели\", така Лионел Меси описа сагата с  неосъщественото завръщане  на бразилеца при каталунците. През лятото Неймар беше близо да премине от ПСЖ на \"Камп ноу\" само две години след като беше купен от френския тим за 222 млн. евро. Според капитана на \"Барселона\" Неймар е искал много да се върне в тима. Желанието на Меси също е да се събере с бразилеца, с когото играха заедно между 2013 и 2017 г. \"Исках Неймар да се върне в \"Барселона\", но разбирам и хората, които бяха против, заради начина, по който той си тръгна. Истината е, че Неймар е сред най-добрите в света и може да помогне на \"Барселона\" да изпълни всичките си цели. Не знам дали клубът е направил всичко по силите си да го върне, не съм толкова навътре, но знам, че е било трудно да се преговаря с ПСЖ\", каза Меси в интервю пред вестник \"Спорт\". През лятото испанската преса съобщи, че натискът за трансфер на Неймар обратно в Каталуня идва от съблекалнята на тима. Меси отрече. \"Това не е вярно, ние никога не сме отправяли ултиматум, нито можем да кажем да се вземе даден играч. Когато темата се появи в медиите, ние си казахме мнението, само толкова. Не мога да кажа, че съм разочарован от неосъществения трансфер, просто бих се радвал да играя отново с него\", добави Меси. Аржентинецът отхвърли и твърденията, че командва отбора и е повече от играч и капитан на \"Барселона\". \"Очевидно е, че аз не командвам и не ръководя, аз съм просто един от иргачите. Единственото, което искам, е да печеля и да продължа да взимам титли с \"Барселона\". Разбира се, целта е да спечелим още веднъж Шампионската лига. \"Барселона\" е моят дом и искам да остана тук\", каза Меси, опровергавайки и твърденията, че мисли за напускане в посока САЩ. В момента аржентинецът лекува контузия, като няма да се завърне на терена за съботния двубой с \"Валенсия\".", "date": "2019.09.12", "title": "Меси: Исках Неймар да се върне в \"Барселона\""}
{"url": "https://www.dnevnik.bg/bulgaria/2019/09/12/3962255_obshtinski_slujbi_za_obshtestven_red_shte_mogat_da/", "text": "Законопроект за създаване на общински звена с частични полицейски правомощия - да могат да искат лични документи, да задържат, да привикват граждани за разговор и др., прие парламентът в сряда на първо четене въпреки съпротивата на част от опозицията, съобщи  \"Капитал\". Проектът за промени в Закона за местното самоуправление и местната администрация  е внесен от Емил Христов от ГЕРБ и Искрен Веселинов от \"Обединени патриоти\". Изданието отбелязва, че проектът бе внесен преди година и три месеца и оставен да отлежава досега. Проектът предвижда общинските съвети да могат да създават звена за контрол по изпълнение на актовете, свързани с обществения ред, опазването на общинското имущество и организацията на движението по пътищата в съответната община. Служителите ще носят униформа с отличителни знаци, ще имат право да изискват документ за самоличност, да съставят предупредителни протоколи и да задържат граждани до идването на полицията.  Вносителите отбелязват в мотивите, че при сеташната законодателна уредба общинските служители зависят изцяло от полицията и са принудени да извършват съвместни проверки с полицаите, за да използват техните правомощия. Същевременно създадената през 2009 г. възможност за създаване на звена \"Общинска полиция\" по договор с МВР е с \"ограничена приложимост поради високата цена на издръжката на един полицай от звеното\". От тази възможност са се възползвали само 9 общини до момента. Законопоректът не премахва тази възможност, тя си остава за общините, които могат да си го позволят и сметнат, че им е изгодно. Според БСП с този проект се \"аутсорсва\" на местната власт дейност, присъща на МВР и се показва неспособността на МВР да изпълнява функциите си. ", "date": "2019.09.12", "title": "Общински служби за обществен ред ще могат да искат лични карти и да задържат"}
{"url": "https://www.dnevnik.bg/bulgaria/2019/09/12/3962265_deputatite_prieha_dokrada_za_nacionalnata_sigurnost_za/", "text": "С 97 гласа \"за\", 47 \"против\" и 10 \"въздържали се\" народното събрание прие  доклада за националната сигурност  на България за 2018 г. В документа на  над 200 страници подробно се описват  рисковете пред страната във всички сфери, постижения и предизвикателства. Обхващат се както финансовата и икономическа ситуация, външната политика, енергийната сигурност, така и здравният сектор, демографията и др. Очаквано депутатите от опозицията критикуваха доклада и не го подкрепиха. Основните им тези бяха, че информацията в документа не отчита реалното състояние на нещата, има твърде много позитивизъм. Но няма достатъчно мерки и планове за реално справяне със сериозни и наболели въпроси като корупцията, демографската криза, бедност, неравенство. Управляващите отговориха, че докладът отразява реалните постижения, които са неоспорими, като например напредък в борбата с контрабандата, увеличение на разкриваемостта на престъпността и намаляване на катастрофите. В доклада не сме скрили нито един проблем в нашата страна, каза Георги Кръстев, съветник към политическия кабинет на министър-председателя и секретар на Съвета по сигурността към Министерския съвет, по време на дебатите. \"Всеки раздел, касаещ състоянието на националната сигурност, когато има проблем, той е дефиниран\", допълни още Кръстев. Докладът отчита например, че рез 2018 г. са се увеличили честотата, обхвата и разнообразието на киберпрестъпленията - нерегламентиран достъп и хакерски атаки към интернет сайтове, на потребителски профили в различни социални мрежи и нерегламентиран достъп до пощенски кутии. Като основни заплахи се сочат вирусите и шпионските програми и зловредни кодове. Запазена е тенденцията към нарастване на киберизмамите, в това число посегателствата от типа \"социално инженерство\" и phishing, чрез които се цели придобиване на неоторизиран достъп до системи или информация, чрез които се предоставя възможност за опериране с чужди банкови сметки, кредитни карти и др. Девет риска за енергийната сигурност на България, сред които зависимостта от един доставчик на ресурси (Русия), възможностите за реализация на АЕЦ \"Белене\" и недостатъчната междусистемна свързаност на газопреносната мрежа със съседните страни, са отбелязани още в документа. Според доклада е \"необходимо предприемането на спешни мерки за осигуряване функционирането на българската газопреносна система, запазване на регулярните парични постъпления на \"Булгартрансгаз\" от осъществяване на услугата пренос, както и запазване на ключовата ролята на България за пренос на основните обеми природен в региона на Югоизточна Европа\". Отчита се недофинансиране на сектор Сигурност. За дейностите на чужди специални служби, се отбелязва че през 2018 г. разузнавателната активност спрямо България е свързана с протичащите в региона процеси и членството на страната в НАТО и ЕС, с акцент върху ротационното представителство на Съвета на ЕС през първото тримесечие на годината.", "date": "2019.09.12", "title": "Депутатите приеха доклада за националната сигурност за миналата година"}
{"url": "https://www.dnevnik.bg/analizi/2019/09/12/3962237_shpionski_igri/", "text": "Особеното във всяка шпионска история е, че тя силно наподобява индийската притча за петимата слепци и слона. Констатацията не е моя, а на бащата на агент 007 и знаменитата поредица за Джеймс Бонд. Според сър Йън Флеминг колкото и нещата в шпионските истории да се навързват, там винаги зейват огромни неясноти. Всеки вижда само част от цялото, а описанията трудно се напасват едно с друго. Точно както при петимата незрящи индийци, опитали се да опишат слона: един се хванал за хобота, друг – за бивните, трети стигнал до ухото, четвърти – до крака, пети – до опашката, но цялостно описание на огромното животно така и не се получило. Вместо това тръгнали легенди за всяка част поотделно на голямото животно. Горе-долу това, струва ми се, се случва с шпионско-русофилския скандал в България, който от дни тресе страната. Отделните елементи от него са налице (и то отдавна), но онова, което липсва, е \"сглобката\" – обясненията \"как\", \"защо\" и \"защо точно сега\". А всеки като че ли вижда само онова, което иска или може да види. Може би си струва да поразсъждаваме в тази посока с наличните елементи от този шпионски трилър. По времето на президента Плевнелиев имаше дори специално заседание на КСНС по темата: изтече информация за обширен доклад, подготвен от нашите служби, който нито един политик така и не обговори в публичното пространство. Публикациите в медиите – български, а и в големи световни издания – са също безчет. Редица руски политици, бивши и настоящи \"анализатори\" с деликатността на слон в стъкларски магазин открито споделят своите геополитически и конкретно- политически планове за страната ни: да я купят цялата, след като вече са купили части от нея и Черноморието (депутатът Пьотър Толстой); да сменят геополитическата ѝ ориентация (Александър Дугин), насочвайки я в евразийска посока; да ѝ намерят нужния президент (РИСИ чрез о.з. генерала от разузнаването Леонид Решетников) и т.н. Британските служби сигнализираха (след отравянето на Скрипал във Великобритания и на оръжейния търговец Емилиян Гебрев в България) за това, че агенти за \"специални операции\" на руските служби свободно се разхождат из страната ни, вършейки каквото си искат. И всеки път тези, а и други факти биваха замитани под килима. България никога не отзова нито един руски дипломат. Никога. Нито при случая \"Скрипал\" (както почти всички държави от ЕС), нито при българското му продължение. О.з. генерал Решетников и подобни нему лица от десетилетия си действат в България сякаш им е бащиния. И никога досега не е имало каквато и да е официална реакция в тази посока. Вярно е, че СЕМ не даде медиен лиценз за проект на руския олигарх Константин Малофеев и той не можа да изгради медийна империя от \"политематични канали\" с пропагандна цел в България. Арестът на неговия медиен партньор и съмишленик Николай Малинов напомни за този провалил се проект, в който тутакси изникна отново фигурата на Цветан Василев, а на заден план – сянката на Делян Пеевски. Но тази история е също от години. Нима едва сега прокуратурата узна за нея, за да наложи забрани на Решетников и на Малофеев да влизат в страната? И не е ли в дъното на историята изборът на нов главен прокурор – чрез набирането на вътрешен и международен престиж? И тук пак стигаме до \"ухото на слона\" от индийската притча. Защото всички тези руски \"резиденти\" имат и съответните си български \"респонденти\". И нито българските служби, нито прокуратурата, нито политическите партии, нито медиите узнават това ненадейно – на този \"9 септември\". И ако дотук описвахме \"как\" са нещата, редно е да минем и към това \"защо\" се случва всичко това, което се разиграва пред очите ни. Тъй като то се представя от заподозрените като случайна \"комедия от грешки\". А едва ли е така. Заподозреният за шпионаж в полза на Русия Николай Малинов в медийните си изяви недоумява \"защо\" е бил задържан: не е вършил нищо скрито, тъй като от десетилетие открито прокарва интересите на Русия в България (в сътрудничество с Малофеев, Дугин и Решетников). Никога не е крил, че именно с негово посредничество е уредена срещата между Корнелия Нинова и генерал Решетников. Среща, дала старта на политическата кариера на генерал Румен Радев към поста президент на републиката. Днес обаче всички си спомнят за тази среща със смесени чувства. Николай Малинов е видимо недоволен от това си посредничество и неговия медиен отзвук, защото е трябвало да напусне БСП и се е скарал с Корнелия Нинова. Самата Нинова не иска и да чуе за тази среща, нито за генерал Решетников. Тя брани \"русофилите\", близки до БСП, но оставя на службите да се разправят с Решетников и е видимо доволна от забраната той десет години да не стъпва в България. Президентът Радев въобще мълчи за срещата, сякаш тя изобщо не го засяга. Цялата тази история с направеното от Русия социологическо проучване, предопределило избора на бъдещия български президент, сякаш е \"опашката на слона\" от индийската притча. Защо точно на 9 септември 2019 г. службите и прокуратурата в България събраха в едно отдавна известните елементи на пъзела? Има ли и други обстоятелства, които не знаем? И какви биха могли да са те, щом още от месец юли т.г. има специално решение по случая, взето на спецсъда? Имат ли връзка с декларацията на външно министерство по повод на руската изложба за 9 септември? От доста хаотичните обяснения на пресконференцията на Цацаров и Гешев все пак се отчлениха още няколко елемента. Единият е свързан с опита за придобиване на \"Виваком\" от руска страна, другият – с политическия \"проект България\", замислян от Малинов. Интересното е, че в доста гневните руски реакции по случая нищо не се говори за придобиването на \"Виваком\". В същото време руският сенатор Андрей Климов и олигархът Малофеев в интервютата си твърдят, че Малинов щял да организира акция в средата на септември, в която да вземат участие десетки хиляди души и която едва ли не щяла да промени ситуацията в България. От интервюто на самия Малинов стана ясно, че това е традиционната русофилска сбирка на язовир \"Копринка\". Сенаторът Климов настоява пред телевизията \"Царьград\", че \"официална София се бои да не излети от правителствените си кабинети и други хора да не дойдат на власт\". Затова се действало срещу русофилите \"с груби административни методи\". В България обаче имало \"добър президент и вицепрезидент\" и \"лошо правителство\". А най-важното, разбира се, било \"откъде ще мине тръбата по Балканите\". Ето как зад шпионския скандал замириса на всевъзможни избори, на руски енергийни проекти и на пари.", "date": "2019.09.12", "title": "Шпионски игри"}
{"url": "https://www.dnevnik.bg/biznes/2019/09/12/3962296_durjavata_shte_stroi_okolovrustno_krai_bojurishte/", "text": "Има проект за строителството на околовръстен път край Божурище, който ще реши проблемите на индустриалната зона край града, съобщи премиерът Бойко Борисов при откриването на дистрибуционен център на датската компания \"ЮСК\" (JYSK) там.  Той ще започне от булевард \"Царица Йоанна\", ще премине през индустриалната зона и ще продължи до магистралата София - Калотина, добави Борисов. Оценката е, че строителството ще струва 50 млн. лв., които правителството ще осигури. Борисов каза, че заради огромния наплив от инвеститори в зоната и многото работни места вече е назрял конфликт с местните жители, чието придвижване се затруднява. Затова правителството се е отказало от варианта да разшири сега съществуващия път, което вече не вършело работа.  В най-кратки срокове започва процедурата по отчуждаване на земи. Няколко огромни инвеститори искат да дойда тук, но не мога да си го позволя, защото трафикът се блокира\", каза Борисов и добави, че \"максимално бързо на тези големи инвеститори трябва да се отговори с инвестиции\". Той изрази съжаление, че не беше прието предложението на правителството за предварително изпълнение на инвестиционни проекти при течащи дела срещу отчуждавания. В отговор на журналистически въпрос за  смяната на отношението към влизането на България в зоната \"Шенген\"  премиерът поясни, че страната отдавна е изпълнила критериите и му е омръзнало да чува думи за подкрепа от чуждестранните лидери без да следва нещо реално. Той изрази убеденост, че България ще влезе в \"Шенген\", но напомни, че самото пространство за свободно движение вече не е същото след като на австрийско-германската граница е въведена проверка на документите. \"Аз не съм казал, че се отказваме от \"Шенген\". Искаме да сме в \"Шенген\" репутационно. Холандия ни спира за \"Шенген\" по една причина - егоистична. Ако България и Румъния са в \"Шенген\", от Егейско море до Холандия няма кой да спре мигрантите\", коментира Борисов. Дистрибуционният център в Божурище е осмото логистично съоръжение на JYSK в Европа. В момента обслужва и доставя стоки до 80 магазина в България, Гърция и Сърбия. Общата площ на ДЦБ е 95.000 кв. м, а площта на парцела е 303.000 кв. м. Още този месец започнат доставките до Румъния, до края на годината – до Босна и Херцеговина, а постепенно до 2020 г. да се обхванат и всички онлайн доставки в региона. Когато ДЦБ заработи с пълния си капацитет, ще обслужва над 320 магазина JYSK на Балканите, а работните места ще са над 200. С общата си инвестиция от над 107 млн. евро за изграждането на Дистрибуционния център в Божурище, JYSK бе отличена и с престижната награда \"Инвеститор на годината 2018\".", "date": "2019.09.12", "title": "Държавата ще строи околовръстно край Божурище"}
{"url": "https://www.dnevnik.bg/biznes/2019/09/12/3962266_vnosut_ot_turciia_i_rusiia_namaliava_dvucifreno/", "text": "През периода януари - юли 2019 г. от България общо изнесени стоки на стойност 33.1 млрд. лв., с 4.2% повече в сравнение със същия период на предходната година, съобщи Националният статистически институт. Стойността на вноса е 36.1 млрд. лв., с 0.4% по-голяма, отколкото преди година. През юли 2019 г. общият износ на стоки възлиза на 5.3 млрд. лв. и нараства с 2.5% спрямо същия месец на предходната година. Общият внос на стоки намалява с 0.4% спрямо година по-рано до 5.6 млрд. лв. Българският износ за страни извън ЕС нараства за седеммесечието с 3 на сто до 10.5 млрд. лв., а вносът намалява с 2.6% до 12.3 млрд. лв. 265.3 млн. лв. Сред страните извън ЕС България изнася много за Турция (2.2 млрд. лв. и намаление с 8.2% спрямо седеммесечието на 2018 г.), Китай (844 млн. лв. и ръст от 10.2%), Сърбия (668 млн. лв., ръст от 19.6%). Стоки на най-голяма стойност България е внесла от Руската федерация (2.5 млрд. лв. и спад от 23%), Турция (2.2 млрд. лв. и спад от 8.2%), Китай (1.7 млрд. лв., ръст от 14.2%). Данните за търговията с ЕС до юни, оповестени също днес, показват, че износът на България нараства с 5.1% спрямо същия период на 2018 г. и е в размер на 19 млрд. лв. Основни пазари са Германия (4.1 млрд. лв., намаление с 1.5%), Румъния (2.4 млрд. лв., увеличение с 6.8%), Италия (2.2 млрд. лв., намаление с 5.8%). Заедно с Гърция, Франция и Белгия тези държави формират две трети от износа за ЕС. Вносът се увеличава с 1.6% до 20.1 млрд. лв. Най-голям е стойностният обем на стоките, внесени от Германия (4 млрд. лв. , увеличение с 2%), Италия (2.5 млрд. лв., увеличение с 5.1%), Румъния (2.2 млрд. лв., увеличение с 3%).", "date": "2019.09.12", "title": "Вносът от Турция и Русия намалява двуцифрено"}
{"url": "https://www.dnevnik.bg/sport/2019/09/12/3962293_detektorut_na_lujata_v_botev_plovdiv_bil_dulgosrochna/", "text": "Изследването с  детектор на лъжата и тестовете за лоялност в \"Ботев\" (Пловдив)  са \"дългосрочна инвестиция в персонала\". Това заяви изпълнителният директор на футболния клуб Иван Йотков покрай действията на ръководството на \"канарчетата\". \"Съзнавам, че по този начин поднесено, \"детектор на лъжата\" звучи пикантно, оттам нататък избухнаха много коментари. Коректният прочит на тази процедура е това, че г-н Самуилов (собственикът на клуба Георги Самуилов) започва действия като инвестиция в персонал, знаем, че това е много важно и не на последно място е една много скъпа процедура\", каза Йотков. По думите му това е дългосрочна идея и не е необичайна в бизнеса. \"Този начин на работа е сравнително познат и популярен в големите корпорации, включително и в големи европейски отбори. И това е част от процедура, с която се изгражда конкретен профил на всеки, за да се продължи в една целенасочена и специфична работа, която би помогнала мотивационно и психологически. Така че като колектив да извлечем позитивите от този вид специфична дейност, която извършват психолозите\", обясни Йотков. От клуба заявиха преди два дни пред \"Дневник\", че тестовете ще са не само за футболистите, а за всички служители на \"Ботев\". Изпълнителният директор потвърди. \"Не бива търсим спекулация по темата, дали някой се съмнява в нещо. Не\", каза той.", "date": "2019.09.12", "title": "Детекторът на лъжата в \"Ботев\" (Пловдив) бил \"дългосрочна инвестиция в персонал\""}
{"url": "https://www.dnevnik.bg/biznes/2019/09/12/3962206_pokrai_sluchaia_s_shpionaja_emiliian_gebrev_vijda_novi/", "text": "Преди 20 дни съд се е произнесъл с окончателно решение, според което собственик на \"Дунарит\" е бизнесменът Емилиян Гебрев чрез неговото дружество \"Емко\", но въпреки изтеклите срокове това все още не е вписано в Търговския регистър, обяви самият Гебрев тази сутрин пред Би Ти Ви. Той заключи, че очевидно има група хора и група фирми (които не назова пряко, а насочи към прокуратурата), които стоят над съда и затова неговите решения не се изпълняват. От вече близо 3 години Гебрев се опитва да отстоява собствеността си във военното дружество, което казва, че е придобил през 2016 г. и чрез увеличаване на капитала е гарантирал собствеността си, но тези му опити са съпроводени от обжалвания на всичките му действия от фирмата  \"Виафот инвестмънт България\". През 2016 г. пък имаше опити на държавата да овладее \"Дунарит\". Повод за телевизионната изява на Гебрев днес е споменаването на неговото име в изявление на зам. главния прокурор Иван Гешев преди ден във връзка с разследването на  случай за шпионаж , в какъвто той обяви днес, че нито е участвал, нито има логика да участва. Отрече да се е срещал някога с руския олигарх Константин Малофеев, с Леонид Решетников (бивш разузнавач и ръководител до 2017 г. на Руския институт за стратегически изследвания (РИСИ) или  обвинения в шпионаж  в полза на Русия председател на движение \"Русофили\" Николай Малинов, нито да е бил представян на някого от тях.  Как да участвам и какъв ми е смисълът да участвам в шпионаж, аз съм един предприемач с едни от най-успешните предприятия в България, обяви той. Освен това заяви, че от обявеното сега от прокуратурата по случая за шпионаж са станали известни нови обстоятелства около опита самия той да бъде убит през 2015 г.  Чия собственост е \"Дунарит\" Според Гебрев военното дружество, ръководено и в момента от назначен от него съвет на директорите и изпълнителен директор, е собственост на неговото \"Емко\", но това обстоятелство не е вписано в Търговския регистър. Обяснява, че започналият срещу него натиск (включващ и опит за отравяне на него, сина му и негов служител - бел. ред.) през 2015 г. продължава и до днес, но с по-рафинирани методи. Всички действия на Гебрев по документирането му като собственик на \"Дунарит\" от 2016 г. са блокирани в годините от съдебни искове от \"Виафот инвестмънт България\". Това е дъщерно дружество на едноименната офшорна Viafot Limited, за което се разбра, че е било собственост на близкия до Делян Пеевски адвокат Александър Ангелов, а впоследствие е ликвидирана и сега българското дружество няма собственик и самото то вече е в процедура по ликвидация, припомня  \"Капитал\" . В същото време и държавата в лицето на Държавната консолидационна компания (ДКК) не е обявила публично или пред Гебрев, че си е получила парите, за които е имала претенции към \"Дунарит\" и заради които наложи запор върху дружеството, обяви бизнесменът. Тогава управляващите използваха ДКК в опита си за овладяване на \"Дунарит\", като изкупиха именно вземането на Viafot за около 47 млн. лв. (минало през посредник, а после и през КТБ), но русенското дружество изплати този дълг заедно с лихвите и така отпаднаха основанията ДКК да се впише като заложен кредитор и евентуално да пристъпи към изпълнение. Повече  тук . Не съм шпионин, а бизнесмен  Изявите на прокуратурата по разследването за шпионаж разкриват нови обстоятелства, свързани с опита за моето убийство, обяви Гебрев, като уточни, че нищо не се е случило по това разследване от последната година, когато той е поискал от главния прокурор прекратеното разследване да бъде възобновено. Посочи, че  казаното от зам. главния прокурор Иван Гешев , че през януари и февруари 2015 г. е било договорено редица български дружества, в това число и \"Дунарит\", по никакъв начин да не попаднат в български ръце, напълно съвпада с времето, когато Гебрев е заявил интерес да купи \"Дунарит, а два месеца по-късно срещу него е извършено покушение, което \"съвпада с наличието на представители на чужди страни близо до нас\". Надявам се тези нови факти и обстоятелства да ускорят разследването и да се установи кои са тези фирми, кой стои зад тези фирми, кой иска да бъдат подкрепяни, обяви Гебрев и припомни, че става дума за основани през 2017 г. фирми, които го атакуват, които не съществуват в момента в българския правен мир (точно описание, на което отговаря \"Виафот\" - бел. ред.). Гебрев обяви и че е обнадежден от  изявлението на премиера Бойко Борисов от сряда , че предприятията от отбранителния списък не трябва да се дават на чужди фирми, и това според него давало надежда, че може би \"някой разумен човек\" най-накрая ще разреши въпроса. В същото време призова да се чуе отново изявление на премиера от 2017 г., че държавата е допуснала груба грешка и че никога такива неща няма да се повтарят, но нищо не се било променило оттогава и натискът над него продължавал чрез различни действия, които му се случват всяка седмица, но вече натискът бил доста по-рафиниран, обясни Гебрев. Обяви, че няма никаква информация и за воденето срещу него разследване за пране на пари. Гебрев е разследван от спецпрокуратурата за организирана престъпна група за пране на пари, свързана с източването на КТБ. Направената от прокуратурата връзка е, че навремето \"Дунарит\" бил купен от кръга около Цветан Василев с изпрани пари, а Гебрев го знаел. Но ако това е така, значи държавата е приела тези пари като платени за \"Дунарит\", посочи бизнесменът. ", "date": "2019.09.12", "title": "Покрай случая с шпионажа Емилиян Гебрев вижда нови факти за опита за отравянето му"}
{"url": "https://www.dnevnik.bg/politika/2019/09/12/3962313_bsp-varna_pripozna_lidera_na_vuzrajdane_za/", "text": "След скандали в сряда вечерта варненската структура на БСП реши да преговаря с лидера на партия \"Възраждане\" Костадин Костадинов за кандидат-кмет на Варна. Според социалисти предложението е направено от местния лидер Борислав Гуцанов, след като всички номинирани са си направили самоотвод. Зам.-председателят на БСП Кирил Добрев, който е бил на конференцията в морския град, е предложил Гуцанов да е кандидат-кмет, но последният отказал. Преди няколко месеца ръководството на БСП свали доверието си от Борислав Гуцанов като председател на структурата, но местните социалисти стоят зад него и наследник не е избиран. Сега Гуцанов отново е поискал да води листата с кандидати за общински съветници на БСП във Варна. От \"Позитано\" 20 казват, че в неделя Националният съвет на БСП няма да одобри идеята варненските социалисти да подкрепят кандидатурата на Костадин Костадинов за кмет. По неофициална информация може да се стигне до предложение да се търси партиен кандидат, който да е и водач на листата за общинския съвет. Срокът за регистрация на кандидати изтича на 24 септември.", "date": "2019.09.12", "title": "БСП - Варна припозна лидера на \"Възраждане\" за кандидат-кмет, \"Позитано\" 20 - против"}
{"url": "https://www.dnevnik.bg/sviat/2019/09/12/3962323_sasht_otlojiha_novi_mita_vurhu_stoki_ot_kitai_za_250/", "text": "САЩ ще отложат планираното повишаване на митата върху внасяни от Китай стоки на стойност 250 млрд. долара за 15 октомври. Това написа в \"Туитър\" президентът на САЩ Доналд Тръмп, предадоха \"Франс прес\" и ДПА, цитирани от БТА. Първоначално се планираше митата върху тези стоки да бъдат повишени от 25 на 30 на сто на 1 октомври. Решението беше взето по искане на китайския вицепремиер Лю Хъ и във връзка с факта, че на 1 октомври тази година Китайската народна република празнува 70-ия си юбилей, поясни Тръмп. Размяна на жестове По-рано вчера Китай обяви, че ще освободи от допълнителните мита, достигащи 25 процента, 16 вида американски стоки. Това съобщение, изглежда, умилостиви Тръмп, който определи решението на Пекин като \"добър ход\", отбелязва ДПА. Китайското министерство на търговията междувременно приветства решението и заяви, че китайски компании вече са започнали да правят запитвания за цените на американски селскостопански продукти. Другия месец Лю ще е във Вашингтон за символично подновяване на преговорите на високо ниво. Според \"Файненшъл таймс\" последната размяна на жестове е първият конкретен знак, че Пекин и Вашингтон дават заден ход след твърдолинейните позиции, показвани от провалянето на преговорите през май.", "date": "2019.09.12", "title": "САЩ отложиха нови мита върху стоки от Китай за $250 млрд."}
{"url": "https://www.dnevnik.bg/biznes/2019/09/12/3962342_pivovarite_shte_vpisvat_v_etiketite_sustavkite_i/", "text": "До 2022 г. етикетите на бирените бутилки и кенове на европейските производители ще предоставят информация за съставките и енергийната стойност на пивото. За това се разбраха на среща в Брюксел асоциациите на пивоварите от държавите в ЕС и Европейската комисия, съобщи Съюзът на пивоварите в България, който е сред участниците във форума. \"Потребителите имат право да знаят повече за това, което съдържат напитките им и как се отразява то върху здравето им. Те искат информацията да е ясна и прозрачна – непрекъснато получаваме това послание по време на работата си в сферата на общественото здравеопазване и безопасността на храните\", е коментирал еврокомисарят по здравеопазването и безопасността на храните Витянис Андрюкайтис. По данни на Съюза на пивоварите България е сред първенците в изпълнението на този доброволен ангажимент на бранша, като приблизително 98% от произвежданото в страната пиво вече има върху етикетите си тази информация. Биреният сектор в ЕС вече включва над 9500 пивоварни. Генералният секретар на сдружението на пивоварите на Европа Пиер-Оливие Бержерон е коментирал, че в ЕС има спад на употребата на алкохол като цяло, но консумацията на пиво през последните пет-шест години е стабилна и дори леко се е повишила като пазарният дял на безалкохолната бира расте. Най-общо една европейска лагер бира тип Пилзен има 90 - 92% вода, 4.2% алкохол, 2.9% въглехидрати, 0.3% белтък и 0% мазнини. Благодарение на естествените си съставки пивото съдържа и 0.2% фибри, 1000 микрограма/л фенолни антиоксиданти, витамини и минерали. В една бутилка от 0.5 литра бира усреднено се съдържат около 10% от препоръчителната за възрастни дневна доза витамини В комплекс. В 100 ml бира има 42 кcal.", "date": "2019.09.12", "title": "Пивоварите ще вписват в етикетите съставките и енергийната стойност на бирата"}
{"url": "https://www.dnevnik.bg/sviat/2019/09/12/3962344_ruskite_vlasti_obiskirat_domove_i_ofisi_na/", "text": "Руската полиция е извършила днес из цяла Русия най-малко 150 обиска в жилища и канцеларии на привърженици на критика на Кремъл Алексей Навални, съобщи в социални мрежи Леонид Волков, изтъкнат привърженик на опозиционния лидер, предаде \"Ройтерс\". По думите на Волков обиските са в 39 града, от Владивосток на Тихия океан до югозападния Краснодар. В операцията са участвали не по-малко от хиляди служители от правоохранителните органи. Сред претърсените е и жилището на привърженик на Навални, класирал се на второ място на кметските избори в Новосибирск в неделя, каза Волков. Тази кампания срещу опозиционни дейци става четири дни след като  пропрезидентската партия \"Единна Русия\" изгуби една трета от местата си в градския парламент  в Москва. На местните избори в неделя партията претърпя загуби и в други населени места, но запази доминиращата си позиция в страната, припомня \"Асошиейтед прес\". Преди вота Навални  призова съмишлениците си да гласуват тактически  в опит да бъдат намалени шансовете на кандидатите, издигнати от Кремъл. Тази стратегия донесе известен успех, отбелязва Ройтерс. ТАСС цитира изявление пред журналисти на ръководителя на правозащитната организация \"Агора\" Павел Чиков, според когото операцията на служители от Следствения комитет е по разпореждане от 4 септември на московски съд. По думите на Чиков, чиято организация оказва правна помощ на обискираните, засега е известно, че следствени действия се извършват в градовете Балаково, Белгород, Владивосток, Воронеж, Екатеринбург, Ижевск, Иркутск, Казан, Кемерово, Краснодар, Красноярск, Курган, Липецк, Мурманск, Нижни Новгород, Новосибирск, Пенза, Перм, Омск, Оренбург, Санкт Петербург, Саратов, Ставропол, Тамбов, Томск, Тюмен, Хабаровск, Чебоксари, Челябинск. Шефът на \"Агора\" добави, че обиски се извършват не само в щабовете на Навални и на активисти от неговата Фондация за борба с корупцията, а и на активисти от движението за защита на избирателните права \"Голос\". /БТА", "date": "2019.09.12", "title": "Руските власти обискират домове и офиси на привърженици на Навални"}
{"url": "https://www.dnevnik.bg/sport/2019/09/12/3962354_byorndalen_shte_gotvi_kitaiskite_biatlonisti_za_pekin/", "text": "Легендарният биатлонист Оле Ейнар Бьорндален, който  прекрати кариерата си  през 2018 г., стана треньор на националния отбор на Китай. Норвежецът, който спечели Световната купа шест пъти и спечели осем златни медала от олимпийски игри, има за цел да подготви домакина на следващата зима олимпиада. Пекин ще бъде домакин на игрите през 2022 г., а домакините имат амбициозната цел отново да бъдат №1 по титли, както беше на летните олимпийски игри в китайската столица през 2008 г. Тогава Китай взе 48 златни, 22 сребърни и 30 бронзови медала. Бьорндален ще работи в екип със съпругата си Дария Домрачова. Биатлонистката от Беларус спечели четири олимпийски титли и две световни в кариерата си. \"От днес отваряме нова страница, като ще споделяме нашия опит с отбора, който ще бъде домакин на следващите зимни олимпийски игри\", каза легендарният норвежец. Бьорндален е най-успешният биатлонист в историята, като неговата кариера продължи 25 години. Той спря на 44-годишна възраст, след като не беше взет в норвежкия тим за игрите в Пьонгчанг. Крал Оле, както наричат биатлониста, взе общо 13 медала (8 златни, 4 сребърни и един бронзов) от олимпийски игри. \"Много сме щастливи и развълнувани от тази възможност да помагаме в нашия любим спорт, особено на страна, която започва да развива биатлона. Китай има огромен потенциал не само в биатлона, но и във всички други зимни спортове\", каза Домрачова.", "date": "2019.09.12", "title": "Бьорндален ще готви китайските биатлонисти за Пекин 2022"}
{"url": "https://www.dnevnik.bg/biznes/2019/09/12/3962335_bulgariia_bavno_no_nesigurno_se_izkachva_v_klasaciiata/", "text": "Въпреки проблемите в трайно нереформирани сфери като правосъдието България бавно се изкачва в индекса  \"Икономическата свобода по света\"  на института \"Фрейзър\". В последното му издание за 2019 г., което ползва данни от 2017 г., тя заема 37-о място от 162 държави. Преди година страната бе поставена на 46-о място, съобщава Институтът за пазарна икономика. От там припомнят, че от 2009 до 2015 година има влошаване в представянето на страната, а от 2015 г. се наблюдава обръщане на тенденцията. Няма изненади в подреждането на лидерите по икономическа свобода и тази година – на първите места се нареждат Хонконг (със стойност на индекса 8.91 от възможни 10), Сингапур (8.71) и Нова Зеландия (8.5), а челната десетка се допълва от Швейцария, САЩ, Ирландия, Обединеното кралство, Канада, Австралия и Мавриций, като всички са със стойност на индекса над 8. На другия край на класацията са Венецуела, Либия и Судан, като повечето от страните на дъното са в условия на гражданска война, тежка икономическа криза или и двете. Индексът \"Икономическа свобода по света\" комбинира множество индикатори, които изграждат пет подиндекса – размер на правителството, правна система и защита на правата на собственост, стабилни пари, свобода на международната търговия и регулации. С девет места нагоре Тази година България е на 37-о място от 162 държави и територии, като се е изкачила с девет места в рамките на една година. Точно над нея се нареждат Испания и Швеция, а под нея – Израел и Белгия. Общият ръст в стойността на индекса е 0.12 – от 7.43 до 7.55. За сравнение, в първата година в която страната участва – 1985, стойността му е била 5.27. Значителните подобрения - преди влизането в ЕС Динамиката на индекса, съчетана с тази на компонента за правната система, ясно демонстрират, от една страна, противоположните тенденции в тях, а от друга – реалната стагнация на икономическата свобода в България през последните години, посочва в коментар на доклада Институтът за пазарна икономика. На практика, последните значителни подобрения в страната са през годините на скокообразен растеж преди присъединяването към Европейския съюз, а оттогава повишенията в стойността на индекса са \"козметични\". В същия период обаче изменението в оценката на правната система е в противоположна посока, а тазгодишното подобрение е следствие от промени в методите на изследването, а не на реални повишения в качеството на правната среда. При останалите подиндекси най-чувствително се повишават оценките в областта на стабилните пари вследствие на по-ниските нива на инфлацията. Фокусът върху икономическата свобода и нейните аспекти далеч не е случаен, отбелязва българският институт. Нееднократно е демонстрирано, че високите равнища на икономическа свобода са движещ фактор зад по-високите доходи и стандарт на живот, по-ниските бедност и неравенство и по-високия икономически растеж, се посочва в анализа му. Въпреки номиналното подобрение на България в индекса на \"Фрейзър\" тази година обаче последното десетилетие като цяло е на стагнация на икономическата свобода в страната, отбелязва институтът. ", "date": "2019.09.12", "title": "България бавно, но несигурно се изкачва в класацията за икономическа свобода"}
{"url": "https://www.dnevnik.bg/bulgaria/2019/09/12/3962368_kogato_sait_puska_pornografski_snimki_tova_e_vupros_na/", "text": "Когато сайт пуска порнографски снимки, това е въпрос на морал и за това няма регулация, смята Бетина Жотева, член на медийния регулатор СЕМ, посочена от президентската квота на Росен Плевнелиев през 2016 г. и участвала в съставянето на Европейската директива за аудио-визуални медийни услуги. \"Няма регулация, която да каже на един сайт дали да пуска такива снимки или не. Всички закони на света да се съберат, ако хората нямат ценностна система, няма да стане\", казва тя в  интервю за в \"24 часа\" . Експертът разяснява, че все пак регулация на онлайн изданията трябва да се създаде под една или друга форма. Според директивата трябва да има мониторинг от страна на наблюдател върху т.нар. платформи за видеосподеляне. Това означава, че всяко място в интернет, където може да се сподели аудио- или визуална информация, подлежи на регулация. Това са сайтове, платформи или видео по поискване. Алгоритъм за наблюдение и правила, които могат да са приложими във всички въпросни платформи, се очаква да бъде даден от Брюксел през ноември. Така ще може да се реагира на дума или на конкретни кадри, но самата методология на наблюдение е нещо сложно, отбелязва Жотева. \"Ако сайтовете станат електронни медии и влязат в регулация по закона за електронни медии (за нас това е Законът за радиото и телевизията), за тях ще важи условието да няма език на омразата, заплахи за целостта на индивида, подстрекателство към етническо напрежение или на расова или верска основа. Такава регулация в онлайн пространството липсва\", казва още тя. Жотева подчертава обаче, че на регулация според новата директива ще подлежи само аудио-визуалната информация, но не и написаното. Това означава, че самата статия с реч на омразата няма да може да бъде спряна, докато не започне да се разпространява в социална мрежа или в друг вид платформи. Когато държава членка прецени, че дадена новина е фалшива, тя ще има право да изиска от платформата, която я разпространява, нейното сваляне и дори да налага глоба. Когато фалшива новина се появи в български информационен сайт например, ще действа приетият закон за регистриране на сайтове, подобно на санкциите, които СЕМ налага, когато радиата и телевизиите не спазват правилата на дадените им лицензи. \"По същия начин, когато се прави този регистър на собствеността на медиите, сайтовете могат да заявят тематично с какво основно се занимават, какъв е профилът им. Тогава, ако си казал, че правиш политематичен сайт, а пускаш порно, се вижда разминаване и може да има санкции.\" В момента в Министерството на културата има работна група, която подготвя промени в закона за радиото и телевизията според новата директива, защото ако тя не бъде транспонирана след една година, ще започнат да текат глоби от ЕС, допълва Жотева пред изданието. Тя се надява в процеса на писане на нашия нов медиен закон \"да се чуе думата на оперативните журналисти, а не на някакви културтрегери, професори, преподаватели, които пишат абсолютно неприложими и неизпълними текстовете и нямат нищо общо с действителността\". \"Затова се притеснявам от тази група интелектуалци, събрана в Министерство на културата, които ще пишат закон за телевизията\", допълва Жотева Фактът, че сайтовете не се припознават за електронни медии, пречи и на тяхното финансиране с евросредства, което тя отдава и на факта, че \"явно лобитата на телевизията и на радиото са много силни, за да не може на сайтовете до този момент да им бъде дадена възможност за такова нещо\".", "date": "2019.09.12", "title": "Когато сайт пуска порнографски снимки, това е въпрос на морал, смята Бетина Жотева"}
{"url": "https://www.dnevnik.bg/politika/2019/09/12/3962353_zaradi_podkrepata_za_manolova_za_kmet_na_sofiia_naiden/", "text": "След като \"Движение България на гражданите\" (ДБГ) обяви, че подкрепя  Мая Манолова за кандидат за кмет на София , зам.-председателят на партията Найден Зеленогорски и още трима членове обявиха, че я напускат и подкрепят кандидата на \"Демократична България\" арх. Борислав Игнатов. Те обявиха още, че ще направят нов десен проект, който ще работи за обединение на партиите вдясно. След като каза, че подкрепата на Мая Манолова е заявена, без да бъде спазен партийният устав и въпреки желанието на редица членове да се преговаря с \"Демократична България\" за общ кандидат за кмет на София, Найден Зеленогорски обяви: \"Това олевяване силно ни възмути. Аз съм шокиран. Не мога да спя и да ям от една седмица. Това е самоубийство за дясна партия.\" Според него, ако има ляв кмет на столицата, това ще е плацдарм за ляво правителство. \"Ние ще работим арх. Борислав Игнатов да отиде на балотаж в София\", каза още Зеленогорски. Той обяви, че ще подкрепят десни кандидати и в други градове като Георг Спартански в Плевен, Петър Паунов в Кюстендил и Златко Живков в Монтана. Останалите трима членове, които напускат, са Виолета Донева, Пеню Пенев и Филип Симеонов. Те казаха, че нямат информация за други заявки за напускане, но смятат, че ще има още напуснали ДБГ. ДБГ обяви, че така помагат на ГЕРБ  По-късно от Изпълнителния съвет на партията обявиха, че изразяват огорчение от решението на Зеленогорски и начина, по който е съобщено то. В позиция на съвета се посочва, че ДБГ декларира уважението си към него за приноса му в партийните дела и желанието му да работи за обединение на дясното в България. \"Не считаме, че при наличието на десетки десни партии, сред които и такава, учредена неотдавна от друг бивш член на ДБГ, обединението се постига със създаването на още една нова, но искаме да вярваме в искреността на мотивите. Напускането на партията месец и половина преди изборите е акт, който цели разколебаването ни в изпълнението на резолюцията на Националното събрание на ДБГ за \"разрушаването на монопола на ГЕРБ в местната власт\". Подобно действие няма да донесе дивидент на някой от десните кандидати за кметове в София, а има за цел да навреди на ДБГ и да подпомогне ГЕРБ. Политици с 29-годишен опит добре си дават сметка за това\", се посочва в позицията. ", "date": "2019.09.12", "title": "Заради подкрепата за Манолова за кмет на София Найден Зеленогорски напуска ДБГ (допълнена)"}
{"url": "https://www.dnevnik.bg/sviat/2019/09/12/3962348_ucheni_otkriha_voda_na_planeta_koiato_moje_da_e_godna/", "text": "Екип астрономи откри за пръв път вода в атмосферата на планета с орбита около далечна звезда, съобщиха Би Би Си и НАСА. Откритието прави далечния свят (носещ името K2-18b) с водни в атмосферата пари възможен кандидат за място, където да се търси извънземен живот. \"Това е първият случай, в който намерихме вода на планета в обитаемата зона около звезда, където температурата е потенциално съвместима с наличието на живот\", казва Джована Тинети от \"Унивърсити колидж Лондон\" (UCL), ръководила екипа. Изследването е публикувано в  сп. \"Нейчър астрономи\" . След десетилетие телескопите може да са в състояние да определят дали атмосферата на тази планета съдържа газове, които може да са произведени от живи организми. Авторите очакват бъдещите изследвания, за да разберат дали хипотезата им ще се потвърди - в атмосферата може да има и азот (като в земната) и метан. Твърде далеч За обитаема зона около звезда се смята такава с температури, даващи възможност на повърхността на планета да има вода в течно състояние. K2-18b е на 111 светлинни години (около 650 трлн. мили) от Земята. Това означава, че до нея трудно може да бъде изпратен апарат. Екзопланетата (планета извън Слънчевата система) е една от над 4000, засечени за почти три десетилетия, но на нито една от предишните, намерени в обитаемата зона около дадена звезда, няма подобна находка. В случая екипът е разгледал планети, засечени от телескопа \"Хъбъл\" между 2016 и 2017 г., и е изучил начина, по който светлината минава през тях, впоследствие определяйки част от химикалите в атмосферата (от състава ѝ зависят подобни изменения във взаимодействието със светлината). Компютърен модел показва, че в атмосферата ѝ може да има до 50% вода - без аналог извън Слънчевата система. Съмнения Става въпрос за планета с температури между нула и 40 градуса по Целзий с размер малко над два пъти колкото Земята и маса 8 пъти колкото земната. Върти се около звезда джудже, доста по-малка и хладна, но по-активна от Слънцето. Затова не всички астрономи са въодушевени - някои казват, че планети с такива размери и маса над 1.5 пъти тази на Земята трудно биха могли да поддържат живот, тъй като нямат твърда атмосфера и вода в течно състояние. \"Гравитацията ѝ може да е много по-силна от тази на Земята, а радиационният ѝ фон може да е враждебен\", отбелязва и НАСА. Освен това астрономите трудно се съгласяват какви условия са нужни, за да е обитаема дадена планета.", "date": "2019.09.12", "title": "Учени откриха вода на планета, която може да е годна за живот"}
{"url": "https://www.dnevnik.bg/bulgaria/2019/09/12/3962374_bnr_pensionira_direktora_na_programa_horizont_ivailo/", "text": "С решение на новия управителен съвет на Българското национално радио директорът на Програма \"Хоризонт\" Ивайло Савов е пенсиониран, тъй като е придобил право на пенсия, съобщават от радиото. До избора на нов директор изпълняващ длъжността ще е досегашният главен редактор на програмата Николай Кръстев. От март 2017 до началото на септември Кръстев бе част от екипа на Bloomberg TV Bulgaria като водещ на предаването в \"В развитие\". Той се завърна в БНР в първите дни на месеца. Именно в програма \"Хоризонт\" започва и журналистическата му кариера, още докато е студент в СУ \"Св. Климент Охридски\" през 1992 г.. В периода 2015 - 2017 е кореспондент на БНР в Русия и постсъветското пространство.  Смяната не е неочаквана. Информация, че такава предстои, се появи още в началото на август. Тогава според източници на \"Офнюз\" на Общо събраните новият генерален директор на БНР Светослав Костов обяви, че се очаква тя да е след изборите и преди края на годината. По същото време бе обявена и друга промяна в състава на държавната медия. За нов технически директор на БНР бе определен Пламен Костов, а директорът на дирекция \"Техника\" Свилен Узунов бе съкратен. Според информация на медията тогава е бил съкратен и целият отдел \"Комуникация\". Кадровите промени в радиото започнаха още през юли, когато за директор на радио \"София\" бе назначена 27-годишната социоложка Роселина Петкова, която уволни предшественичката си Антония Енева.  Досегашният директор на Програма \"Хрозионт\" Ивайло Савов бе избран през 2017 г. Той има над 30 години опит в електронните медии. Започва като новинар, репортер и водещ на младежки предавания в Радио Шумен, където впоследствие става директор.", "date": "2019.09.12", "title": "БНР пенсионира директора на Програма \"Хоризонт\" Ивайло Савов (обновена)"}
{"url": "https://www.dnevnik.bg/analizi/2019/09/12/3962408_dans_arestuva_borisov_-_rabotil_za_rusiia/", "text": "                         БАНКИ - Премиерът Бойко Борисов бе задържан тази сутрин по подозрение в шпионаж и геополитическо преориентиране на България. Според ДАНС, МВР и прокуратурата министър-председателят е подложил страната на сериозни рискове в полза на Русия, отстранявайки от власт най-видния ни евроатлантик Цветан Цветанов. Службите следели Борисов дълго и подозренията към него ескалирали при коалирането с Волен Сидеров, но първоначално мислели, че това е някаква шега просто. \"Винаги сме имали своите подозрения, но не можехме да повярваме, че човек, чиято дясна ръка е атлантически сокол като г-н Цветанов, ще работи за Русия. Дори г-н Ахмед Доган е изненадан\" - споделят от родните служби. Влезлият вече в ролята на главен прокурор Гешев пък обяви, че работи върху хипотезата, че соросоидите са путинисти и скоро всички ще бъдат арестувани освен шофьорите на \"копърки\" и извършителите на незаконна сеч, които са екстра за протести, контрапротести и смятат, че той значи радост.", "date": "2019.09.12", "title": "ДАНС арестува Борисов - работил за Русия, отстранявайки евроатлантика Цветанов от власт"}
{"url": "https://www.dnevnik.bg/evropa/2019/09/12/3962458_na_predsedatelia_na_frenskiia_parlament_sa_povdignati/", "text": "На председателя на долната камара на френския парламент, Националното събрание, Ришар Феран снощи бяха повдигнати обвинения в конфликт на интереси, предадоха \"Франс прес\" и \"Асошиейтед прес\". Повдигането на обвинения на действащ председател на долната камара на френския парламент, който е четвъртият по значение човек в държавната йерархия на Франция, е нещо безпрецедентно, отбелязва \"Франс прес\". Сатиричният вестник \"Канар аншене\" разкри, че през 2011 г. застрахователна компания, която е била ръководена от Феран, е решила да наеме търговски помещения, които са принадлежали на приятелката му. Феран отрича да е извършил нещо нередно. Първа жалба по този казус го беше принудила да напусне правителството през юни 2017 г. Тогава прокуратурата беше започнала разследване, което прекрати през октомври същата година поради давност на предполагаемото деяние. След това сдружението за борба с корупцията \"Антикор\" заведе ново дело като граждански ищец, което автоматично води до сезиране на съдия-следовател и започване на разследване. Сега обаче Феран обяви, че е решен да остане на поста си и \"да продължи да изпълнява задачите си\", а президентът Еманюел Макрон публично го подкрепи. Говорител на президента заяви, че Феран \"ще се защити и ще се бори\" в съда. /БТА", "date": "2019.09.12", "title": "На председателя на френския парламент са повдигнати обвинения"}
{"url": "https://www.dnevnik.bg/analizi/2019/09/12/3962436_svobodata_e_robstvo_nevejestvoto_e_sila_durjava_i/", "text": "                         \"Войната е мир. Свободата е робство. Невежеството е сила\". Често се сещаме за тези думи от антиутопията \"1984\" на Джордж Оруел. Но не толкова често ставаме свидетели на буквално следване на \"насоките\", описани в тази книга. Почти всички национални медии тиражираха безкритично \"новината\" за готвен преврат. Министърът на вътрешните работи официализира тази \"новина\" с коментара си. Достатъчно на брой журналисти не си зададоха задължителните въпроси \"Кой? Какво? Къде? Кога? Как?\" Техните редактори също. Така публиката на БНТ, Нова телевизия, Канал 3, България Он Еър, както и на десетки други интернет издания, научи, че едни хора готвят преврат, а държавата знае за това и взима мерки. В тази компания се забелязва отсъствието на бТВ. Български гражданин, на име Йордан Бонев, изпраща във вторник до определени медии писмо, че предстои да внесе сигнал в прокуратурата за готвен държавен преврат и размирици по време на протестите срещу избирането на Иван Гешев за главен прокурор. Прилага скрийншотове от чатове между бившата кметица на \"Младост\" Десислава Иванчева и своя баща, Венцислав Ангелов, известен като Чикагото. И двамата \"участници\" казват, че снимките са на фалшиви профили и отричат да са участвали. Бонев прилага и видео и аудио записи от свои разговори с Иванчева, в които обсъждат протестите. Никъде в тези записи не става дума за организиране или финансиране на нещо. В просторните си обяснения в сигнала Бонев прави заключения за подготовка за преврат, финансирана от издателя Иво Прокопиев и банкера в изгнание Цветан Василев. Още същия ден Фейсбук страницата \"Наука и критично мислене\", следвана от над 60 хиляди души, разкрива, че профилите са фалшиви. В сряда сутринта колегите от \"Оффнюз\" подробно обясняват кое и как е \"съшито с бели конци\" в тази история. Малко по-рано Йордан Бонев е поканил медии пред Съдебната палата, за да внесе предварително анонсирания сигнал. Микрофоните са насочени към него. От последвалите репортажи не личи да е имало въпроси. От последвалите репортажи не личи и още нещо - някой да си е задал задължителния въпрос \"Кой?\". Йордан Бонев не е ново лице за българските медии. Той е участник в т.нар. контрапротести през лятото на 2013 г., насочени срещу хората, които протестираха с искане на оставката на премиера Пламен Орешарски заради избирането на Делян Пеевски за председател на ДАНС. Тогава Бонев подкрепя Пеевски, гостува в Министерския съвет на Орешарски, появява се заедно с Николай Бареков. Няколко месеца по-късно Бонев влиза и в Народното събрание, за да свидетелства за \"готвен преврат\" срещу правителството на Орешарски. Тогава той твърди, че Бойко Борисов му предлагал 500 хиляди лева, за да радикализира протестите и да свали кабинета. Днес Бонев твърди, че му предлагали 400 хиляди лева, за да радикализира протестите и да свали... Борисов. Нито едно от твърденията на Бонев не е потвърдено. В сряда, в 17.23 часа, колегите от \"Медиапул\" припомнят подробно всичко това. До централните емисии на телевизиите остава много време. Нито журналистите, нито редакторите обаче, изглежда, са забелязали тази публикация. Зрителите са лишени от отговора на въпроса \"Кой?\". По-късно вечерта колегите от \"Дневник\" също публикуват подробно цялата картина. Дежурните за сутрешните блокове на големите медии, изглежда, отново не забелязват тази публикация. Въпреки че снимките от чатове не са от профилите на посочените лица и въпреки че никъде в записите не се говори конкретно за купуване на протести и финансиране от посочените лица, това не пречи на сериозна част от медиите да отделят сериозно място на тази история. БНТ избира сюжета за втора новина, веднага след шпионската афера. Отделя 3 минути за него и чак накрая споменава, че Иванчева отрича чатът да е истински. Репортажът съобщава за \"видео, в което Иванчева го (Бонев – б.р.) инструктира как да бъдат подготвени хората, които ще дойдат на протеста\", въпреки че записите не дават основание за такова твърдение. Нова телевизия отделя 4 минути за тази история, макар и не толкова напред в емисията си. Отново нито дума за това кой е Йордан Бонев и каква \"успеваемост\" имат досега твърденията му. Фалшивата новина придобива легитимност, когато към нея са добавени коментарите на държавни институции. Министърът на вътрешните работи Младен Маринов казва в Народното събрание: \"Следим този процес, има такива сигнали. И ние сме притеснени от това, което чуваме по оперативен път, че евентуално могат да възникнат някакви нарушения на обществения ред\". Зрителите вече знаят, че има нещо сериозно, щом и властта се е ангажирала с него. Новината е \"препрана\". В края на миналата седмица Асоциацията на българските радио- и телевизионни оператори (АБРО), БНТ и БНР разпространиха своя позиция след публикуването на порнографски снимки от сайта \"Пик\", макар и да не споменаха повода. Те заявиха, че \"дълбоко вярват в отговорността, която медиите носят за спазването на етичните правила на журналистическата професия\" и споменаха, че са приели и спазват Етичен кодекс. В самото начало на Етичния кодекс на българските медии се казва: Сами може да прецените кое в тази история е точно и проверено, и дали има скрита информация.", "date": "2019.09.12", "title": "Свободата е робство. Невежеството е сила. Държава и медии като автори на фалшива новина"}
{"url": "https://www.dnevnik.bg/sport/2019/09/12/3962395_fotogaleriia_v_rituma_na_luvskite_surca/", "text": "Близо 400 души се впуснаха в триатлона \"Лъвско сърце\".", "date": "2019.09.12", "title": "Фотогалерия: В ритъма на \"лъвските сърца\""}
{"url": "https://www.dnevnik.bg/evropa/2019/09/12/3962377_video_da_budesh_ili_da_ne_budesh_evrokomisar/", "text": "Бъдещият председател на Европейската комисия Урсула фон дер Лайен във вторник  представи екипа си  от  еврокомисари . В него има исторически, почти перфектен баланс на половете, като жените са 13 от общо 27 еврокомисари. В бъдещата комисия ще има позиции, замислени да се справят със спешни политически предизвикателства. Някои от тях обаче вече  пораждат полемика . А за Фон дер Лайен тепърва предстои голям тест. Номинираните от Фон дер Лайен трябва да бъдат утвърдени от Европейския парламент и за някои от тях се очертава изпитът да е особено строг предвид твърденията за техни нарушения в миналото. Например Силви Гулар от Франция, която бе разпитана от френската полиция по случай със злоупотреба с еврофондове, Рована Плумб от Румъния, замесена в корупционен случай през 2017 г., и полякът Януш Войчеховски, разследван от Европейската служба за борба с измамите. Изслушванията ще се проведат от 30 септември до 8 октомври, а гласуването на състава на новата Комисия в Европарламента ще бъде на 23 октомври. Как протича \"изпитът\" пред евродепутатите - вижте във видеото на Европейския парламент.", "date": "2019.09.12", "title": "Видео: Да бъдеш или да не бъдеш еврокомисар"}
{"url": "https://www.dnevnik.bg/evropa/2019/09/12/3962480_es_udulji_do_mart_sankciite_zaradi_krim_i_sevastopol/", "text": "Съветът на Европейския съюз удължи срока на ограничителните мерки заради действия, подкопаващи или застрашаващи териториалната цялост, суверенитета и независимостта на Украйна, за още шест месеца до 15 март 2020 г. Мерките включват замразяване на активи и ограничения за пътуване. В момента те се прилагат за 170 души и 44 организации. Където е било необходимо, са били актуализирани съответната информация и мотивите за включване в списъка. В отговор на кризата в Украйна се прилагат и други мерки на ЕС, включително: - икономически санкции, насочени срещу конкретни сектори на руската икономика, в момента в сила до 31 януари 2020 г. - ограничителни мерки в отговор на незаконното анексиране на Крим и Севастопол, ограничени до територията на Крим и Севастопол, в сила до 23 юни 2020 г.", "date": "2019.09.12", "title": "ЕС удължи до март санкциите заради Крим и Севастопол"}
{"url": "https://www.dnevnik.bg/politika/2019/09/12/3962462_v_mestnite_izbori_shte_uchastvat_66_partii_i_koalicii/", "text": "Общо 66 партии и коалиции са се регистрирали за участие в местните избори тази есен в Централната избирателна коалиция. Крайният срок за това изтече снощи, а до 16 септември партиите, коалициите, местните коалиции и инициативните комитети трябва да се регистрират за участие в изборите във всяка община, като попадат документи в съответната общинска избирателна комисия. Централната избирателна комисия е регистрирала за участие в местния вот 59 партии и седем коалиции, които са представили както необходимите документи, така и според проверка на главна дирекция \"Гражданска регистрация и административно обслужване\" (ГРАО) имат над необходимите 2500 подписа за регистрация, обяви говорителят на комисията Александър Андреев днес. Регистрация е отказана на пет партии и една коалиция. Национално движение \"Единство\" и партия \"Солидарност\" не са предоставили необходимия брой подписи, а партиите \"Съюз за отечеството\", \"Общество за нова България\", Българска земеделска партия и коалиция \"Блок на комунистическите партии\" не са имали всички документи. По традиция  първа в Централната избирателна комисия се регистрира ГЕРБ , а след нея - обединението \"Демократична България\". Регистрирани са още  БСП ,  ДПС  и др. В предишните избори са участвали 74 политически формации. Партиите и коалициите трябва да се регистрират и в общинските избирателни комисии, където се регистрират и местните коалиции и инициативни комитети. Според последните изменения на Изборния кодекс в имената на местните коалиции задължително трябва да присъства поне едно от имената на партиите в тях. Срокът е 16 септември. Тогава изтича и срокът, в който граждани на Европейския съюз, които имат настоящ или постоянен адрес в страната поне от 26 април т.г., т.е. отговарят на изискването за уседналост, могат да поискат да бъдат включени в избирателните списъци. От Централната избирателна комисия припомниха, че с решения са потвърдили две разпоредби в Избирателния кодекс - бюлетините да се печатат в печатницата на БНБ, както и прагът за валидност на преференциите за общински съветници да е 7% от гласувалите за съответната листа.", "date": "2019.09.12", "title": "В местните избори ще участват 66 партии и коалиции"}
{"url": "https://www.dnevnik.bg/biznes/2019/09/12/3962425_polovinata_obshtini_sa_s_prosrocheni_zaduljeniia/", "text": "Просрочените задължения на общините към края на юни са 132.1 млн. лв., в т.ч. по бюджета на общините 123.9 млн. лв., като са формирани от 131 общини, представляващи 49.4% от общия брой общини, показва анализът на Министерството на финансите за финансовото състояние на общините към края на първото полугодие. Данните сочат, че 134 общини завършват второто тримесечие без просрочени задължения. От данните в анализа се вижда, че имат областите Видин - 11.4 млн. лв., Пазарджик - 20.6 млн. лв., Смолян - 14.3 млн. лв., Стара Загора - 13.4 млн. лв., и Кърджали - 8.1 млн. лв. Спрямо година по-рано най-голям ръст на просрочените задължения има в Стара Загора - с 12.3 млн. лв., Благоевград - с 2.4 млн. лв., Бургас - с 1.4 млн. лв., Добрич - с 1 млн. лв. Най-много спадат просрочените дългове спрямо юни 2018 г. в Кърджали - с 6.6 млн. лв., в Перник - с 2.9 млн. лв., в Хасково и Сливен - с по 1.8 млн. лв. Сравнено със същия период на миналата година, намаление на просрочените задължения отчитат една трета от общините, или 83 общини, като общият размер на реализираното от тях намаление е приблизително 32 млн. лева. В същото време 50 общини, представляващи 18.9% от всички, увеличават просрочените си задължения в рамките на една година общо с 26.7 млн. лева. В делегираните от държавата дейности просрочените задължения са в размер на 2.4 млн. лв. и съставляват около 2% от размера на просрочените задължения по бюджетите на общините. Общинският дълг и общинските гаранции към 30 юни са 1.4 млрд. лв., от които вътрешен дълг са 43.5% от общата сума, а външен - 56.5%. Дългът на Столичната община формира 52% от общия размер на дълга. Спрямо края на 2018 година размерът на общинския дълг и общинските гаранции намалява с 10 млн. лв., което се дължи на намаление на размера на вътрешния дълг с 20.6 млн. лв. и увеличение на размера на външния дълг с 10.6 млн. лв. Делът на собствените приходи спада Средният дял на приходите в общите постъпления на общините нараства до 39.41% спрямо 36.65% в края на 2018 г., като остава по-нисък и спрямо същия период на миналата година, когато е 41.95%, показват още данните. Броят на общините, които отчитат дял на приходите от общите постъпления, по-висок от средния за страната, е 38 и за трите разглеждани периода. Приходите превишават разходите за местни дейности към края на второто тримесечие при 20.4 % от общините, или при 54 общини, наблюдава се намаление спрямо същия период на миналата година, когато са били 77. Средното за страната равнище на размера на дълга като процент от планираните приходи, изравнителна субсидия и други трансфери за местни дейности от централния бюджет спада до 47.40% спрямо 49.41% година по-рано, но остава по-ниско спрямо края на 2018 г., когато е 50.25%. Пълният  анализ  на финансовото състояние на общините може да се прочете на сайта на Министерството на финансите.", "date": "2019.09.12", "title": "Половината общини са с просрочени задължения"}
{"url": "https://www.dnevnik.bg/bulgaria/2019/09/12/3962474_prokuraturata_publikuva_dokladnata_zapiska_na_ruski/", "text": "Прокуратурата публикува факсимиле от докладната записка на руски език, подписана от председателя на движение \"Русофили\" Николай Малинов и иззета при претърсването в дума му. Преди ден Малинов беше обвинен в шпионаж в полза на Русия и пуснат под гаранция от 50 хил. лв. Прокуратурата уточнява, че при публикуването на документа е водена от интереса на българските граждани да бъдат информирани за действията на правоохранителните органи. Данните са само част от иззетите материали и се публикуват с разрешението на наблюдаващия прокурор. Пресслужбата на държавното обвинение уверява, че в съобщението е заличена информацията, увреждаща права и интереси, както и лични данни на трети лица. Практиката на прокуратурата да публикуват документи от разследвания започна от  разследването на \"Тад груп\" за пробив  в информационната система на НАП. Сега държавното обвинение изпълнява обещанието си да продължи същата практика с прокрамираната цел \"прозрачност\". Докладната е писана на компютър в обем 4 страници и с 3 приложения, включващи информация за дейността на \"Русофили\", създаването на икономическа основа за дейността на движението и автобиография на Малинов (бел. ред. - автобиографията не е публикувана от прокуратурата, но за сметка на това са добавени други два документа - \"Придобиване на контрол върху \"Дунарит\" от \"Емко\" на български език и \"Предложение на Цветан Василев, собственик на \"КТБ Груп\", за продажба на активи\" - на руски език). Не се разбира до кого е адресирана докладната, озаглавена: \"Относно геополитическата преориентация на България\", нито се вижда дата на съставянето или изпращането й. В текста се казва, че над четвърт век България се намира изцяло под ударите на САЩ и дори е , като се прави опит да се замени цивилизационният избор на страната - за православие и принадлежност към славянската култура, направен преди 1150 години. Според текста България трябва да изгражда бъдещето си заедно с   и без която \"няма да оцелеем\". Излага се план за създаване на силно средство за масова информация, чрез което да се разпространяват послания към русофилската общност, създаване на влиятелен аналитичен център и на профилирана русофилска партия. Търси се помощ за осъществяването на \" \" чрез влиятелна телевизия и информационна агенция, за покупката на \"Виваком\" с помощта на \"Внешторгбанк\" и намиране на инвеститор, така че телекомът да остане под руски контрол. Предлага се засилване на икономическите връзки между България и Русия в областта на селското стопанство, като   към електоралната маса на русофилите. Търси се помощ и за издигането на бъдещата партия до  който ще се бори за геополитическата преориентация на страната. Отправя се упрек към Русия, която \"все още чака българите да се справят сами\", което се обяснява с   формирано в хода на историческото им оцеляване, както и на специфичния индивидуализъм и конформизъм на българите, формиран по време на петвековното турско робство. без руска подкрепа, изразена в придобиването на печеливши отрасли на българската икономика, пише Малинов. В приложение 2 към докладната записка се отбелязва, че \"с цел създаване на адекватна икономическа основа на нашата дейност ние предприехме действия за безвъзмездно (думата е подчертана на ръка - бел. ред.) предаване на активи в размер на над 1.5 млрд. евро от страна на бившия банкер Цветан Василев на руския бизнесмен Константин Малофеев. Тези активи не трябваше да попаднат в български ръце, защото българската държава с цялата си мощ ще пречи на тяхното владение и ползване\". Между януари и март 2015 г. е постигната договорка в ръцете на Малофеев да бъдат предадени мобилният оператор \"Виваком\", предприятията от военно-промишления комплекс \"Дунарит\" и \"Авионамс\", телевизионните компании ТВ7 и ББТ, се казва в документа. \"За съжаление не успяхме да завладеем тези компании (бел. ред. - телевизиите), защото държавата беше изцяло срещу нас, като не позволи регистрацията на новия собственик с проруски профил\", пише Малинов. В докладната се отправя   с помощта на ВТБ, което имало най-голям потенциал, за да има възможност да се влияе върху един от съществените икономически отрасли на страната. Според сметките на Малинов телекомът може да мине под руско влияние с инвестиция от около 800 - 850 млн. евро, което било с 200 - 400 млн. евро под пазарната оценка (бел. ред. - бизнесменът Спас Русев купи компанията за 330 млн. евро през 2016 г., финансирайки и дълг от 400 млн. евро. След сделката Русев чрез неговото дружество \"Вивателеком\" контролира 46%, а руската ВТБ - 20%). Планът на Малинов е с приходите да се финансира бъдещият политически проект. Председателят на \"Русофили\" вижда възможности за двустранно сътрудничество и в износа на квалифицирана работна ръка от България в Русия в строителството, комуналните услуги, транспорта. Една от частите на публикувания от прокуратурата документ е на български език и е озаглавена Отново на руски език в края на разпространеното от прокуратурата факсимиле се излага \"Предложение на Цветан Василев, собственик на \"КТБ Груп\", за продажба на активи, които представляват около 9% от БВП на България\", в което са изброени \"БТК - Виваком\" и НУРТС.", "date": "2019.09.12", "title": "Прокуратурата публикува докладната записка на руски език на Николай Малинов"}
{"url": "https://www.dnevnik.bg/bulgaria/2019/09/12/3962536_provokatori_otnovo_se_poiaviha_na_protesta_sreshtu/", "text": "Голяма група от момчета и мъже, облечени преобладаващо в черно и с тъмни очила, сред които и граждани от ромски произход, се появиха на протеста, организиран днес от сдружение \"Боец\". Той беше обявен за 15 часа пред Съдебната палата, но още преди 14:30 часа там започна да се събира тази група. Първо тя стоеше в края на сградата откъм ул. \"Алабин\". И този път мъжете отказваха да отговарят на въпроси защо са тук, откъде са, как са организирани. Един от тях вметна само, че искат да свалят властта на Цецка Цачева (бел.ред. - от няколко месеца тя не е в активната политика, след като заради скандала с апартаментите подаде оставка като правосъден министър). дошли да подкрепят протеста на \"Боец\". Те опитваха да се смесят с другите протестиращи. През това време на мегафона говореше Георги Георгиев от сдружението. Той и другите говорители обърнаха внимание, че отново има гости и призоваха никой да не се поддава на провокации. Полицията не се опита раздели групите, а стоеше основно пред оградата на Съдебната палата и няколко полицаи наблюдаваха приближаващата се група.  и двете групи започнаха да си разменят реплики и жестове. Стигна се и до размяна на нецензурни думи и изрази, а \"гостите\" замеряха с жълти стотинки и хвърлиха празни пластмасови шишета Манол Глишев, представители на \"Боец\" и журналиста Димитър Стоянов от \"Биволъ\". Въпреки екскалиращото напрежение, полицията не се намеси, тъй като \"гостите\" в черно твърдяха, че са част от протестиращите и отстояват същите искания. Многократно от \"Боец\" настояваха униформените да се намесят и да разделят с кордон двете групи протестиращи, но това не се случи.  след мълчание един от униформените отговори: \"Питайте началниците.\" Малко след началото на протеста \"гостите в черно\" започнаха да стават по-активни, като скандират \"Мафия\", а след това се включиха и с \"Гешев - вън\". На въпрос на протестиращ от другата група - кой Гешев имат предвид, мина време преди един мъж да каже - Иван и всички да викнат Иван, Иван. \"Свободните граждани и независимите журналисти и медии са единствените, които могат да се справят с мафията. Отново призоваваме всички непримирими български граждани да се присъединят към нас в основното ни искане - оттегляне на кандидатурата на Гешев и оставка на правителството\", призова от стълбите на Съдебната палата Георги Георгиев. Днешният протест на \"Боец\" е под мотото \"свобода и справедливост - битката на гражданите\". Той е организиран заедо със \"Зелена Младост\" на Десислава Иванчева, но тя не присъстваше на днешния протест, макар че вчера заяви пред \"Дневник\", че е получила позволение от съда да напусне домашния си арест и да подкрепи \"Боец\". \"Този протест създава работни места\", коментира журналиста Димитър Стоянов от \"Биволъ\". Около 17:30 ч. като по сигнал \"гостите\" започнаха да се разотиват, а организаторите ги изпращаха със скандирания: \"Довиждане\".               ", "date": "2019.09.12", "title": "Провокатори отново се появиха на протеста срещу избора на главен прокурор (видео)"}
{"url": "https://www.dnevnik.bg/bulgaria/2019/09/12/3962498_dulgogodishniiat_vodesht_v_bnr_silviia_velikova_e/", "text": "Назначената през 1993 г. в БНР след конкурс журналистка Силвия Великова, която е и от дълги години водещ на сутрешния блок на радиото и редактор в програма \"Хоризонт\", е свалена от ефира. Затова в петък тя няма да води сутрешния блок на държавната медия. В допълнение й се отнема ресора \"Съдебна система\", за който от години отговаря. Решението за това е на Николай Кръстев, който от днес е назначен за и.д. директор на програма \"Хоризонт\", след като Ивайло Савов излезе в пенсия, съобщава  \"Свободна Европа\" , като се позовава на информация от самата Великова. Потърсена от \"Дневник\", Великова не отговори на телефона си. По-рано БНР изпрати съобщение до медиите за пенсионирането на Савов и кой поема поста до провеждането на конкурс за длъжността, но не посочи нищо за промяната при Великова. Великова разказала, че проблем за новото ръководство е това, че е твърде критична към прокуратурата и единствения кандидат за следващ главен прокурор Иван Гешев. Било й е предложено да бъде командирована в Стара Загора, което тя отказала. Междувременно в късния следобед се появи декларация на работещите в БНР до генералния директор, управителния съвет на радиото, СЕМ и комисията по медии в парламента, в които те изразяват недоумение от налагането на необясними управленски модели в радиото. Тя е била подписана от над 100 души. В декларацията се посочва, че до момента няма писмена заповед за отстраняването на Силвия Великова. Казва се също, че тя е свалена от ефир час и половина преди да отиде на планирано събитие - протестът срещу  бъдещето избиране на Иван Гешев  за главен прокурор. Освен това е наредено на друг редактор да води предаването \"Преди всички\" утре, вместо Великова. В декларацията се казва още, че действията на ръководството на БНР ще имат негативен ефект върху радиото. Изразява се и мнение, че те ще хвърлят и сянка върху образа на България, свързан със свободата на медиите. В края на декларацията се настоява за изразяване на надежда, че решението за свалянето на Силвия Великова от ефир ще бъде преразгледано. \"Противното означава, че в БНР вече има цензура\", завършва тя. За връщане в ефир на Силвия Великова  се настоява и в позиция  на Асоциацията на европейските журналисти – България. В нея се твърди, че се извършва преврат срещу професионализма в журналистиката.      Пред \"Свободна Европа\" генералният директор на БНР Светослав Костов отрекъл всичко това и обяснил, че единствената причина за промяна била това, че в длъжностната характеристика на Великова пише, че тя е е старши редактор в програма \"Хоризонт\". \"Има ново ръководство на програмата, което решава как тя ще звучи по-добре. Никой никого не е свалял. Г-жа Великова по длъжностна характеристика е старши редактор в програма \"Хоризонт\" на БНР и тя ще продължи да изпълнява функциите си на старши редактор. Няма длъжностна характеристика на водеща или репортер\", обявява Костов. В отговор на въпрос за критичността на Великова към прокуратурата Костов обяснява, че тя не е критична отсега, а от 15 години и няма как това да е причина за отнемането на ресора. Прехвърля отговорността за решението към Кръстев, когото описва като професионалист. Негов приоритет бил да \"изчисти профила\" на програма \"Хоризонт\", какъвто ангажимент поел пред Съвета за електронни медии при избора му за главен редактор. Привечер във \"Фейсбук\" журналистът Спас Крайнин, че отказва утре да е редактор на сутрешния блок \"Преди всички\", защото темите за него са подготвени със Силвия Великова, а тя няма да води. БНР е с ново ръководство от края на юли, когато регулаторът одобри състава му, предложен от Костов. Самият той пое медията месец по-рано, като в СЕМ бе подкрепен от председателя на регулатора София Владимирова (парламентарната квота на ГЕРБ), Бетина Жотева (от квотата на президента Росен Плевнелиев) и Розита Еленова (парламентарна квота, предложена от Български демократичен център на Христо Ковачки). Още за промените в БНР четете  тук . ", "date": "2019.09.12", "title": "Дългогодишният водещ в БНР Силвия Великова е свалена от ефир (обновена в 20:30 ч)"}
{"url": "https://www.dnevnik.bg/evropa/2019/09/12/3962528_tvurd_brekzit_velikobritaniia_niama_da_ostane_bez/", "text": "Малко вероятно е Великобритания да остане без основни продукти като тоалетна хартия в случай на Брекзит без сделка, но е възможно да има недостиг на някои пресни плодове и зеленчуци и цените да се повишат, предупредиха ръководители на супермаркети, цитирани от \"Ройтерс\". Търговците на дребно John Lewis и Co-Operative Group, както и  неохотно публикуван  от правителството доклад късно в сряда хвърлиха светлина върху това, което клиентите може да очакват да намерят, или пък не, на рафтовете в супермаркетите след 31 октомври. Правителството поиска супермаркетите да се подготвят за  възможността за хаотичен Брекзит , запасявайки се с храни, но ръководители на вериги супермаркети казват, че е почти невъзможно да се складират свежи храни за дълго време и че хората може да не намерят всичко, което искат, по рафтовете. Стив Мърълс, главен изпълнителен директор на Co-op, каза, че фирмата е осигурила допълнително пространство за складиране, но очаква недостиг на някои свежи храни, както и увеличение на цените. \"Ще складираме основните продукти, които може да очаквате. Вода, тоалетна хартия, дълготрайни консерви\", допълни той. Според него плодове като ябълки, круши, боровинки и ягоди може да трябва да се транспортират по-скъпо по въздух от южното полукълбо, за да се избегнат натоварените пристанища. Има риск и за наличието на зеленчуци във Великобритания, тъй като Европейският съюз доставя около 86% от марулите и 70% от доматите според Британския консорциум за търговия на дребно. \"Ясно е, че при малотрайните свежи продукти, които се внасят от Европа, ще бъде по-трудно, ако доставките бъдат нарушени\", коментира Роб Колинс, управляващ директор на групата супермаркети на John Lewis – Waitrose. Премиерът Борис Джонсън обеща да изведе Великобритания от ЕС със или без сделка на 31 октомври и заяви, че няма да иска отсрочка, въпреки че депутатите гласуваха  той да го направи , за да се избегне Брекзит без сделка. В   плановете на британското правителство  за Брекзит без сделка се предупреждава за сериозни нарушения на трафика през Ламанша, засягащи доставките на лекарства и определени свежи храни.", "date": "2019.09.12", "title": "\"Твърд\" Брекзит: Великобритания няма да остане без тоалетна хартия, но плодовете ще са малко"}
{"url": "https://www.dnevnik.bg/sport/2019/09/12/3962678_snimka_na_denia_surbiia_ostavi_sasht_na_istorichesko/", "text": "Сърбия победи с 94:89 САЩ в двубой за разпределяне на местата от пето до осмо на световното първенство по баскетбол. Поражението очерта пълния провал на американския отбор, който макар и без звездите си пада от върха и ще запише най-слабото си класиране на голямо първенство в историята (седмо или осмо място).", "date": "2019.09.12", "title": "Снимка на деня: Сърбия остави САЩ на историческо дъно в баскетбола"}
{"url": "https://www.dnevnik.bg/zelen/2019/09/12/3962581_v_belasica_sakar_i_strandja_shte_se_chestva_denia_na/", "text": "В Деня на Зеления пояс през месец септември тази година се отбелязва 30 годишнината от съвместните дейности за природата в протежението на Европейския Зелен пояс. Празникът е на 24 септември, като по случай годишнината на инициативата целият септември е белязан от събития, популяризиращи Зеления пояс. Зеленият пояс Европейският Зелен пояс е екологичен коридор, обхващащ зоните по бившата Желязна завеса на Студената война между лагерите на Изтока и Запада. Строго охраняваната гранична зона е дала шанс на природата да се развива, необезпокоена от човешко присъствие, в резултат на което се формира уникална екологична мрежа, с дължина над 12500 км – от Баренцово море и руско-норвежката граница, по продължението на брега на Балтийско море, Централна Европа и Балканите до Черно море. По време на комунистическия режим в България в продължение на няколко десетилетия, граничните райони с Гърция и Турция остават затворени и недостъпни за туристи, посетители и гости на района. Прекрасни планини като Странджа, Сакар, Родопите, Беласица, Огражден, Осоговска и Руй попадат в клещите на ,,Желязна завеса\" и са непознати за обществеността. Днес тези територии са част от европейския Зелен пояс, в който ставаме свидетели на всекидневно трансграничното сътрудничество и споделяне на запазено общоевропейско културно и природно наследство. Линията на пояса, свързваща природни местообитания и исторически паметници от двата бивши идеологически \"лагера\", днес се ползва за развитие на местните общности чрез туризъм.      Към момента в  европейската инициатива за Зелен пояс  участват 24 държави - 16 държави от ЕС, пет страни кандидатки (Албания, Македония, Черна гора, Сърбия и Турция), един потенциален кандидат за ЕС (Косово) и две държави извън ЕС (Русия и Норвегия). Почти 150 правителствени институции и неправителствени организации са членове на \"Зеления пояс\". Събитията в Беласица, Сакар и Странджа Честването на 24 септември като празник на Зеления пояс се организира от местни институции и природозащитни и културни сдружения, работещи за популяризирането на запазените гранични планини по бившата Желязна завеса. За България събития се организират от сдружение \" Зелени Балкани \" и  Българска фондация \"Биоразнообразие\" , с подкрепата на международната  Асоциация \"Европейски Зелен пояс\" . За България графикът на честванията включва: - Сакар, 18 – 24 септември: Историческият музей на Свиленград и \"Зелени Балкани\" организират изложба \"Сакар - Земя на съкровища\". Откриването на изложбата е 18 септември от 11 часа в Информационен Център с. Маточина. Селото е гранична точка между България и Турция, което привлича туристи и историческата крепост Букелон, тракийската скална църква и красивата природа на зона \"Сакар\" от европейската мрежа \"Натура 2000\". В близост е и село Левка, където \"Зелени Балкани\" създадоха с много усилия колония белошипи ветрушки, които към 2005г нямаха потвърдено размножаване в страната (повече -  тук ). - Странджа, 22 – 24 септември: \"Зелени Балкани\" организират съвместно журналистическо пътуване от двете страни на българо – турската граница с участие на медии от двете държави. Този район на Зеления пояс включва българският Природен парк \"Странджа\" и турския Национален парк \"Лонгозни гори Инеада\". - Странджа, 23 септември: в Посетителския център на Национален парк \"Лонгозни гори Инеада\" в гр. Инеада от \"Зелени Балкани\", турската Асоциация младежки клуб обратно към природата (Association of Back to Nature Youth and Sport Club) и дирекцията на турския национален парк ще проведат съвместно обучение за популяризирането на Европейския Зелен пояс. - Странджа, 24 септември : от 10 часа в Дирекцията на Природен Парк ,,Странджа\" в гр. Малко Търново от \"Зелени Балкани\" и дирекцията на българския природен парк организират работна среща, посветена на 30-годишнината от Зеления пояс. - Беласица, 24 септември: от Българска фондация \"Биоразнообразие\" организират партньорска среща в сградата на Дирекцията на българския Природен парк \"Беласица\" в с. Коларово, в която местни граждани и институции ще обсъдят важността на запазената природа на граничните територии за туризма. Ще участват представители на дирекцията на Природен парк \"Беласица\", дирекцията на гръцкия Национален парк \"Езеро Керкини\", Сдружение \"Планетум\" (Северна Македония), кметове на Петрич и граничните села край планините Беласица и Огражден - Беласица, Коларово, Самуилово, Камена, Яворница, Ключ, Скрът, Габрене). - Беласица, 24 септември: Празник на Дните на Зеления пояс в село Габрене организират от Българска фондация \"Биоразнообразие\" и Дирекцията на Природен парк \"Беласица\". Празникът е насочен към всички с интерес към историята на района и включва кратка екскурзия от центъра на село Габрене до място, където могат да се видят останки от Желязната завеса, посещение на Етнографската колекция в Габрене, фолклорна програма и презентация за Европейския Зелен пояс и ролята му след падането на Желязната завеса; - 25 септември, Национален парк \"Езеро Керкини\": от Българска фондация \"Биоразнообразие\" канят на екскурзия за наблюдение на птици до езерото Керкини за ученици от Петрич и Струмица (Северна Македония) със специален интерес към биоразнообразието. Събитието се провежда с подкрепата на дирекцията на гръцкия Национален парк \"Езеро Керкини\". Освен редките птици на Керкини участниците ще видят и манастира Йоан Кръстител (Тимиос Продромос), който се намира северозападно от село Акритохори. Природата на българския \"Зелен пояс\" В българските гранични райони са идентифицирани и едни от най значимите зони от мрежата \"Натура 2000\" за страната. Това са например Странджа, Дервентските възвишения, Сакар, Марица, Тунджа, Родопите, Беласица, Осоговска планина, Руй и много други съхраняващи неповторимо биоразнообразие. От другата страна на границата, в обхвата на Зеления пояс на територията на Турция, Македония и Сърбия експертите идентифицират редица потенциални зони, които биха попаднали в \"Натура 2000\" при евентуалното членство на тези страни в Европейския съюз. Това са територии с рядка запазена природа, като например турската част на Странджа планина и района на езерата и лонгозните гори около Инеада. Днес в дните на Обединена Европа, тези непознати доскоро райони постепенно се ,,отварят\" и разкриват своите богатства. Пред любителите се откриват емблематични образци на запазена природа, съхранени исторически забележителности и самобитни култура и традиции. Зеленият пояс е опазил неповторима природа при ждрелото на река Тунджа, заливните гори по островите на Марица, орхидеите и божурите на Сакар, редките планински цветя и вековни гори на Беласица, както и местообитанията на редки птици като царския орел, лешоядите и белошипата ветрушка. Постепенно не само за широката публика, но и за научната общност стават известни и достъпни паметници и забележителности от граничните зони, които са били непознати доскоро.", "date": "2019.09.12", "title": "В Беласица, Сакар и Странджа ще се чества денят на Зеления пояс"}
{"url": "https://www.dnevnik.bg/sviat/2019/09/12/3962698_zaharova_za_obvineniiata_sreshtu_malinov_bulgariia_da/", "text": "Москва е обезпокоена от обвинението,  повдигнато срещу председателя на движение \"Русофили\"  Николай Малинов. Това заяви говорителят на руското външно министерство  Мария Захарова , цитирана от ТАСС. Два дни след като властите в София съобщиха за обвинението в шпионаж, тя каза, че Русия е разтревожена. \"Русофили\" е организация, насочена единствено към развитието на двустранните отношения и укрепването на приятелските връзки между народите на Русия и България, каза още тя. \"Разчитаме, че правителството на България ще се въздържа от стъпки, които биха могли да поставят под въпрос сегашната положителна динамика в двустранните отношения и ще бъде продължена съвместната работа по реализация на достигнатите в последно време договорености, в това число и в хуманитарната, културната сфера, за запазване на обединяващото историческо наследство,\" каза Захарова. Освен обвинението срещу Малинов шпионският случай имаше още една последица - забрана  бившият разузнавач Леонид Решетников  и  \"православният олигарх\" Константин Малофеев  да влизат в страната в следващите 10 години.", "date": "2019.09.12", "title": "Захарова за обвиненията срещу Малинов: България да внимава"}
{"url": "https://www.dnevnik.bg/bulgaria/2019/09/12/3962718_ivancheva_purvo_poluchila_razreshenie_a_posle_zabrana/", "text": "Бившият кмет на \"Младост\" Десислава Иванчева и нейната заместничка Биляна Петрова са получили в началото на месеца разрешение да нарушат мярката си домашен арест, за да се включат  в протест срещу назначаването на Иван Гешев за главен прокурор , но днес, 50 минути преди началото на събитието, това им е било забранено. Съобщи днес Иванчева за \"Дневник\", като изпрати и двете определения по казуса на Апелативния специализиран наказателен съд. Двете с Петрова са под домашен арест, след като на първа инстанция  бяха осъдени за поискан подкуп  от състав на Специализирания наказателен съд. Десислава Иванчева обяви през миналата седмица, че ще се кандидатира за кмет на София на предстоящите местни избори, а бившата й заместничка - за кмет на район \"Младост\". Отмененото разрешение за излизане идва  ден, след като до медиите беше пратена информация , че в прокуратурата ще бъде подаден сигнал, в който се твърди, че Иванчева стои зад сценарий за сваляне на правителството.", "date": "2019.09.12", "title": "Иванчева първо получила разрешение, а после забрана да се включи в протест"}
{"url": "https://www.dnevnik.bg/detski_dnevnik/2019/09/12/3962720_srednata_uchitelska_zaplata_shte_stane_1500_lv_dogodina/", "text": "Догодина средната брутна учителска заплата ще стане 1500 лева, а през 2021 г. - 1800 лева. Това съобщи министърът на образованието и науката Красимир Вълчев днес. В момента средната брутна учителска заплата е 1300 лева. От 1 януари т.г. учителските заплати бяха увеличени с близо 20 %. Това бе поредното повишаване на доходите на учителите, като обещанието е до края на мандата на правителството увеличението да е двойно (още четете  тук  и  тук ). За целта през следващата година ръстът на парите за заплати в бюджета ще бъде 360 млн. лева, а през 2021 г. - 720 млн. лв. Въпреки увеличението на заплатите има сериозен недостиг на учители по някои предмети, тъй като всяка година се пенсионират около 4500 преподаватели. За трета поредна година междуведомствени екипи ще работят за връщане на близо 19 хил. деца в училище. По данни на образователното министерство те са открити, адресите им са ясни, но родителите не желаят да ги образоват. За други 25 хил. деца, които са във възраст да ходят на училище, но не го правят, няма данни, съобщи зам.-министърът на образованието Деница Сачева. По информация на образователното министерство за последните две години в училище са записани над 40 хил. ученици. По данни на министъра обаче посещаемостта е около 50% (още четете  тук ).", "date": "2019.09.12", "title": "Средната учителска заплата ще стане 1500 лв. догодина"}
{"url": "https://www.dnevnik.bg/evropa/2019/09/12/3962343_v_germaniia_kogato_avtomobilut_se_zakashlia/", "text": "Стълб на германската промишленост от десетилетия, автомобилният сектор вече започва да прилича на ахилесова пета, уязвима заради търговските конфликти и зле подготвена за бъдещето. Всичко това крие риск от тежки социални последици. Здравето на \"автомобилния сектор е по-зле от очакваното\", отбеляза Марк Фьорстерман, експерт в компанията EY, в началото на  Франкфуртското автомобилно изложение , което продължава до 22 септември. \"Технологичните предизвикателства са огромни.\" През първите осем месеца на годината производството на автомобили е спаднало с 11% на годишна основа според данните на федерацията на германските автомобилопроизводители VDA. Причините: търговската война, забавянето на конюнктурата и несигурността около Брекзит в момент, когато компаниите от сектора трябва масово да инвестират в производството на електрически коли. \"Въздействието върху доставчиците е много голямо, вече започват да се очертават свръхмощности\", поясни пред АФП Щефан Брацел, директор в Центъра за автомобилен мениджмънт. Неотдавнашен пример - семейната компания Eisenmann, основана през 1951 година и специализирана в производството на машини за лакиране на коли, обяви в края на юли неплатежоспособност, заплашвайки прехраната на близо 3 хил. служители. През второто тримесечие оперативната печалба на три германски автомобилни групи спадна с 38%, което е много повече в сравнение със средното понижение в сектора на световното равнище от 18%, отбеляза EY. Автомобилостроенето в Германия представлява една пета от промишлеността и близо 5% от брутния вътрешен продукт. В него са заети над 800 хил. души. Малките и средните компании са застрашени В същото време обаче от химическия сектор до машиностроенето редица клонове хвърлят индиректно вината върху автомобилостроенето за техните понижени тримесечни резултати, подклаждайки опасенията от  рецесия на най-голямата европейска икономика . Общо \"поръчките за промишлените компании средно са се свивали с 1% всеки месец от началото на годината\", пресмята Карстен Бжески, икономист от ING. Сред най-засегнатите е Mittelstand (\"Мителщанд\"), мрежа от малки и средни предприятия, които работят активно за износ, \"скритите шампиони\", възприемани от десетки години като ключа за германския успех. Барометърът за доверието на предприемачите от \"Мителщанд\" премина в отрицателната територия през август за пръв път от над четири години според изследване на банката KfW и института Ifo. Редица от тези предприятия обявиха неотдавна закриване на работни места или затваряне на цели заводи. Само че тяхното безпокойство далеч не се ограничава със забавянето на конюнктурата. Много преди протекционистките заплахи на Вашингтон Volkswagen нанесе през 2015 година първия тежък удар на сектора, като призна, че е оборудвал 11 милиона от дизеловите си коли със софтуери, които могат да фалшифицират данните за равнищата на емисиите на парникови газове. Оттогава дизелът губи популярност там, където бе създаден: заплашен от забрани за движение в редица градове, той е заменян с бензин и все повече от електрически двигател, който много по-лесно се произвежда. Крайната десница Общо електрифицирането би могло да струва на Германия 75 хил. работни места според проучване на института Frauenhofer, което бе публикувано през лятото на миналата година. Гигантът Bosch оправда закриването на 600 позиции годишно със спада в сектора на дизела и обяви нови съкращения. \"Компанията не е застрашена, защото има редица дейности, отбелязва Брацел, но за сметка на това \"Мителщанд\" често изпитва недостиг на пари, за да се адаптира.\" \"Това е източник на безпокойство за много малки и средни предприятия, които са били силни в старите сектори като двигателите с гориво\", допълва експертът. В края на юни в Берлин десетки хиляди демонстранти настояха по призива на синдиката IG Metall за дигитални и екологични промени, които да бъдат \"справедливи\" за трудещите се. Бъдещето на дизела е толкова деликатна тема както за работниците, така и за компаниите, че почти цялата политическа класа се опита да спре забраните за движение на старите дизели, наложени от съдилищата. И най-вече партията на крайната десница \"Алтернатива за Германия\" превърна защитата на тези автомобили в един от бойните си коне, а този ход получи забележителен отклик сред работническите комитети в автомобилния сектор. Само че дори в един от бастионите на \"Алтернатива за Германия\" - Цвикау в провинция Саксония, Volkswagen обяви завой към електрическите коли: производството на първия модел \"нула емисии\" на концерна ще започне там през ноември. При инвестиции за близо 1.2 милиард евро Цвикау ще стане \"най-големият завод за електрически автомобили в Европа\" според Volkswagen, а следователно и най-голям залог за успеха на това возило. /БТА", "date": "2019.09.12", "title": "В Германия, когато автомобилът се закашля, икономиката хваща хрема"}
{"url": "https://www.dnevnik.bg/sport/2019/09/12/3962701_roglich_zadurja_chervenata_flanelka_tri_etapa_predi/", "text": "Словенецът Примож Роглич остава лидер в  Обиколката на Испания  след предпоследния много тежък планински етап в състезанието. Колоездачът на \"Йъмбо Висма\" издържа на атаките на своите съперници и финишира с групата на претендентите, за да запази червеното трико след 18-ия етап. Денят вклюваше 177 км и четири изкачвания от първа категория. Финалът беше в Бесерил де ла Сиера след кратко спускане. Роглич финишира втори, само на 15 секунди зад етапния победител Серхио Игита от EF Drapac. Със словенеца пристигнаха Алехандро Валверде, Рафал Майка и Мигел Анхел Лопес. Именно Лопес беше най-активният колоездач в етапа, като направи много атаки. Те не му позволиха да пречупи Роглич и Валверде, но колумбиецът спечели време срещу Найро Кинтана и Тадей Погачар. Първият загуби второто си място в класирането и вече е трети зад съотборника си в \"Мовистар\" Валверде, докато Погачар сдаде бялата фланелка за най-добър млад състезател и изостава с 31 секунди от Лопес. В генералното класиране Роглич води с 2.50 секунди пред Валверде и 3.31 пред Кинтана. Лопес е на 4.17 минути. Етапът беше много тежък с високо темпо на първите две изкачвания. При второто преминаване на Пуеро де ла Моркуера отборът на \"Астана\" наложи много здраво темпо, а около 60 км преди финала лидерът на тима Лопес направи атака. Той се откъсна на около 30 секунди пред съперниците си за крайния успех, като на спускането имаше и помощ от съотборника си Омар Фрайле, който беше в откъсването. От първата група по шосето остана единствено колумбиецът Серхио Игита, а другите бяха хванати. Добрата работа на \"Мовистар\" и \"Йъмбо Висма\" помогна Лопес да бъде хванат и лидерите се събраха преди последното изкачване.   Те го започнаха с около 1.20 минути зад Игита, а ново високо темпо на Лопес постави в затруднено положение Кинтана и Погачар. До финала успешни атаки нямаше, а Игита издържа, за да вземе своята първа професионална победа. Колумбиецът, който е само на 22 години, е част от EF Drapac от месец май. \"Етапът премина идеално, както трябва. Показахме, че сме на високо ниво и отборът се справя перфектно. С всеки изминал етап умората е все по-голяма, не бих казал, че ставам по-силен. Финалът е в Мадрид и не може да се каже, че си спечелил, докато не дойде последният етап\", каза Роглич след етапа. Словенецът уточни, че той е най-големият си съперник и обеща да задържи концентрацията си до последно. В петък предстои 19-ият етап в състезанието, който е дълъг 165 км между Авила и Толедо. Той включва само едно категоризирано изкачване в началото на етапа, но начупеният профил във финала може да затрудни спринтьорите.", "date": "2019.09.12", "title": "Роглич задържа червената фланелка три етапа преди края на Вуелтата"}
{"url": "https://www.dnevnik.bg/sviat/2019/09/12/3962676_malinov_atakata_sreshtu_rusofili_klati_vlastta_i_iska/", "text": "Това е хитър удар по властта в България, за да я разклатят и да докарат нещата дотам, че отново да бъде отложен проектът \"Турски поток\". Това заявява в интервю за руската медийна група РБК Николай Малинов, лидер на Движение \"Русофили\", който тази седмица бе обвинен в шпионаж. Така той се включва в тезата и на Константин Малофеев, че изявлението на външно министерство за откритата на 9 септември руска документална изложба в София, и действията на прокуратурата в България са демонстрация за разцепление в българския елит, което ще повлияе на местните избори тази есен. \"Мисля, че този процес ще се развива интересно заради това, че скандалът е съвършено неизгоден на премиера Бойко Борисов и на управляващата коалиция, тъй като русофилските маси в България на следващите избори ще гласуват по съвършено различен начин.\" , в което той показва, че предварително е знаел за официална декларация на говорителя на руското външно министерство по неговия случай: - медии в Русия, приятели в Русия и единомишленици в България застанаха в мощна защита - тезата, че това не е атака срещу \"Русофили\", а срещу Малинов, защото съм бил някакъв едва ли не данъчен мошеник, не издържа на никаква критика, защото разпитваха едновременно 15 души (8 от тях от ръководството на \"Русофили\") с участието на десетки полицаи в домовете им. - полицията се държа много красиво, имайте предвид, че мнозинството от обикновените полицаи са русофили, те дори вече го демонстрираха с положителното си отношение, но все пак изпълняват заповеди - няма никаква тайна организация; винаги съм заявявал публично позициите си, човек строи определени планове и търси за тях определена подкрепа, но го прави в рамките на закона - не съм написал документи за поемане на курс към въоръжено въстание - пиша как да се създаде правилна партийна структура, медийна система, определени бизнес отношения и това са намерения, за които търся съответната подкрепа - не знам доколко може да се вярва на българския съд, може юристи да предложат да се обърнем към европейски съдии, не съм специалист в това - всичко това е съшито с бели конци, тези на обвинението ще бъдат обявени за нищожни - открито заявявам, че 80% от българите не одобряват външнополитическия избор на страната и затова имаме право със законни средства да защитим своята алтернативна гледна точка за това кое е по-добре за България; всичките ми аргументи са да докажа, че това е политически процес - винаги съм заявявал публично, че от руска страна получаваме две дарения годишно и нищо повече - около 5000 евро от Фондация \"Русский мир\" и средства от Руския фонд и лично на Леонид Слуцки, с които вече 11-та година изпращаме на почивка 15 деца - за паметници, концерти, конкурси, фестивали, изучаване на руски език в 258 кабинета, в детски градини, издателска дейност, работа в интернет... за всичко това самостоятелно намираме доброволци и средства - ние имаме 240 поделения и 35 000 души, тоест сме мощна организация и с нас е сложно да се бориш.", "date": "2019.09.12", "title": "Малинов: Атаката срещу \"Русофили\" клати властта и иска да спре \"Турски поток\""}
{"url": "https://www.dnevnik.bg/analizi/2019/09/12/3962725_svalianeto_na_silviia_velikova_ot_efir_e_dvoen_udar/", "text": "                         Свалянето на Силвия Великова от ефира на БНР е двоен удар върху българската журналистика. Едно, защото Великова е сред изявените фигури на професията, доказала способността си да изпълнява най-трудната й функция - критическата спрямо властта. И второ, защото Великова още от 2001 г. се е превърнала в лице на журналистическата съпротива към произволите на властта спрямо журналистиката. Със свалянето й от ефир някой казва през 2019 г. на българските журналисти: Въобще не ми пука какво мислите.", "date": "2019.09.12", "title": "Свалянето на Силвия Великова от ефир е двоен удар срещу журналистиката"}
{"url": "https://www.dnevnik.bg/bulgaria/2019/09/12/3962728_izvurshva_se_prevrat_sreshtu_profesionalizma_v/", "text": "В България се извършва преврат, но срещу професионализма в журналистиката, се казва в позиция на Асоциацията на европейските журналисти – България, разпространена днес. В нея се казва, че превратът върви от години, но сега добива вулгарни размери. От АЕЖ-България смятат, че един от стълбовете на демокрацията – институцията на правото да бъдеш информиран, е тежко увредена. Като поредно потвърждение за това се посочва  свалянето от ефир на дългогодишния правосъден журналист Силвия Великова в БНР . Като друг пример за кризата в медиите се посочва  безкритично разпространение на сигнала от Йордан Бонев , който твърди, че е попаднал на онлайн разговор за организиран държавен преврат. От АЕЖ призовават ръководството на Българското национално радио в лицето на генералния директор Светослав Костов и и.д. директор на Програма Хоризонт Николай Кръстев да защитят името на БНР като обективна обществена медия, като незабавно възстановят Великова като ресорен репортер по темата \"Правосъдие\" и дадат гаранции, че няма да допуснат външна намеса от страна на Прокуратурата или на изпълнителната власт в редакционната политика на радиото. Ето и пълният текст на позицията: Отнемането на ресора и свалянето от ефир на дългогодишния правосъден журналист Силвия Великова в БНР е пореден случай на заглушаването на критичните гласове като част от пълзящата подмяна, която се извършва в българската медийна среда. Абсолютно изненадващо е отстраняването на Великова, когато в нейния ресор трябва да бъде избран следващият нов главен прокурор в края на октомври. Асоциацията на европейските журналисти – България направи опит да се свърже с генералния директор на БНР Светослав Костов, но той не отговаряше на мобилния си телефон. \" Отстраняването на Великова влиза по печален начин в контекста на случващото се в последните дни. Във вторник редица медии, като по команда, разпространиха почти безкритично сигнал от лицето Йордан Бонев, който твърдеше, че попаднал на онлайн разговор за организиран държавен преврат. Като журналисти знаем, че всеки ден в редакциите се получават десетки, а понякога и стотици небивалици и конспиративни теории, а медиите дават гласност на сигнали от зрители, читатели или слушатели едва след проверка на достоверността им. В този случай това не бе направено и въпреки че подателят има съмнително минало и репутация и сам е твърдял, че е участвал в мними заговори срещу правителството (това на Орешарски), организирани от опозицията (по онова време настоящия премиер Бойко Борисов), сигналът се превърна във водеща новина за определен кръг медии и сайтове – т.нар. агенция \"Пик\", Нова телевизия, присъдружният й сайт Дарик нюз, Монитор, Канал 3, вестник Труд, Българска национална телевизия и други. Координираното отразяване на сигнал, почиващ на чат от потенциално фалшиви профили и подаден от вече компрометиран подател, го превърна в част от дневния ред на държавата. Сигналът услужливо бе коментиран от представители на властта и това го направи задължителен за отразяване от почти всички медии. На този фон прави впечатление професионалното отразяване на темата от журналистката от БНР Силвия Великова, която от години се занимава с ресор \"Правосъдие\" в общественото радио. Абсолютно изненадващо обаче Великова бе отстранена от графика за отразяване на протеста срещу номинацията на Иван Гешев в четвъртък вечер и бе уведомена, че въпреки първоначалния график, тя няма да води предаването \"Преди всички\" в петък сутринта. Призоваваме ръководството на Българското национално радио в лицето на генералния директор Светослав Костов и и.д. директор на Програма Хоризонт Николай Кръстев да защитят името на БНР като обективна обществена медия. За тази цел Костов и Кръстев трябва незабавно да възстановят Великова като ресорен репортер по темата \"Правосъдие\" и да дадат гаранции, че няма да допуснат външна намеса от страна на Прокуратурата или на изпълнителната власт в редакционната политика на радиото.", "date": "2019.09.12", "title": "Извършва се преврат срещу професионализма в журналистиката, смята браншова организация"}
{"url": "https://www.dnevnik.bg/sviat/2019/09/12/3962696_bulgaro-makedonskata_komisiia_razbrala_za_kakvo_tochno/", "text": "България и Северна Македония желаят да разглеждат Гоце Делчев като обединяваща личност \"в контекста на негового историческо време\", а София се надява колегите от Скопие да направят крачка, за да изгладят досегашните противоречия. Това заяви българският съпредседател на комисията за исторически и образователни въпроси  проф. Ангел Димитров  в ефира на Българската национална теливизия. Той бе в студиото заедно  с колегата си проф. Драги Георгиев , който заема същата позиция от страната на Северна Македония. Комисията заседава в София два дни, като на породилата спорове личност на Гоце Делчев ще бъде посветен утрешният ден. Това е трета среща, на която се говори за Делчев и \"видяхме точно за какво не сме съгласни. Това беше дискутирано и на предходните срещи,\" каза Георгиев. Той отбеляза, че в паузата от три месеца в публичното пространство бе огласено мислене за Делчев и това бе е било полезно за комисията, защото някои въпроси станали \"по-ясни\" и допринесли за утрешното заседание. В случая с Гоце Делчев се стигна и до политическо напрежение, след като заради споровете около личността му българският вицепремиер Красимир Каракачанов и след това  премиерът Бойко Борисов  поставиха под въпрос евроинтеграцията на Северна Македония,  а реакциите от Скопие  допълнително нажежиха атмосферата. По-късно македонският президент Стево Пендаровски заяви в телевизионно студио, че Гоце Делчев е българин, бори се за независима Македония. Георгиев отказа да коментира фразата на Пендаровски. Той обясни, че \"работата на комисията не е да утвърди идентичността на Гоце Делчев\", а \"кои са ценностите на Гоце Делчев, които го правят личност, която може да бъде чествана съвместно.\" За идентичността \"винаги ще има разлики\" и ще продължат във времето, продължи Георгиев. Проф. Димитров се съгласи, но с други аргументи. \"Няма място да спорим какъв е бил Гоце Делчев, след като той се е самоопределил\" като българин. В османските документи той действително не се споменава, но характерът на организацията се определя и контекстът на организацията е \"доста ясен\". Георгиев заяви, че дори по теми, свързани със съдържанието на учебниците по история, по които няма постигнат консенсус, са направени крачки, тъй като се осъзнава чувствителността на част от проблемите. По-рано днес Димитров гоментира случващото се и за \"Хоризонт\". Той каза, че сигналите от последните няколко месеца показват, че колегине не проявяват \"кой знае колко голяма склонност да се отделят от традиционните си тези в интерпретацията на миналото.\" По думите му от отговори на бележки на българския екип за средновековни теми в македонските учебници, се виждало \"отстъпление дори от неща, за които бяхме постигнали вече съгласие\".", "date": "2019.09.12", "title": "Българо-македонската комисия разбрала за какво точно е спорът за Гоце Делчев"}
{"url": "https://www.dnevnik.bg/photos/2019/09/12/3962712_fotogaleriia_svetovnite_snimki_na_denia_12_septemvri/", "text": "Демонстранти разговарят с полицай на протест пред парламента на Каталуния по повод националния ден на Каталуния \"Ла Диада\" в Барселона, Испания.", "date": "2019.09.12", "title": "Фотогалерия: Световните снимки на деня 12 септември 2019 г."}
{"url": "https://www.dnevnik.bg/analizi/2019/09/12/3962737_tia_zadava_neudobni_vuprosi_silviia_velikova_koiato/", "text": "                         \"Аз съм радио човек. Радиото ми дава свобода\". Това казва за себе си Силвия Великова преди години в свое интервю. Съвсем наскоро пък пред БНР заявява, че \"радиото е най-свободната медия\". Когато произнася тези думи тя още не знае, че ще се окаже заплаха за избора на Иван Гешев за главен прокурор, както недвусмислено, по думите й, й е показано днес. \"Не съм очаквала, че несвободата ще ми се случи точно по този начин. Имам биография с различни катаклизми в радиото, но те са ми показвали, че са оцелявали именно радио хората, а не поставените отпред началници\", казва Великова пред \"Свободна Европа\". В четвъртък стана известно, че дългогодишната водеща и редактор на \"Преди всички\" в рамките на програма Хоризонт и съдебен репортер на общественото радио Силвия Великова е свалена от ефир, а ресорът й е бил отнет. който пое временно поста в четвъртък с решение на УС на БНР на мястото на пенсионирания досегашен ръководител на програмата Ивайло Савов. Тя е усетила индикации за предстоящата промяна от началото на седмицата. По думите ѝ основният проблем в работата ѝ за новото ръководство е, че е твърде критична към прокуратурата и към единствения кандидат за следващ главен прокурор Иван Гешев. Освен това на Великова е било предложено да бъде командирована в Стара Загора, което тя категорично е отказала. \"Аз не съм радиото, то няма да млъкне [без мен], въпросът е, че някак си не мога да разбера за кого се оказах заплаха\", коментира тя пред \"Свободна Европа\". \"Струва ми се нелепо аз да съм заплаха за Иван Гешев. А именно това ми беше подсказано от хората, които ме подготвяха за днешната случка\", разказва тя. Силвия Великова е журналист с дългогодишна практика в общественото радио. Попада там през 1993 година като стажант, а след това остава на работа. За времето, в което работи в БНР, \"Първият бунт, на който присъствах в радиото, беше по времето на Жан Виденов, когато беше голямата сеч на журналисти. Тогава от радиото бяха уволнени големи имена като Румяна Червенкова и Светла Петрова. Тогава обаче бях заек, въртях се около тях, но не бях сред най-дейните, защото бях малка\", разказва Силвия Великова. И продължава: \"бунтът на нашето поколение журналисти беше през 2001 година при избора на Иван Бориславов за генерален директор на радиото. Тогава мои колеги и аз бяхме уволнени. Междувременно Върховният административен съд (ВАС) острани Бориславов, заради нарушения на процедурата при избора му, а ние бяхме възстановени от съда като неправомерно уволнени\", разказва Великова. Тя повтаря, че радиото е най-свободната медия. \"Дори в редките случаи, когато Бойко Борисов коментира несвободата на медиите у нас, той винаги дава пример с БНР, че там репортерите могат да питат всичко\", допълва Великова. И отново повтаря: През пролетта на тази година в интервю за БНР, което предава водещите на медията, Великова заявява: \"Много си харесвам работата. Дори понякога се чувствам крайно неудобно, когато трябва да казвам, че не искам да си я сменям. Никога не съм разбирала какво е рутина. Не ми се е налагало да разчитам на това, че зная всичко\". В медийната гилдия Силвия е известна с точните си и безкомпромисни въпроси. \"Може да върне един събеседник пет или шест пъти на един въпрос, докато не получи отговор\", казват за нея журналисти от съдебния ресор. Силвия Великова е родена на 14 април 1966 година. Завършва българска филология. Майка е на четири деца, които често, вместо с приказка за лека нощ, са били приспивани с късните емисии новини.", "date": "2019.09.12", "title": "Тя задава неудобни въпроси. Силвия Великова, която беше свалена от ефира на БНР"}
{"url": "https://www.dnevnik.bg/bulgaria/2019/09/12/3962742_na_granicata_s_turciia_sa_zadurjani_chetirima_dushi_za/", "text": "Четирима души са задържани за търговия с органи на граничен пункт \"Капитан Андрево\" на път към Турция, съобщи БНТ. Там е трябвало да продадат бъбрек за донорство. Главна дирекция \"Борба с организираната престъпност и Специализираната прокуратура разследват организирана престъпна група за трафик на хора с цел продажба на органи. Задържаните са донор, реципиент, който е трябвало да получи бъбрек, и двама души организатори на схемата - мъж и жена. Всичките медицински документи на реципиента и донора са били така фалшифицирани, че да се докаже роднинство от широк кръг между двамата. Това е било нужно, защото в Турция живи донори на бъбрек могат да бъдат широк кръг роднини на нуждаещите се, а не както у нас само преки роднини. Освен това в Турция е разрешено и т.н. кръстосано донорство, като ако няма съвместимост между донора и рецепиента е възможно бъбрекът на съгласния да дари орган да бъде даден на друг нуждаещ се, с когото има съвместимост. Разследващите установяват дали двамата задържани на граничния пункт \"Капитан Андреево\" донор и реципиент са имали съвместимост или са целели да се възползват от възможността за кръстосано донорство. С фалшифицираните документи със сигурност са доказвали пред турската клиника роднинство, за да имат право за даряването на бъбрек от жив донор. Към момента сигурното е, че няма да бъде повдигнато обвинение на мъжа, който е трябвало да получи бъбрека. Той се счита за жертва на трафика. Според БНТ цената на бъбрек на черно по разследваната схема е 60 хиляди евро. 25 хиляди евро от тези пари са отивали за самата операция. В България в момента нуждащите се от бъбречна трасплантация са 1028. През тази година са направени 22 бъбречни трансплантации, като само 8 са от жив донор, а останалите 14 са от трупни донори, обобщава националната телевизия.", "date": "2019.09.12", "title": "На границата с Турция са задържани четирима души за търговия с органи"}
{"url": "https://www.dnevnik.bg/sviat/2019/09/12/3962736_turciia_smenia_poslanika_v_bulgariia_sled_po-malko_ot/", "text": "Турция включи България в списък с 24 нови посланически назначения и така избра нов представител в София две години след като сегашният, Хасан Улусой, започна мандата си преди по-малко от две години. Айлин Секизкьок е първата жена, която ще бъде посланик на Турция в България. В. \"Хюриет\" отбелязва, че тя, бивш генерален консул на Турция в Милано, е постъпила на работа в дипломатическата служба едва на 19 и е била най-младата жена в системата на турската дипломация. Според  БНР  Хасан Мехмет Секизкьок, посочен от турското външно министерство като нов посланик в Северна Македония, е неин съпруг. Улусой връчи акредитивните си писма в края на 2017 г. Изказване, свързано с изучаването на турски език в България,  за кратко го забърка в дипломатически скандал  преди изборите за Европейски парламент и преди повторните местни в Турция. В списъка се отбелязва, че  Хасан Улусой  ще е посланик в Брюксел (не се уточнява дали става дума за сегашния посланик в София). Списъкът, публикуван първо в Анадолската агенция и разпространен от в.  \"Дейли сабах\" , сочи, че нови посланици ще има и във Виетнам, Туркменистан, Бангладеш, Алжир, Шри Ланка, Беларус, Естония, Казахстан, Йордания, Гватемала (където бе назначен, също преди 2 г.,  предишният посланик Сюлейман Гьокче ), Мадагаскар, Коста Рика, Доминиканската република, Тринидад и Тобаго, Гамбия, Чад, Лаос, Чили и Габон. Назначени са и представители на Анкара в Организацията за ислямско сътрудничество и Международната организация за гражданска авиация.", "date": "2019.09.12", "title": "Турция сменя посланика в България след по-малко от 2 г. на поста"}
{"url": "https://www.dnevnik.bg/bulgaria/2019/09/12/3962748_sobstvenikut_na_tad_grup_veche_e_obvinen_za/", "text": "Собственикът на \"ТАД груп\" Иван Тодоров, който до момента беше обвинен за подбудителство на харекарската атака срещу Националната агенция за приходите, от днес вече е обвиняем за ръководител на престъпна група, създадена с користна цел, предаде Би Ти Ви. Нейната цел била да открива пробиви в сигурността на фирми и сайтове, след което да ги принуждава да сключат договори с \"ТАД груп\". Новината за новото обвинение дойде преди заседание на апелативния спецсъда на което той трябваше да се произнесе по искането на Тодоров да излезе на свобода. От защитата обявиха, че нито един от разпитаните свидетели не твърди, че е изнудван или принуждаван да плати. Съдът отложи решението си за мярката на неотклонение на Иван Тодоров за утре.", "date": "2019.09.12", "title": "Собственикът на \"ТАД груп\" вече е обвинен за ръководител на престъпна група"}
{"url": "https://www.dnevnik.bg/sport/2019/09/12/3962716_nadal_sreshtu_federer_na_bernabeu_-_planut_na/", "text": "Възможно ли е тенис среща да се изиграе пред близо 80 хиляди души? Такъв е грандиозният план на президента на \"Реал\" (Мадрид) Флорентино Перес. Човекът, който стои зад Галактикос и големите успехи на кралския клуб през 21 век, иска да осъществи \"класико\" в тениса между  Рафаел Надал и Роджър Федерер  на \"Сантяго Бернабеу\". Двамата тенисисти с най-много титли от Големия шлем, които имат съответно 20 и 19 титли от четирите най-значими турнира, са сред най-дългогодишните съперници в спорта. По време на годишната среща на акционерите на \"Реал\" Перес загатна за желанието си да осъществи такъв двубой. \"Опитвали сме много пъти да подобрим рекорда за най-посетен тенис мач в историята. Това може да ни вкара в Книгата на рекордите Гинес, но няколко пъти не успявахме заради контузии или промяна в календара на играчите\", каза Перес. В момента най-посетеният мач в историята на тениса е финалът за купа \"Дейвис\" през 2014 г. между Франция и Швейцария. Тогава 27 432 души наблюдаваха двубоя на стадион \"Пиер Мароа\" в Лил. Капацитетът на \"Сантяго Бернабеу\" е 80 хиляди души. Това е няколко пъти повече от този на най-голямата тенис арена в света - \"Артър Аш стейдиъм\" в Ню Йорк, където се играят финалите на  US Open .", "date": "2019.09.12", "title": "Надал срещу Федерер на \"Бернабеу\" - планът на Флорентино Перес за рекорд в тениса"}
{"url": "https://www.dnevnik.bg/sviat/2019/09/12/3962752_huawei_predloji_da_prodade_5g_tehnologiiata_si_na/", "text": "Рен Жънгфей, основателят и изпълнителен директор на \"Хуауей\" (Huawei) изненадващо предложи да продаде на западна компания натрупаното досега 5G ноухау, за да се отговори на опасенията на САЩ и други държави за сигурността на работата с китайските продукти. Изавлениято му, цитирано от \"Ню Йорк таймс\" и списание \"Икономист\", допълва, че евентуалният купувач ще е свободен \"да промени софтуерния код\". Така би трябвало без участието на \"Хуауей\" да провери за евентуално наличие на т.нар. задни вратички в програмите и да се премахнат съмненията, че компанията оставя таен достъп през тях до данните на клиентите си, обяснява Би Би Си. Предложението е изключително необичайно, казва проф. Стив Цанг от SOAS University of London, защото \"вероятно обяснението е, че така \"Хуауей\" признава, че едва ли ще успее да заобиколи опитите на адниминстрацията на Доналд Тръмп да намали възможностите ѝ да работи в Северна Америка, Западна Европа и Аавстраия\". В момента САЩ и Австралия са затворили пазара и за 5G технологии и оборудване за \"Хуауей\", а Великобритания обмисля дали да не се присъедини към тях. \"Трудн е да си представя, че \"Нокиа\" или \"Ериксон\" (бел.ред. - основните европейски алтернативи) биха се заинтересували от покупка. Трудно е и американска компания да успее да убеди администрацията на Тръмп, че така ще разполага с абсолютно авангардна американска технология\", допълва Цанг. \"А ако не могат да гарантират това, защо да харчат десетки милиарди долари за нещо, което бързе ще се окаже изостанало от времето?\" Все пак една подобна сделка би дала достъп до съществуващите патенти на \"Хуауей\" за 5G, д олицензи, кодове, техническите планове и технологична информация как се произвеждат. Говорител на компанията потвърди за Би Би Си, че офертата на Рен Жънфей е съвсем реална. \"Хуауей\" е отворена към идеята да сподели нашите 5G технологии и техники с компании от САЩ, за да могат те да изградят собствена 5G индустрия\" е точният цитат на Рен в \"Ню Йорк таймс\". \"Това ще създаде балансирана ситуация между Китай, САЩ и Европа.\" \"Балансирано разпределяне на интересите е благоприятно за оцеляването на \"Хуауей\" са думите му пред \"Икономист\".", "date": "2019.09.12", "title": "Huawei предложи да продаде 5G технологията си на западна компания"}
{"url": "https://www.dnevnik.bg/sport/2019/09/12/3962709_tehnologiiata_za_videopovtoreniiata_veche_e_dovela_do/", "text": "Технологията за видеоповторенията във футбола (VAR) е довела до четири грешки във Висшата лига. Това заяви шефът на съдиите в Англия Майк Райли. Системата беше въведена във Висшата лига този сезон, като вече минаха четири кръга. Случаите са били обсъдени на заседание с представителите на лигата. Сред тях е и грешка, при която съдията не е дал дузпа за \"Манчестър сити\" срещу \"Борнемут\". \"Учим се в движение и постоянно ставаме по-добри\", каза Райли, цитиран от \"Скай спортс\". Той посочи, че вече е имало много добри примери, в които намесата на VAR е била подходяща. \"Имаше шест случая, в които се стигна до използване на технологията и съвети към съдията, и получихме добри решения\", добави Райли.", "date": "2019.09.12", "title": "Технологията за видеоповторенията вече е довела до четири грешки във Висшата лига"}
{"url": "https://www.dnevnik.bg/bulgaria/2019/09/12/3962767_silviia_velikova_e_vurnata_utre_horizont_niama_da_ima/", "text": "Силвия Великова е върната като водеща на сутрешния блок на програма \"Хоризонт\" на БНР \"Преди всички\" и съдебен репортер, съобщи самата тя във \"Фейсбук\". \"Около осем часа тази вечер получих обаждане от генералния директор на БНР, който ме уведоми, че съм върната в съдебния ресор, но ще има втори човек, който да осигурява плурализма в него!!!. От следващата седмица ще водя отново сутрешния блок\", написа журналистът. Утре сутрин от 6 до 11 часа обаче \"Хоризонт\" няма да излъчва, като официалната причина,  съобщена на сайта на БНР , е профилактика на предавателите. Всъщност никой не е поискал да поеме предаването, което Великова е трябвало да води, казват работещи в радиото. По-рано днес редакторът на предаването Спас Крайнин обяви, че няма да работи с други, при положение, че е трябвало да е в екип с отстранения журналист. Работещи в БНР коментират, че до сега при профилактика не се е случвало да няма излъчване на програмата на \"Хоризонт\". По-рано днес  Великова беше свалена от ефир като водещ и отразяваш съдебния ресор , час и половина преди да отиде на планирано за отразяване събитие - Казва се също, че тя е свалена от ефир час и половина преди да отиде на планирано събитие - протестът срещу бъдещето назначаване на Иван Гешев за главен прокурор. Пред \"Свободна Европа Великова каза, че като аргумент за решението е посочена нейната критичност към прокуратурата и единствения кандидат за следващ главен прокурор Иван Гешев. Било й е предложено да бъде командирована в Стара Загора, което тя отказала. Отстраняването на Силвия Великова предизвика декларация от името на работещите в БНР, подписана от над 100 души, които настояха тя да бъде върната. В защита на журналиста, която е в БНР от 1993 година, се обявиха още от Асоциацията на европейските журналисти-България и редица публични фигури. \"Искам да благодаря на всички, които ми писаха или звъннаха и да се извиня, че на повечето не реагирах. Впечатлена съм от подкрепата, която получих и съм убедена, че тя е подкрепа за това БНР да продължи да бъде най-свободната медия. А тя е такава, защото през годините десетки журналисти са отстоявали това...на всяка цената\", написа по този повод Силвия Великова. Тя завършва поста си със заключението, че развръзката изглежда успех, но за съжаление - дори и в личен план, не е повод за ликуване. БНР е с ново ръководство от края на юли, когато регулаторът одобри състава му, предложен от Костов. Самият той пое медията месец по-рано, като в СЕМ бе подкрепен от председателя на регулатора София Владимирова (парламентарната квота на ГЕРБ), Бетина Жотева (от квотата на президента Росен Плевнелиев) и Розита Еленова (парламентарна квота, предложена от Български демократичен център на Христо Ковачки). Още за промените в БНР четете  тук .", "date": "2019.09.12", "title": "Силвия Великова е върната, утре \"Хоризонт\" няма да излъчва сутринта (обновена)"}
{"url": "https://www.dnevnik.bg/sviat/2019/09/12/3962768_mvf_zapochva_subesedvaniiata_s_kristalina_georgieva/", "text": "Изпълнителният съвет на Международния валутен фонд (МВФ) ще проведе идната седмица индивидуални събеседвания с Кристалина Георгиева, която е единственият кандидат за поста управляващ директор. Това съобщи на редовната си пресконференция говорителят на МВФ Джери Райс, цитиран от БТА. \"Изпълнителният съвет ще проведе събеседвания с Кристалина Георгиева следващата седмица\", заяви той. В профила си в \"Туитър\" пък  написа , че че другата седмица започват двустранните ѝ срещи с изпълнителни директори, а на 24 септември ще бъде изслушана от Изпълнителния съвет на организацията. Райс припомни, че Фондът разчита да завърши процеса по избор на нов ръководител до 4 октомври. В отговор на допълнителни въпроси за характера на предстоящите консултации Райс поясни, че от идната седмица ще започнат отделни официални срещи на Георгиева с представители на органа, определящ политиката на фонда. Срещата на кандидатката за поста управляващ директор с изпълнителния съвет в пълния му състав ще бъде на 24 септември. След събеседванията ще бъде направен окончателен избор. При най-добрия сценарий този избор трябва да бъде приет с консенсус, но при необходимост не е изключено и гласуване. МВФ предпочита консенсусния метод и при избиране на висше ръководство му придава особено значение, отбелязва ТАСС. /БТА", "date": "2019.09.12", "title": "МВФ започва събеседвания с Кристалина Георгиева другата седмица"}
{"url": "https://www.dnevnik.bg/bulgaria/2019/09/12/3962744_kolko_e_trudno_da_otgovorish_zashto_protestirash_video/", "text": "Голяма група от момчета и мъже, облечени преобладаващо в черно и с тъмни очила, сред които и граждани от ромски произход, се появиха на  протеста, организиран днес от сдружение \"Боец\" , срещу единствената кандидатура на Иван Гешев за главен прокурор. Той беше обявен за 15 часа пред Съдебната палата, но още преди 14:30 часа там започна да се събира тази група. Мъжете отказваха да отговарят на въпроси защо са тук, откъде са, как са организирани. А тези, които говореха си противоречаха. Повече вижте във видеото.", "date": "2019.09.12", "title": "Колко е трудно да отговориш защо протестираш (видео)"}
