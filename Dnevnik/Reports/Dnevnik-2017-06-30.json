{"url": "http://www.dnevnik.bg/na_put/2017/06/30/2999056_uber_predlaga_ot_dnes_vodni_taksita_v_hurvatiia/", "text": "Компанията Uber Technologies предлага от петък водни таксита по адриатическия бряг на Хърватия като се конкурира с останалите превозвачи за връзките с по-големите от стотиците острови, популярни сред туристите.От UberBOAT може да се наемат скутери и катери за до 12 пътници. Услугата вече е изпробвана в Истанбул и Маями и ще действа в Хърватия само по време туристическия сезон.Клиентите трябва да си изтеглят приложение за мобилно устройство. Поръчките се изпълняват в Сплит, Дубровник и остров Хвар.Пътуването на 8 души от Сплит до Хвар с моторница, например, ще струва 2600 куни (350 евро). С ферибот цената е 47 куни на човек, но пътуването трае до 2 часа и корабът потегля в летния сезон 5-7 пъти на ден, т.е. през няколко часа.\"UberBOAT предлага два различни типа услуги - трансфер от сушата до острова (е обратно) или скутер под наем за половин или цял ден. Не може да се пренощува на борда нито да се наеме катер без капитана и екипаж\", уточнява Uber в специално съобщение.Клиентите може сами да определят графика на плаването или да да се включат в организирани пътувания, преминаващи през някои от най-популярните места.Наемането за половин или цял ден започва от 330 куни (45 евро) с цена на километър от 29 куни (4 евро) и 2.60 куни (0.35 евро) на минута за престой.Властите позволиха дейността на водните таксита на Uber, защото туризмът е много важнен сектор от икономиката - смята се, че той заема около 18% от БВП на страната.Давор Тремац, директор на Uber за Югоизточна Европа, разказва, че се надяват скоро да могат да предложат услугите си и от Шибеник, Задар и Корчула.", "date": "30-june-2017", "title": "Uber предлага от днес водни таксита в Хърватия"}
{"url": "http://www.dnevnik.bg/sport/2017/06/30/2999032_voleibolniiat_nacional_rozalin_penchev_shte_igrae_v/", "text": "Българският волейболист Розалин Пенчев ще играе в аржентинския шампион \"Боливар\" през следващия сезон. 22-годишният посрещач ще запълни последната трета квота за чужденец в състава.Бившият състезател на италианския \"Латина\" се включи силно в националния отбор, като реализира 68 точки в предварителната фаза на Световната лига. България беше на победа от класиране на финалите в надпреварата, но  и завърши на девето място.Доскорошният капитан на националите Тодор Алексиев беше част от шампионския отбор на \"Боливар\" през изминалия сезон. Неговият тим се наложи с 3:2 победи във финала срещу УПСН (Сан Хуан), където играеше друг българин - диагоналът Николай Учиков.Националите се събират на 6 юли в София, когато ще започнат подготовка за европейското първенство в Полша. Надпревара ще се проведе от 24 август до 3 септември, а България е в една група с Русия, Словения и Испания.", "date": "30-june-2017", "title": "Волейболният национал Розалин Пенчев ще играе в шампиона на Аржентина"}
{"url": "http://www.dnevnik.bg/sviat/2017/06/30/2999089_germaniia_zabrani_predizborna_agitaciia_v_stranata_ot/", "text": "Властите в Германия забраниха на представители на чуждестранни правителства от страни, които не членуват в Европейския съюз, да водят предизборна кампания на германска територия. Забраната влиза в сила 3 месеца преди съответните избори, обясни Мартин Шефер, говорител на външното министерство в Берлин.За решението днес вече са уведомени всички посолства в германската столица, допълни той, цитиран от агенция ДПА.Новият режим означава също, че за провеждането на каквото и да е политическо събитие на германска територия ще трябва предварително да се поиска разрешение от правителството в Берлин.Промяната идва, след като преди два дни на турския президент бе отказано да се срещне в Германия със свои поддръжници покрай участието му в срещата на върха на Г-20 в Хамбург на 7-8 юли.Реджеп Тайип Ердоган е за това да се проведе референдум в Турция за връщане на смъртното наказание. ЕС заяви, че подобен ход ще сложи край на кандидатурата на страната за членство, а Германия - че няма да позволи на пребиваващи на нейна територия турски избиратели да участват в такъв вот.В Германия живеят близо 3 милиона души с турски произход и мнозинството от тях подкрепят управляващата Партия на справедливостта и развитието, на която Ердоган е съосновател и дългогодишен лидер.", "date": "30-june-2017", "title": "Германия забрани предизборна агитация в страната от правителства извън ЕС"}
{"url": "http://www.dnevnik.bg/bulgaria/2017/06/30/2999055_organizatorite_na_sofiia_praid_se_sreshtnaha_s/", "text": "Представители на организационния комитет на София Прайд се срещнаха със съпругата на президента Десислава Радева, за да я запознаят с проблемите пред ЛГБТИ общността (лесбийки, гей мъже, бисексуални, транссексуални и интерексуални). Това се разбира от съобщение, публикувано на сайта на София прайд\".В средата на юни, дни след провеждането на десетия София прайд, Десислава Радева призова ЛГБТИ общността \"не преигравайте\" и заяви, че те са толкова дискриминирани, колкото и българските пенсионери и ги призова на следващия прайд да раздават листовки, които информират за СПИН. Публикацията на съпругата на президента, макар да не бе споделена публично, предизвика остри реакции в социалните мрежи.Днес от София прайд посочват, че са запознали Десислава Радева с всички аспекти на законодателната рамка, които пораждат неравно третиране на ЛГБТИ хората в България, както и с целите на движението и София прайд. Те са я информирали и за оттеглянето на Глобалния фонд за борба с ХИВ/СПИН от България и за състоянието на системата за превенция.\"Примери от дейността на ЛГБТИ организациите, които са част от Организационния комитет на София Прайд, станаха повод да се направи извода, че пилотно въведените добри практики не водят до мащабна промяна в нагласите заради липсата на подкрепа от страна на институциите\", се казва в съобщението.\"Преодоляването на стигмата на ЛГБТИ хората у нас ще се постигне чрез ефективен диалог между гражданите, изпълнителната и законодателната власти\", е посланието около което са се обединили те.От прайда посочват още, че \"срещата протече в приятелска атмосфера\".В края на юни организаторите на София прайд . Повод бе изказване на премиера  , че \"нито трябва толкова да се парадира\", нито ЛГБТИ хората са обект на преследване в България. Към момента такава среща не се е състояла.", "date": "30-june-2017", "title": "Организаторите на София прайд се срещнаха с Десислава Радева в приятелска атмосфера"}
{"url": "http://www.dnevnik.bg/sport/2017/06/30/2999252_germaniia_triumfira_s_titlata_na_evropeiskoto_po/", "text": "Германия стана европейски шампион по футбол за младежи. Бундестимът се наложи с 1:0 срещу Испания във финала в Краков.Ценния гол вкара Мичел Вайзер малко преди почивката.Това е поредният голям успех за германския футбол в последните години. Мъжкият отбор е световен шампион от 2014 г., а в неделя воденият от Йоахим Льов обновен състав ще играе с Чили във финала за Купата на конфедерациите.Това е втората европейска титла за Германия в тази възрастова група.Бундестимът се справи отлично със задачата да опази опасното испанско нападение и голмайстора на турнира Саул Нигес. Испанците, които се бореха за изравняване на рекорда с пета европейска титла, имаха само един точен удар за целия мач, въпреки че държаха повече топката.В седмата минута Макс Майер стреля с глава, но улучи гредата. Серж Гнабри имаше две възможности да открие резултата, но не успя.Германците поведоха във важен момент - пет минути преди почивката. Тогава след центриране от дясно Вайзер насочи много добре топката и преодоля Кепа Арисабалага.През второто полувреме испанците опитаха да притиснат съперника си. Те станаха по-дейни, но най-доброто положение беше спасено от Юлиан Полерсбек. Вратарят се справи с мощен удар на Нигес от разстояние.Германците продължиха да играят стабилно и за втори път след Евро 2009 стъпиха на върха.", "date": "30-june-2017", "title": "Германия триумфира с титлата на европейското по футбол за младежи"}
{"url": "http://www.dnevnik.bg/analizi/2017/06/30/2998997_konfliktut_v_asenovgrad_i_granicite_na_bulgarskoto_geto/", "text": "На , обществото, а и държавните институции са ставали свидетели безброй пъти през последните десетилетия. Анализът и изводите, които могат да се направят от случилото се, не са нови. Той няма да се реши ако продължим да работим на парче и се задоволяваме с това само да потърсим, както обикновено, кой кого е провокирал и кой е започнал пръв; конфликтът няма да бъде усмирен като пратим багери да разрушат незаконните постройки или футболни фенове и рокери, които да скандират и да размахват юмруци. Ще започна с признание за някои факти.В него усилия трябва да полагат и държавата, и малцинствата. Да, по отношение на някои престъпления (кражби, грабежи и др.), броят на извършителите (на 100 хил. души) продължава да бъде значително , в сравнение с другите големи етнически групи - българите и турците. Но, първо, политическите институции в България са демонстрирали многократно, че нямат интерес от интеграцията на ромите, в частност от справянето с т. нар. ромската престъпност (това понятие е използвано манипулативно с пропагандни цели и според мен е некоректно). Точно обратното. Там, поставени в унизителни, мизерни условия на полуживотинско съществувание, са принудени да продават гласовете си. В частност, популистката радикална десница (НФСБ, ВМРО, \"Атака\" и др.), която организира шествия, протести и други акции срещу \"ромските беззакония\", фактически инкасира печалби от наличието на \"врагове\", срещу които да насъсква обществото.Институциите по места нерядко си затварят очите за далаверите на ромските барони, защото в замяна последните им осигуряват политическа подкрепа.Те са в ръцете на безмилостни лихвари, които от своя страна са под контрола на организираната престъпност. За нея търговията с гласове е изгоден бизнес. Тя е посредникът между партиите и \"електората\". Парите получавани за ромските гласове обикновено отиват не директно в ръцете на самите избиратели, а служат за опрощаване на незначителна част от огромните им задължения при лихварите. Иронията е в това, че ромските гласове обикновено се продават най-скъпо на предизборното тържище. Второ, могат да бъдат изказани много критични бележки към работата на Националния съвет за сътрудничество по етническите и интеграционните въпроси към Министерския съвет. В него продължават да бъдат слабо представени позициите на автентичните ромски организации. Фактът, че начело на този съвет беше поставен , известен с непремерените си, скандални изказвания и поведение спрямо малцинствените етнически общности, не може да бъде определен другояче освен като провокация. На ниво законодателна и изпълнителна власт, като цяло, практически липсват ефективни политически институции-посредници, които да изразяват интересите на ромите. Трето, понеже ще ме обвинят, че не предлагам решения – ще посоча, както съм го правил и друг път на страниците на \"Дневник\", че образованието е ключът към интеграцията. Но дали българите, които ставаме все по-малко толерантни към малцинствата, сме готови да признаем, че сегрегацията в училищата и детските градини продължава  да съществува? По повод на конфликта в Асеновград, социалният антрополог Харалан Александров посочи пред БНТ, разликите, които според него има, и трябва да бъдат отчитани, между начина на поведение и функционирането на гетото и света извън него: в гетата няма институционални механизми, които по мирен път да канализират конфликтите, там важи законът на силата и т.н. Ще си позволя да не се съглася. В съвременна България, която мнозина колеги определят като \"превзета държава\", все повече се стопяват границите между \"света в\" и \"извън\" гетото. Тези граници далече не изчезват само в случаите на алкохолно и наркотично опиянение на чуждите туристи по морето, които внезапно захвърлят социално-наложените поведенчески окови и мутират в буйстващи, безконтролни индивиди отключили своето деструктивно подсъзнание.Ще попитам реторично, какво е доверието, което българите (като \"доминиращ\" етнос) имаме и можем да имаме на съда, прокуратурата, полицията, парламента и т.н., че ще разреши нашите проблеми, че ще защити нашите законни интереси? Нима само ромите са потърпевши от търговията с гласове или цялото общество страда от нея? Дали по-скоро не е вярно това, че всички, в това число българите, с бездействието си способстваме държавата да се превърне в огромен бантустан? Гето, в което всички етноси са тласкани в една или друга посока благодарение на изпитания от хилядолетия метод на \"моркова и тоягата\", докато управниците продължават да ни натрапват своите претенции за икономически ръст и успехи – при положение, че сме най-бедната и корумпирана страна в ЕС.Изводът може да бъде само един и той е категоричен. Докато не се направят истински стъпки в посока към разрешаването на посочените по-горе институционални дефекти и проблеми, междуетническото напрежение и конфликти ще продължат да нарастват. ", "date": "30-june-2017", "title": "Конфликтът в Асеновград и границите на българското гето"}
{"url": "http://www.dnevnik.bg/sviat/2017/06/30/2998966_specialen_sud_vuv_franciia_shte_raboti_po_britanskoto/", "text": "Франция ще създаде специален съд за финансови спорове, които се водят по английската правна система, след като Великобритания напусне Европейския съюз. Това обяви френският финансов министър Брюно льо Мер по време на роудшоу в Ню Йорк и срещи с банки от \"Уолстрийт\". В опит да спечели от благосклонния към бизнеса образ на президента Еманюел Макрон, Льо Мер каза, че всички производства в този съд ще бъдат на английски. \"Ще назначим хора с опит в обичайното право, независимо откъде идват,\" каза още министърът, цитиран от \"Ройтерс\".Повечето договори за заеми и деривати са написани съобразно английското право. Напускането на Обединеното кралство обаче може да създаде проблеми за това как тези договори ще се прилагат извън страната От друга страна този ход е необичайно голяма стъпка за гордата с езика и правната си система Франция независимо от по-благосклонното отношение на Макрон към английския в сравнение с предшествениците на поста. \"Отдавна минаха дните, когато можеше да се прави бизнес или да се говори с регулаторите само на френски. Винаги ще се гордеем с езика си, но разбираме и нуждата да улесним финансовите институции да работят във Франция,\" обясни Льо Мер в речта си на английски.\"Да привлечем големите американски банки в Париж, вместо да ги оставим да се установят в Лондон, Дъблин, Амстердам или Франкфурт - това ще създаде работни места във Франция, ще ѝ донесе благосъстояние... Не финансите са врагът, а безработицата,\" добави той. Предишният президент, социалистът Франсоа Оланд, обяви финансовите институции за \"враг\" и опита да наложи солиден данък на най-богатите.Очаква се в следващите няколко месеца премиерът Едуар Филип да обяви мерки, които ще направят Париж по-привлекателен като глобален финансов хъб, каза в сряда говорител на правителството.", "date": "30-june-2017", "title": "Специален съд във Франция ще работи по британското право след Брекзит"}
{"url": "http://www.dnevnik.bg/politika/2017/06/30/2999108_bsp_predlaga_glasovete_za_neizbran_majoritaren/", "text": "Гласовете, които неизбран мажоритарен кандидат за депутат получи на парламентарните избори, да бъдат прехвърляни към пропорционалната листа на партията, която го е издигнала. Това предвижда проектът на БСП за смесена избирателна система, при която 120 депутати се избират мажоритарно, а 120 – пропорционално. Текстовете за промени в Изборния кодекс бяха обсъдени от социалисти и експерти днес и предстои да бъдат внесени в парламента следващата седмица.Условието за прехвърляне на гласовете е мажоритарният кандидат да присъства и в пропорционалната листа. Мотивът на БСП според депутати е да не бъдат ощетявани малките партии, които може и да имат някои силни кандидати, които - ако не бъдат избрани мажоритарно, да помогнат на съответната политическа формация да прескочи 4-процентовата бариера за влизане в парламента, ако \"се е представила добре\".На въпрос на \"Дневник\" дали така не се удвояват гласовете на твърдия електорат, който би гласувал и за мажоритарния кандидат, и за пропорционалната листа на дадена партия, социологът Юрий Асланов, който е един от авторите на законопроекта, обясни, че такъв е германският модел.При представянето на законопроекта Асланов обясни, че за разлика от смесената избирателна система през 2009 г., когато от всичките 31 многомандатни избирателни района (МИР) се избираше и по един мажоритарен депутат, сега двата вида избор имат връзка именно заради прехвърлянето на гласове.Предвижда се още да се запази сегашното деление на 31 многомандатни района, които от своя страна да се разделят на 120 едномандатни. За определяне на техните граници ще бъде отговорна Централната избирателна комисия.Секретарят на президента по правни въпроси проф. Емилия Друмева посъветва при разпределянето на едномандатните райони да бъдат включени статистици, картографи и географи, а проф. Михаил Мирчев – да се въведе активна регистрация.", "date": "30-june-2017", "title": "БСП предлага гласовете за неизбран мажоритарен кандидат-депутат да се прехвърлят към партията му"}
{"url": "http://www.dnevnik.bg/bulgaria/2017/06/30/2999132_obviniaemite_za_poboia_v_asenovgrad_ostavat_v_aresta/", "text": "Съдът остави в ареста и деветимата обвиняеми за  в понеделник, предаде радио \"Фокус\"-Пловдив. Според магистратите има достатъчно доказателства, че те са участвали в сбиването там и пред болницата и има опасност да се укрият, или да извършат друго престъпление, ако не бъдат задържани.Съдията по делото подчерта, че с категоричност в побоя има и още участници, които тепърва трябва да се установяват. Решението на съда подлежи на обжалване пред Окръжен съд. След инцидента от понеделник в Асеновград вече имаше , с искане за разрушаване на незаконните жилища в ромската махала на града, изгонване на хората без адресни регистрации там и наказание за виновните за побоя.В съдебната зала днес обвиняемите обясниха, че една част от тях изобщо не са били на язовира, а другите са си правили пикник там със семействата си. Мъжете разказали, че предложили помощ на едно от момичетата от отбора по гребане, чията лодка се е обърнала.В този момент били нападнати от момчета от отбора, които държали в ръцете си гребла. В резултат на атаката, един от тях бил закаран в болница с комоцио.Според младежите големият скандал е станал пред болницата, като в него са участвали над 100 души от ромската махала. Прокурорите пък обявиха, че извършено разпознаване на лицата, а в района на болницата са намерени и веществени доказателства – брадви, лопати и дървени летви.Повечето от задържаните са на възраст между 18 и 25-годишни, с основно образование, работят като строители. Някои от тях работят в чужбина. Има и лица с криминални регистрации, уточнява радио \"Фокус\"-Пловдив.", "date": "30-june-2017", "title": "Обвиняемите за побоя в Асеновград остават в ареста"}
{"url": "http://www.dnevnik.bg/sviat/2017/06/30/2999044_konstitucionniiat_sud_na_avstriia_potvurdi/", "text": "Конституционният съд на Австрия постанови днес, че държавните власти са действали в рамките на закона, когато са национализирали притежаваната от частно лице сграда, в която е роден нацисткият лидер Адолф Хитлер.Собственичката на триетажната сграда в град Браунау ам Ин, провинция Горна Австрия, обжалва отнемането на собствеността, мотивирано от желанието на властите мястото да престане да бъде атракция за .В мотива си магистратите подчертават, че отричането на националсоциализма е \"основополагащ принцип на Република Австрия от нейното възстановяване през 1945 г.\". По тази причина държавата е длъжна да гарантира, че няма да има злоупотреби с родното място на , заключава съдът.Бъдещият фюрер е роден през 1889 г. във въпросната скромна постройка, но няколко месеца след раждането му неговото семейство, което е наемател, се премества. Наета от държавата още през 1972 г., за да се контролира използването ѝ, жълтата сграда дълго време бе център за подпомагане на хора с увреждания - категория жители, ощетявани по време на нацисткия режим.От 2011 г. насам обаче собствениците забраняваха сградата да се използва. Оттогава тя, изпитващи носталгия по Третия райх. Лишената от собственост Герлинде Помер-Англохер ще получи парично обезщетение от държавата, като сумата ще бъде определена от федералното министерство на вътрешните работи.", "date": "30-june-2017", "title": "Конституционният съд на Австрия потвърди конфискацията на родния дом на Хитлер"}
{"url": "http://www.dnevnik.bg/zelen/2017/06/30/2999113_goresht_shte_e_juli_s_grumotevichni_buri_v_purvite_dni/", "text": "Средната месечна температура през юли се очаква да бъде около и над нормата: между 22 и 26 градуса за равнините, между 18 и 21 градуса - за високите полета и между 6 и 13 градуса за планините. Това съобщи за БТА Анастасия Кирилова, синоптик в Националния институт по метеорология и хидрология при БАН.Най-ниските температури през юли ще са между 13 и 18 градуса, а най-високите - между 37 и 42 градуса. Месечната сума на валежите ще бъде около и под нормата, която за по-голямата част от страната е между 40 и 70 литра на квадратен метър.Юли ще започне с предимно слънчево и горещо време. На 2 и 3 юли ще нахлува хладен въздух и температурите ще се понижат значително. Ще се развият гръмотевични бури, ще има и условия за градушки. Около средата и през втората половина от първото десетдневие ще се установи предимно слънчево и сухо време, с развитие на купеста облачност в следобедните часове. По-голяма вероятност за превалявания на отделни места има към 8-9 юли. Температурите ще се повишат и ще бъдат около нормалните.В началото на второто десетдневие на места ще превали и температурите слабо ще се понижат. През следващите дни ще е слънчево и сухо. Около средата и към края на периода ще има вероятност за развитие на купесто-дъждовна облачност и краткотрайни валежи на отделни места.През повечето дни от третото десетдневие ще бъде слънчево с температури около и над обичайните. Повишена вероятност за валежи има около 21 и към 24-26 юли.", "date": "30-june-2017", "title": "Горещ ще е юли, с гръмотевични бури в първите дни"}
{"url": "http://www.dnevnik.bg/bulgaria/2017/06/30/2999107_plevneliev_da_izberem_f16_kakto_napraviha_susedite_ni/", "text": "Съседните на България натовски държави поддържат самолети F16, затова и България трябва да предпочете военен изтребител от този модел. Това мнение изрази пред Би ти Ви президентът в годините между 2012 и 2017 Росен Плевнелиев.\"Грипен\" не е най доброто - самолетът не е само да лети, а и да се стреля, да може да защити националния суверенитет. Но това е възможно само с нашите съюзници. Румъния, Турция, Гърция, по на север Полша - всички те имат F16, може би не е случайно това\" каза Плевнелиев и допълни, че в критична ситуация българските летци заедно с партньорите всички заедно да защитят националния суверенитет. Той изрази безпокойството си от това, че действащият държавен глава Румен Радев е оказал влияние на служебното правителство, оглавявано от Огнян Герджиков, да вземе решение в полза на шведския изтребител \"Грипен\". Изрази надежда, че парламентарната комисия ще проучи случая и българските граждани ще бъдат информирани какво се е случило. \"Депутатите имат пълно основание да видят имало ли е натиск и форма на влияние от страна на президентската институция към служебното правителство. Бях притеснен, когато Герджиков каза, че е имало. Гражданите трябва да разберат дали е имало форма, която президентската институция не бива да си позволява - да предопределя работата на правителството в обществените поръчки\", каза той. Плевнелиев критикува Радев и за състава на делегацията, придружавала го във Ватикана. Много тежка грешка на президентската институция - нямаше представители на религиозните общности и на парламента с изключение на г-н Марешки. А и отговорът му, че такова е било искането на Ватикана... Голям гаф на езика на дипломацията е Ватикана да ви опровергава\", коментира той.Плевнелиев изрази надежда, че в рамките на председателството на ЕС България ще се прояви като регионален лидер на Балканите и ще зададе тона на дебатите за бъдещето на ЕС след Брекзит и за финансовата рамка до 2030 г. ", "date": "30-june-2017", "title": "Плевнелиев: Да изберем F16, както направиха съседите ни от НАТО"}
{"url": "http://www.dnevnik.bg/bulgaria/2017/06/30/2997651_finansite_na_ndk_postoianna_zaguba_dogovori_bez/", "text": "Дружеството \"Национален дворец на културата - конгресен център\" АД не е било на печалба откакто е създадено през 2011 г., като в последните три години разходите са два пъти по-големи от приходите. Това се вижда от публикуваните годишни финансови отчети на дружеството.Финансовите отчети за 2012 и 2015 г. не са публикувани, което е нарушение на закона, а в този за 2016 г. в Търговския регистър е заличена цялата детайлна приходно-разходна част.Дружеството получи общо 45 млн. лева от държавния бюджет, за да подготви сградата на НДК за предстоящото председателство на Съвета на Европейския съюз. Сумите вече са разпределени по договори с фирми, но точният брой на договорите не е публичен.Публикуваните обществени поръчки от2015 г. досега са 19, като някои от тях нямат връзкас председателството, а с дейности с функционирането на НДК - например отпечатване на брошури за постановки, доставка на електричество. В списък, който \"Дневник\" получи от дружеството в началото на годината, се вижда, че договорите с фирми само за председателството на съвета на ЕС, са общо 32.Начинът, по който ръководството на НДК е изразходвало средствата за председателството, , в  плащанията. Проверката на прокуратата е по сигнал на  с парите за европредседателството изпълнителният директор плащал задължения по стари договори. Това бе и един от е. Ден по-късно той бе върнат на поста от премиер Бойко Борисов но сам се оттегли докато тече разследването.В сряда, назначеният в понеделник за заместник на Боршош, но прекарал едва един ден на поста,, ръководството му е оказвало натиск при определянето на победителите в обществени поръчки. Пред \"Дневник\" той каза, че някои от поръчките са били обявявани, \"за да се облагоделстват определени хора\", като според него по този начин дружеството е било източвано.Дружеството се управлява от Съвет на директорите като за 6 години са , а Боршош е най-дълго управлявалият и единственият, работил без заместници.Капиталът на дружеството е малко над 393 млн. лева, от които 371 млн. лева е стойността на имотите, които са негова собственост. Сградите са: Националния дворец на културата в София, печатната база в нея, прилежащите гаражи, административната сграда на НДК на бул. \"България\" и Фестивален комплекс - Варна.Основните приходи идват от наем - от телевизия Би Ти Ви, продуцентската компания \"Седем осми\" и партия ГЕРБ, се казва в отчета без да се посочват суми.Няма ясен разчет какви са приходите на дружеството от клуб \"Перото\", театър \"Азарян\" и пространството за култура и пърформанс ДНК. Това са трите проекта, които Боршош реализира и му спечелиха голям брой почитатели.През 2016 г. с решение на Министерския съвет в капитала на дружеството бяха внесени 17 млн. лв., предназначени за подготовката на сградата на НДК за председателството на Съвета на Европейския съюз през 2018 г.В сградата на НДК ще се проведат основните събития от европредседателството, на което България ще е домакин през първата половина на 2018 г. За целта бяха започнати съществени ремонти по сградата и основна пълна реконструкция на Зала 3, в която ще се провеждат заседанията на Съвета на ЕС. За ремонтите през 2016 г. правителството отпусна 17 млн. лева, които обаче се оказаха недостатъчни.Година по-късно държавното финансиране за ремонтите е над 45 млн. лева, като в края на май Министерският съвет реши да отпусне допълнителни 28 млн. лева. Според решението 12 млн. лева от тях трябва да бъдат дадени за единна охранителна система, а останалите 16 млн. лева са за плащания от 50% от договорите с \"Галчев инженеринг\" - за цялостната реконструкция на сградата, и с \"Динакорд-България\" за конгресна техника.Строителната компания \"Галчев инженеринг\" и компанията за \"обзавеждане и оборудване\" \"Динакод - България\" са фирмите, получили най-много пари от НДК във връзка с подготовката за председателството. \"Динакорд - България\" има 3 договора за 3.8 млн. лева без ДДС. В два от търговете - за 520 хил. лева и 3.1 млн. лева, фирмата е била единствен кандидат. Според Закона за обществените поръчки наличието на един кандидат е основание за прекратяването на процедурата, което обаче спрямо \"Динакорд\" не е приложено. НДКобаче е прекратявало по различни причини 4 обществени поръчки, включително тази за цялостната реконструкция на основната си сграда.През 2014 г. е обявена само една обществена поръчка, която обаче ще се окаже ключова за всички търгове, свързани с подготовката на НДК за председателството. Тя е за избор юридически услуги за \"предстоящо възлагане на обществени поръчки\". Единственият подал оферта за участие и победител е адвокатското дружество \"Мургова и партньори\". Договорът е сключен през април 2015 г. със срок от две години за сумата от 186 хиляди лева. Адвокати от дружеството участват в комисиите, които оценяват офертите по поръчките, обявени през следващата година.Договорът с адвокатското дружество е подновен в началото на тази 2017 г., когато НДК изпраща покана за пряко договаряне до 3 адвокатски дружества, но само от \"Мургова и парньори\" откликват. Резултатът е договор за още две години, като сумата е 168 хил. лева без ДДС.През януари \"Дневник\" поиска финансовите разчети за средствата, които НДК планира да похарчи във връзка с председателството. Според тях за 2015, 2016 и 2017 г. ръководството на дружеството планира да похарчи малко над 39.5 млн. лева без ДДС по 32 договора, като са посочени конкретните фирми и суми, които ще бъдат изплатени. Справка в регистъра на Агенцията за обществени поръчки показва, че от 2015 г. до днес дружеството \"Национален дворец на културата - конгресен център\" е обявило 19 конкурса. Някои от тях не фигурират в списъка, свързан с подготовката за председателството, а са за дейности, отнасящи се до функционирането на НДК. За останалите 12 договора от този списък няма обявления, които да са публикувани на сайта на Агенцията за обществени поръчки.Някои от сумите по договорите, свързани с председателството, нараснаха, спрямо първоначалните разчети. Например преустройството на Зала 2 в театър \"Азарян\" бе планувано за 1.1. млн. лв. без ДДС, но сумата, която беше изплатена на изпълнителя - \"Консорциум преустройство и реконструкция\", бе 1.4 млн. лева без ДДС. Поръчката за цялостната реконструкция на НДК бе с прогнозна стойност до 14 млн. лв. без ДДС, а \"Галчев инженеринг\" спечели с оферта за почти 17 млн. лева без ДДС. По-късно обаче ремонтът се оскъпи с непредвидени разходи за още 5 млн. лв. Сред поръчките, обявявани от НДК през 2015 и 2016 г. за функционирането на културното пространство са: доставка на електроенергия за 2 години за сумата от 2.1 млн. лв, охрана за 2 години за близо 1 млн. лева, почистване за 3 години за над 2.1 млн. лева, два последователни договора с издателска къща за отпечатване на плакати и афиши за над 300 хиляди лева. Посочените суми са без ДДС.Годишните финансови отчети на дружеството за 2011, 2013, 2014, и 2016 г. са публикувани в Търговския регистър, който е публичен. Отчетите за 2012 и 2015 г. обаче липсват. Според Закона за счетоводството срокът за публикуване на годишните отчети в Агенцията по вписванията за предходната година е до 30 юни на следващата. От своя страна до 31 юли агенцията изпраща списък до Националната агенция по приходите (НАП) на дружествата, които не са спазили законовия срок. До 30 септември НАП трябва да наложи санкция, която е до 3 хиляди лева.Като дружество с обществена значимост, защото борави в публични средства, \"Национален дворец на културата - конгресен център\" подлежи на одит от независим одитор, докладът от който трябва да бъде публикуван заедно с годишния финансов отчет. Според последните промени в Закона за публичното предлагане на ценни книжа, дружеството трябва да изпраща до Комисията по финансов надзор финансови отчети на всеки три месеца. .Достъпните финансови отчети показват, че през 2014 г. дружеството \"Национален дворец на културата - конгресен център\" е било на загуба от 4.6 млн. лева, а натрупаните задължения от предходни периоди е за 19 млн. лева. Отчетът за 2015 г. не е публикуван, нито пък докладът от независимия одитор. Именно през 2015 г. започна активното възлагане на обществени поръчки от НДК. На 18 март 2016 г. Томислав Дончев, в чиито ръце е дружеството по това време, казва от парламентарната трибуна, че НДК няма неизплатени задължения, а само  \"значителни допълнителни разходи\".Одитният доклад за 2016 г., изготвен от \"Иса Одит\", е публикуван публикуван в Търговския регистър по особен начин. В него детайлните приходно-разходна част е закрита с черно мастило - както конкретните дейности, така и сумите, отделени за тях. В доклада обаче се вижда, че през годината приходите на дружеството са 11.1 милиона лева, а разходите са 19.6, т.е. загубата е 8.5 млн. лева. От \"Иса одит\" отказаха да отговарят на \"каквито и да било въпроси\" на \"Дневник\", но споделиха мнение, че докладът им е бил публикуван по \"изключително непрофесионален начин\".Същият доклад може да бъде намерен в платената система \"Апис\", където скрити с мастило части няма. В тях се вижда, че загубата на дружеството през 2015 г. е била 9.3 млн. лева, като разходите от \"продължаващи дейности\" са били 20.1 млн. лева - година по-късно тази сума е 19.7 млн. лева. Съпоставката за двете години показва, че основните разходи, които има дружеството, са за персонал, амортизации и външни услуги, като всяка от сумите е за по 5.8 млн. лева. Тези параметри са почти същите и за останалите години, за които има отчети, като от друга страна приходите винаги са почти еднакви - между 8 и 10 млн. лева.Това на практика означава, че дружеството никога не е разполагало с достатъчно средства, за да покрие разходите си. Липсата на промяна в приходната част показва, че от 2011 г. до 2016 г. ръководителите на дружеството така и не са открили начин да увеличат финансовите постъпления. За сметка на това, разчетите как ще бъдат харчени допълнителните средства, които бяха отпуснати в края на май тази година и фирмите, на които ще бъдат платени, бяха определени още през януари.До 2011 г. НДК беше със статут \"творческо-стопанско обединение\". Тогава беше създадено едноличното акционерно дружество \"Национален дворец на културата - Конгресен център\", със собственик Министерството на финансите. Две години по-късно дружеството е прехвърлено на Министерството на културата, а през 2015 г. негов принципал става зам.-министър председателят по европейските фондове и икономическата политика - пост, заеман от Томислав Дончев по това време. При третия кабинет \"Борисов\" НДК е прехвърлено към ведомството на Лиляна Павлова, но след конфликта между нея и Боршош беше върнато на Министерството на културата.", "date": "30-june-2017", "title": "Финансите на НДК: постоянна загуба, договори без публикувани търгове и липсващи отчети"}
{"url": "http://www.dnevnik.bg/sviat/2017/06/30/2998144_s_vizitata_si_trump_moje_da_okaje_opasna_podkrepa_na/", "text": "Посещението на президента на САЩ Доналд Тръмп в Полша следващата седмица може да се вижда на дясното полско правителство като дипломатически успех, но западноевропейските държави се безпокоят, че то ще насърчи непокорството на Варшава към Брюксел. Тръмп  за един ден - на път за форума на Г-20 в Хамбург, Германия - за да участва в среща на лидерите от Централна Европа, балтийските държави и Балканите. Събитието е организирано от Полша с цел засилване на регионалната търговия и инфраструктура. Дипломати в Брюксел разглеждат срещата на 6 юли, наречена форум \"Три морета\", защото участващите страни граничат с Балтийско, Черно и Адриатическо море, като опит на Полша да спечели влияние извън Европейския съюз, с който националистическото правителство многократно влиза в сблъсък.Тръмп планира да рекламира износа на американски природен газ пред лидерите от Централна и Източна Европа - регион, който силно разчита на руски доставки, каза главният му икономически съветник. Полша получи първата си доставка американски втечнен природен газ този месец. Повечето дипломати в Брюксел не придават особена важност на проекта \"Три морета\", на който един от домакините е Хърватия, но са обезпокоени от значимото посещение на Тръмп за участие в проект, определен от висш служител на ЕС като  към \"самоизолация\". \"Човек не може да не бъде леко подозрителен дали това не е опит за разрушаване на европейското единство\", каза друг дипломат от ЕС за проекта \"Три морета\".Полската управляваща партия \"Право и справедливост\" играе голяма роля в подхранването на задълбочаването на разрива между бившите комунистически и западните членове на Европейския съюз във време, когато общността се мъчи да се справи с последиците от решението на Великобритания да напусне. Откакто спечели парламентарните избори през 2015 г., партията разгневи Франция заради отмяната на сделка за снабдяване на армията, доведе отношенията с Германия до най-лошото им състояние от близо десетилетие и предизвика действия на ЕС , както го определят критиците.Полша е един от водещите гласове в региона против миграцията. Тя споделя този възглед с Тръмп наред с незачитането на климатичните промени и подозрението към международните институции.Подчертавайки недоверието на Варшава към ЕС, министър-председателят Беата Шидло наскоро определи квотната политика на ЕС за преместване на бежанци от Близкия изток като \"лудост на брюкселските елити\" в реч пред парламента.От своя страна лидерите от ЕС срязаха правителството на Полша, като прегазиха възраженията му и  Доналд Туск като председател на Европейския съвет. Шидло, действайки по нареждане на партийния шеф и отдавнашен противник на Туск - Ярослав Качински, се беше зарекла да му попречи да си осигури втори 30-месечен мандат.Варшава представи темата като въпрос от основополагащо принципно значение, при който са били пренебрегнати жизнено важни национални интереси от брюкселската машина, доминирана от \"германския диктат\". Нейното съкрушително поражение показа колко силно изолирана, дори в Източна Европа, изглежда най-голямата от бившите комунистически държави, които се присъединиха след студената война. Полша, която изпитва дълбоко недоверие към Москва, се надява, че Тръмп, определил преди време НАТО като \"отживелица\", ще препотвърди ангажимента си към увеличаване на войските на Алианса в Източна Европа - политика на сдържане на Русия, а може да обещае и повече. Съединените щати имат около 900 войници на полска земя, които са част от ротационния контингент на НАТО в Източна Европа.Западни дипломати обаче се безпокоят, че Тръмп може да използва посещението си във Варшава, за да повтори  в Европа, която раздразни много западни лидери. На среща на лидерите от Алианса в Брюксел миналия месец Тръмп порица някои членове на НАТО за това, че не постигат общата цел от два процента от икономическото производство. Полша наред със Съединените щати е един от малкото членове, които постигат целта.\"Не сме сигурни какво ще бъде посланието на Тръмп... Ако той е тук, за да подсили ангажимента на Вашингтон към (принципа на НАТО за взаимна отбрана), чудесно\", каза дипломат от ЕС. \"А ако той постави условие това да зависи от постигане на... целта за разходите? Това би причинило големи вреди.\"Дипломатически наблюдатели, които следят Вашингтон, казват, че Тръмп може да поиска да използва посещението, за да отправи послание, че сериозно възнамерява да се бори със заплахите от Русия.\"Повечето страни (на срещата във Варшава) смятат Русия за главна заплаха за своята сигурност, най-силно подкрепят НАТО и биха искали по-голямо присъствие на американски сили на своя територия\", каза Хедър Конли, която работеше в Държавния департамент при управлението на Джордж У. Буш.Някои западноевропейски служители смятат, че този жест на Тръмп към правителството във Варшава е контрапродуктивен в момент, когато европейското единство е разколебано. \"Ние насърчаваме г-н Тръмп да излиза и да пътува колкото може. Той трябва да разбере Европа и може да направи това, като излиза и разговаря с хората, с европейските лидери\", каза европейски служител, който отказа да бъде посочено името му. \"(Но) той не може да прави сделки с отделни страни, като прескача Европейския съюз\", каза служителят. \"В Хамбург той ще чуе различни доводи, ние можем да изясним всичко, което е неправилно разбрано.\" Полша изразява надежди, че Тръмп може да убеди американския бизнес да инвестира в мрежа от железопътни и шосейни връзки север - юг от основно значение за регионалната инициатива. Американски дипломати и много икономисти отхвърлят това като нереалистично. Голяма част от търговията в Източна Европа се осъществява по търговски маршрути изток - запад, а не север - юг, което до голяма степен се дължи на германското икономическо господство.Някои правителства на изток може също да се отнасят с подозрение към амбициите на Полша за регионално лидерство, внимавайки да не навредят на отношенията с търговските партньори в Берлин. \"Ние наблюдаваме това\", каза източник от чешкото правителство. \"В момента обаче не му придаваме голямо значение.\" ", "date": "30-june-2017", "title": "С визитата си Тръмп може да окаже опасна подкрепа на Полша, смятат в Брюксел"}
{"url": "http://www.dnevnik.bg/sviat/2017/06/30/2997582_germanskiiat_parlament_glasuva_dnes_dali_da_sa_zakonni/", "text": "Бундестагът ще гласува днес дали да бъдат узаконени в Германия браковете между хомосексуални и ако тази мярка бъде одобрена, а след това и подкрепена в Бундесрата, тя може да стане факт още след 7 юли.От 2001г. насам еднополовите двойки могат да сключват т.нар. регистрирано партньорство, ползващо се от много от правните ползи на брака. С промяната те ще могат да превърнат това партньорство в законен брак.Ключова роля за това изигра канцлерът Ангела Меркел, която преди дни промени позицията си по въпроса и заяви, че депутатите би трябвало да са свободни да гласуват по съвест, а не да следват партийната позиция по въпроса. На теория това автоматично осигурява одобряването на браковете на хомосексуални, тъй като в тяхна подкрепа има отчетливо мнозинство.", "date": "30-june-2017", "title": "Германският парламент гласува днес дали да са законни гей браковете"}
{"url": "http://www.dnevnik.bg/sviat/2017/06/30/2998999_ruskiiat_senat_obsujda_blokirane_na_chujdi_medii_ako/", "text": "Руските сенатори включиха идеята за блокиране \"чуждестранни медии\", включително тези на руски език в борба с външната намеса в работите на страната, информират местни издания.Съветът на федерацията ще дефинира понятието \"намеса във вътрешните работи на суверенна държава\" и ще измисли как да бъде наказвана подобна намеса, пишат вестник \"Ведомости\" и БТА. Възможно е властите да решат \"да блокират чуждестранни медии, излъчващи в Русия\", заяви вчера Андрей Климов от сенатската външнополитическа комисия, оглавил нова комисия за защита на държавния суверенитет. \"Ако една медия прави пропаганда за и против един или друг кандидат с пари от чужбина, това е вече основание за страшни изводи\", обяснил сенаторът.Сред предложенията беше да се изисква от чуждестранните медии да разкриват източниците си на финансиране под заплаха да бъдат блокирани за територията на Русия.Съветът на федерацията може да упълномощи федералната служба по наздор на информационните технологии и масовите комуникации \"Роскомнадзор\" да проверява дали не се финансират от чужбина медии, руски и чуждестранни, заподозрени, че се месят във вътрешните работи на Русия, пише \"РБК\", като се позовава на Климов. Той добави, че е необходимо да се изработи правна база за всички рускоезични медии, които имат аудитория в Русия, включително регистрираните извън страната.Освен рускоезични версии на западни спортни, филмови и други канали на територията на страната са достъпни рускоезични онлайн версии на Би Би Си и \"Дойче веле\", а миналата година започна работа и  на радио \"Свободна Европа\".\"Не че вземаме някакви огледални мерки, но в Конгреса на САЩ е създадена специална комисия за противодействие срещу влиянието на Русия\", заяви председателката на Съвета на федерацията Валентина Матвиенко.Влиянието на Русия върху вътрешните работи на САЩ е \"измислено\", докато руските сенатори наистина получават от провинцията данни \"колко се засилва влиянието върху вътрешните процеси\" във федерацията, посочи Матвиенко. По думите ѝ новата комисия ще бъде \"обществена площадка за дискусии\" по теми, свързани с растящото влияние отвън.Кремъл не съобщи как е реагирал Путин, но според говорителя му Дмитрий Песков президентът е \"приел за сведение\" тази \"актуална\" в очите му инициатива.Политологът Николай Миронов смята, че това е типична тактика на Кремъл. \"Официално се заявява, че държавното ръководство не е в течение и инициативата е нееднозначна, но после тя в един или друг вид се реализира,\" казва той. Според него е възможно причината за създаването на комисията да са предстоящите догодина президентски избори, защото \"въпросният сегмент остава извън контрол и е опасен\" за президента Путин.", "date": "30-june-2017", "title": "Руският сенат обсъжда блокиране на \"чужди медии\", ако не разкриват откъде са доходите им"}
{"url": "http://www.dnevnik.bg/skorost/2017/06/30/2998482_noviiat_flagman_na_folksvagen_doide_v_bulgariia/", "text": "Новият флагман в гамата на \"Фолксваген\" -  вече е в България. Лимузината, със силует на купе, се позиционира над \"Пасат\" и е определяна от мнозина като най-красивия модел на марката, правен някога.Това е и причината цялата рекламна кампания на колата в България да е под мотото \"Спри и се загледай\". \"Фолксваген Артеон\" излиза на пазара с шест бензинови и дизелови двигателя, с мощности между 150 и 280 конски сили.Те се комбинират с механични и автоматични трансмисии, а предаването може да е предно или 4х4. Дългият 4.86 метра автомобил предлага между 563 и 1557 литра багажен обем и място за петима.Приборното табло може да е дигитално, а инфотейнмънт система е с до 9.2-инчов екран и управление с жестове. \"Артеон\" е оборудван и с всички най-съвременни системи за сигурност.При представянето на лимузината със силует на купе специално бяха подчертани ниските експлоатационни разходи.Цените на \"Фолксваген Артеон\" в България тръгват от 67 645 лева.", "date": "30-june-2017", "title": "Новият флагман на \"Фолксваген\" дойде в България"}
{"url": "http://www.dnevnik.bg/zdrave/2017/06/30/2998455_ucheni_sporiat_dali_gornata_granica_na_choveshkiia/", "text": "Една теория разбуни духовете в научните среди миналата година с твърдението, че хората са достигнали максимума на естествения си живот и той не може да надхвърли 115 години, а регистрираните рекорди над тази възраст, които не са много, са абсолютни изключения. Нови анализи обаче се опитват да оборят тази прогноза и изтъкват, че потенциалът на човешкия живот да продължи да расте съвсем не е изчерпан.Сега теорията, че възрастта на хората ще се увеличава и може далеч да надмине 115, се защитава от пет различни анализи, публикувани като поредица в журнала Nature и цитирани в британското издание \"Гардиън\". Провокативният труд, който постави лимит на човешкия живот и предизвика реакция от останалите учени, излезе в същия журнал през 2016 г. от автори от . Част от аргументите в новите разработки са свързани с напредъка на медицината и най-вече със сравнението колко бързо нараства средната продължителност на живота, откакто хората разполагат със средства за ефективно лечение. Но още по-голяма част от атаките са насочени срещу методиката и обработката на информацията, с която в Ню Йорк са достигнали до точното число.Основната обща критика срещу изследването е това, че данните, на които се основава са поделени на две - преди и след 1995 г. Втората част изключва първата, което помага да се получи средната стойност от , обаче скрива хода на цялостната тенденция. Друг проблем е и това, че за сравнения и усредняване на данните в разглеждания период са избрани само 12 статистически моментни съвкупности при положение, че феномени като французойката Жан Калман, починала на 122 години през 1997 г. и известна като най-възрастния човек в историята, изкривяват значително общата картина.Според един от критиците - проф. Джим Воупъл от  - постоянната тенденция на нарастване на продължителността на живота подсказва, че . И всъщност по-вероятно е да е много по-голям или изобщо да не съществува. Воупъл нарича труда на нюйоркските учени \"най-лошото проучване, публикувано някога в Nature\", и казва, че бил \"скандализиран, че такова уважавано издание е поместило тази пародия\".Ръководителят на екипа, създал въпросната \"пародия\", проф. Ян Вайг, на свой ред, отговаря, че противниците на теорията му просто са уязвени, защото им напомня за собствената им тленност. Проучването му използва , издирвайки най-възрастните хора по целия свят от 70-те години до сега. В изводите от изследването се казва, че макар че между 1970 г. и 1990 г. горната възрастова граница се увеличава бързо и значително, още .Новите анализи обаче настояват, че това е грешно четене на данните и щом  упорито по целия свят, няма как максималната горна граница да остане същата.Проф. Зигфрид Хикими от  използвал същата база данни, за да демонстрира как различните променливи могат да увеличават или намаляват траекториите на човешките животи. При един от сценарите, които изпробвал, прогнозата излязла, че само след два века - .Хикими си обяснява вълнението по темата с това, че трудът на Вайг е привлякъл много медийно и обществено внимание, само защото е предложил конкретно число, макар и то да е \"поразително неубедително\".", "date": "30-june-2017", "title": "Учени спорят дали горната граница на човешкия живот ще надхвърли 115 години"}
{"url": "http://www.dnevnik.bg/video/s_dve_dumi/2017/06/30/2999092_klimatichnite_problemi_sreshtu_ministur_neno_dimov/", "text": "Избраният преди два месеца министър на околната среда и водите Нено Димов не вярва в климатичните промени и това, че те са причинени от човешката дейност. Прав ли е в доводите си и има ли противоречие между възгледите му и поста, който заема, вижте във видеото.", "date": "30-june-2017", "title": null}
{"url": "http://www.dnevnik.bg/analizi/2017/06/30/2995837_budeshtata_televiziia_na_bsp_-_kanal_za_oporni_tochki/", "text": "Информацията изненада дори и членове на най-близкото партийно ръководство; има и социалисти, които не са сигурни дали БСП има възможност да финансира своя телевизия. Нинова обяви, че няма да издава нищо по проекта до септември. Пред \"Нова телевизия\" тя заяви, че партията ще се справи с финансирането.\"Дневник\" потърси за коментар медийни експерти, социолози и политолози за ползите за БСП от евентуалната бъдеща телевизия. И в момента в българския ефир има партийни телевизии. България е екзотичен пример с това, че те се финансират с партийните субсидии. Това е конфликт на интереси - журналистиката трябва да е независима от политиката, за да изпълнява своите функции. Когато те се слеят, това е нещо трето и то не е в полза на демократичната публична среда.БСП няма да успее да се разшири в периферията с евентуална партийна телевизия - тя ще бъде електорална и ще се гледа от твърдите ядра. Ако събира приходи от реклама, то ще е от т.нар. обръчи от фирми.С партийната телевизия електоратът и симпатизантите на БСП ще могат от първа ръка да чуват информация, анализи и новини; какво мисли ръководството, какво мислят симпатизантите. Във вътрешнопартийната система по-скоро я разглеждам тази телевизия.В съпоставка с другите уж независими телевизии, които - ако много покажат партийни пристрастия - тази откровено партийна телевизия може да се окаже по-балансирана и да се превърне в инструмент за привличане на периферия към БСП.Минус е, ако такава телевизия бъде превърна в инструмент за вътрешнопартийни борби. Тогава плюсовете ще бъдат трансформирани в минуси - в първия случай публичността ще работи за БСП. Във втория - тази публичност ще работи против БСП.Някаква мода е партиите да имат телевизии. Последните политически проекти тръгнаха от журналистически - \"Атака\", НФСБ, партията на Николай Бареков, \"Шоуто на Слави\" прави политика; Бойко Борисов по своему е телевизия.Думата на годината е \"постистина\" - търсят се не фактите, а разказът. Търси се интерпретацията и БСП правилно се е ориентирала да прави телевизия. Тя има силна медийна традиция с в. \"Дума\". Освен това електоратът на БСП е такъв, че част от хората нямат фейсбук.Забелязва се връщане към конвенционалните медии и не виждам минуси в това БСП да си направи телевизия. Минус е, че това е дългосрочно усилие. Минус е, че публиката е наситена и претенциозна, тъй като е свикнала да гледа шарена телевизия.Не знам как една партийна телевизия ще помогне на БСП - преди да говоря за това, трябва да съм наясно какво ще се показва по тази телевизия.Създаването на партийна телевизия бе един от ангажиментите на Корнелия Нинова като кандидат за лидер на БСП - всъщност това се оказа последният й неизпълнен ангажимент. Чрез създаването на партийна телевизия Нинова иска да се докаже като последователен политик, който си изпълнява обещанията. Амбицията й е да се докаже като лидер.Има опит с други партийни телевизии - някои от парламентарно представените в момента партии тръгнаха от телевизии. Като партия с история БСП ще е по-трудно да направи телевизия.", "date": "30-june-2017", "title": "Бъдещата телевизия на БСП - канал за опорни точки или опит за печелене на привърженици"}
{"url": "http://www.dnevnik.bg/sviat/2017/06/30/2998437_propastta_mejdu_bedni_i_bogati_v_honkong_e/", "text": "Хонконг се готви да отбележи на 1 юли 20 години, откакто  се върна под китайска власт. Продавачката на зеленчуци Лау Мейтин обаче не е настроена за празненства. Рязко увеличаващите се цени на недвижимите имоти доведоха до вдигане на наемите, което пък породи ефекта на доминото, тъй като компаниите повишиха цените на стоки и услуги, принуждавайки хора като нея да си търсят допълнителна работа.\"Трябва да работиш до смърт. Ако не работиш непрекъснато, не можеш да си покриеш разходите за живот\", разказва Лау до сергията си за зеленчуци. \"Ситуацията в Хонконг е ужасна\".Неравенството в доходите е достигнало най-високото си ниво от над четири десетилетия, според правителствени данни, а  притиска най-уязвимите хора в града и създава риск от социално напрежение.Градът с население 7.3 млн. души има третата най-голяма в света концентрация на хора с нетно богатство над 30 милиона долара, отстъпвайки само на Лондон и на лидера Ню Йорк, според световния доклад за богатството на консултанстката компания за недвижими имоти Knight Frank. Хонконг е имал 4080 свръхбогати граждани през 2016 година, сочи докладът. В континентален Китай обаче те са три пъти повече и много от тях са си купили имоти на острова.Въпреки правителствените усилия за смекчаване на бедността Хонконг остава сред градовете, където сред населението има , съобщава благотворителната организация Oxfam, позовавайки се на данни от последното преброяване на населението.Най-богатите 10% от домакинствата печелят близо 44 пъти повече от най-бедните 10%, които изкарват средно 2560 хонконгски долара (328 щатски долара) месечно. Това сочи доклад за доходите на домакинствата през 2016 г., публикуван по-рано този месец от департамента за преброяване на населението и статистика.Коефициентът \"Джини\" (Gini) на Хонконг за , широко използван показател за неравенството на доходите, се е повишил до 0.539 пункта миналата година - най-високото равнище от над четири десетилетия. Той се отчита по скала от нула до едно, като нулата сочи равенство., друг азиатски финансов център, отчете спад на коефициента си до 0.458 пункта през 2016 г., което е най-ниското ниво от едно десетилетие. В САЩ показателят бе 0.394 пункта през 2014 г., а във Великобритания – 0.358 пункта през 2013 г., според данни на Организацията за икономическо сътрудничество и развитие.Пазарът на недвижими имоти в Хонконг, който е сред най-скъпите в света, е ярък пример за разширяващата се пропаст в благостоянието. Апартамент с площ около 18.5 квадратни метра струва 500 000 щатски долара в Хонконг. Цените на жилищата скочиха с над 137% от финансовата криза през 2008 г., надувани от оскъдното предлагане, ниските лихви и силния приток на пари от континентален Китай.Близо 30% от домакинствата в града или около 2 милиона души живеят в субсидирани държавни жилища, за които обаче вече се чака над четири години. Множество бедни и възрастни хора могат да си позволят единствено да живеят в малки преградени ъгълчета на споделяни апартаменти, посочва Калина Цан, старши мениджър на Ofxam в Хонконг.\"Сред най-неотложните неща, които новото правителство трябва да свърши, е да увеличи предлагането на общински жилища в Хонконг, така че бедните да могат да живеят достойно\", казва тя.Новата ръководителка на местната изпълнителна власт Кари Лам, която ще встъпи в длъжност на 1 юли, заявява, че е твърдо решена да се бори с високите цени на жилищата, недоволството от които допринесе за силата на продемократичните .Главният секретар на Хонконг Матю Чон, бивш комисар на града за борба с бедността, посочи, че правителството има план да освободи земи за държавни и частни жилища през идните десет години. \"Цените на недвижимите имоти винаги са били проблем и остават проблем, с който трябва да се борим\", посочи той.Правителството полага усилия, но \"те никога не са достатъчни\", допълни Чон. \"Имам чувството, че помагат повече на инвеститорите и богатите, отколкото на широката общественост\", казва 23-годишната Джойс Лон, която работи в компания за подбор на персонал и живее с родителите си, тъй като не може да си позволи да плаща наем. /БТА", "date": "30-june-2017", "title": "Пропастта между бедни и богати в Хонконг е най-голямата от десетилетия"}
{"url": "http://www.dnevnik.bg/sviat/2017/06/30/2998552_migracionniiat_ukaz_na_donald_trump_veche_e_v_sila/", "text": "Миграционният указ на американския президент Доналд Тръмп, ограничаващ временно достъпа в САЩ на граждани от шест преобладаващо мюсюлмански страни и на бежанците, е официално в сила от полунощ, съобщава БТА.След продължили няколко месеца съдебни спорове тази седмица . Разпоредбата, предназначена да попречи на \"чуждестранни терористи\" да влязат в САЩ, забранява временно достъп в страната за граждани от Сирия, Либия, Иран, Судан, Сомалия и Йемен. Важи също и за бежанци от цял свят.Висшите магистрати обаче ограничиха обхвата му и се прави изключение за хора, които отговарят на определени критерии. Съгласно новите правила на граждани от изброените страни няма да се издава американска виза, освен ако нямат \"постоянна връзка\" със свой роднина, учебно заведение или бизнес в САЩ.Указът не се отнася за хора с вече издадена виза. Проучените и одобрени до 6 юли бежанци също имат право да достъп", "date": "30-june-2017", "title": "Миграционният указ на Доналд Тръмп вече е в сила"}
{"url": "http://www.dnevnik.bg/video/2017/06/30/2993531_video_kulturata_pri_komunizma_-_kontrol_vurhu_teatrite/", "text": "\"Детски Дневник\" представя видеоуроците, които са базирани на текстовете в , споделян безплатно от фондация \"Софийска платформа\".Сборникът съдържа текстове на Иван Еленков, Георги Ганев, Евелина Келбечева, Момчил Методиев, Тони Николов, Мария Дерменджиева, Александър Кьосев, Ивайло Знеполски. Изданието е достъпно , може да бъде изтеглено и от прикачения файл или поръчано на хартия на . На отделните глави на публикациите са базирани и поредица видеоуроци. Те са достъпни на , на канала й в платформата за видеосподеляне , както и на .Предишните видеа:", "date": "30-june-2017", "title": "Видео: Културата при комунизма - контрол върху театрите, словото, медиите"}
{"url": "http://www.dnevnik.bg/bulgaria/2017/06/30/2998555_parlamentut_shte_glasuva_parite_za_uniformi_na/", "text": "Парламентът ще гласува на първо четене промените в Закона за МВР, с които на полицаите, неполучили униформи, ще бъде изплатена паричната им равностойност. Предложението бе на  и дойде ден след като премиерът и премахване на лимита за гориво на полицейските коли на националното съвещание на МВР в понеделник. бе гласувано в комисия тази седмица, а вчера след среща с вътрешния министър, синдикатите официално обявиха намерението си за национален протест. От думите на вътрешния министър Валентин Радев обаче стана известно, че няма как да се случи в настоящия момент, защото няма аргументи за това. По късно, обсъждайки проблемите на служителите в системата, премиерът , които полицаите не са получавали от 4-5 години, както и за гориво.Освен това в програмата на народните представители са включени и измененията в Наказателно-процесуалния кодекс (НПК), които предвиждат и преместването на делата за корупция в специализирания съд, както и други промени, свързани с по-бързото разглеждане на делата.", "date": "30-june-2017", "title": "Парламентът ще гласува парите за униформи на полицаите"}
{"url": "http://www.dnevnik.bg/razvlechenie/2017/06/30/2998314_az_prokletnikut_3_trugva_po_kinata/", "text": "\"Аз, проклетникът 3\" - продължението на обичаната анимация, родила миньоните, тръгва по кината от днес, 30 юни. С гласовете на главните герои отново ще говорят комиците Стийв Карел и Кристен Уийг плюс новото попълнение - създателят и сценарист на сериала \"Саут Парк\" Трей Паркър.Проклетникът Гру (Карел), който в миналите серии се превърна в добряк под влияние на осиновените дъщери, и съпругата му Луси, този път се сблъскват с двойно предизвикателство. Двамата са уволнени от новата си работа на антизлодеи заради неуспешния опит да се справят с Балтазар Брат - залязла телевизионна звезда от 80-те, амбицирана да спечели слава в ново поле - проклетията.\"Аз, проклетникът 3\" е по кината от тази сутрин, дублиран на български език, а \"Дневник\" дава шанс на читателите да . Подредете  до последните минути на неделя, 2 юли, и ще имате троен шанс да бъдете сред победителите от томболата.", "date": "30-june-2017", "title": "\"Аз, проклетникът 3\" тръгва по кината"}
{"url": "http://www.dnevnik.bg/na_put/2017/06/30/2997864_ot_njukasul_do_london_prez_ispaniia_zashtoto_e/", "text": "Да пътуваш от единия край на Англия до другия през Испания, защото ти излиза по-евтино. Някой може да си помисли, че това е шега, но за 21-годишния британец Джо Фюрнес това е спестяване на 50 паунда и няколко часа, прекарани във влак.Историята започва, когато живеещият в Нюкасъл младеж решава да посети свои приятели в Лондон. Разстоянието между двата града е 465 километра и Фюрнес решил да пътува с влак. В продължение на няколко седмици той следял как се движат цените, но те така и не падали под 78.5 паунда.Това принудило студента да потърси по-евтин вариант. Така стигнал до офертите на авиокомпаниите и учудването му било голямо. Той установил, че със самолет може да пътува по-евтино, при това с кратък престой на испанските Балеарски острови.Фюрнес си купил билет за 15.99 паунда от Нюкасъл до остров Менорка. Оттам доплатил още 10.99 паунда, за да лети до Лондон. Така студентът платил общо близо 27 паунда – с около 50 по-малко от опцията му да тръгне за британската столица с влак.Освен евтиното пътуване той си осигурил и кратък престой в Менорка, тъй като двата полета били през 12 часа. В това време той решил да се възползва от спестените пари, като наел кола за 7.5 паунда, за да отиде до някои от плажовете.\"Беше сюрреалистично. Изведнъж кацнах от Северна Англия в слънчева Испания. Стотици хора се разхождаха голи по плажа и реших да се слея с тях. Взех си един коктейл и през цялото време си почивах под слънчевите лъчи\", разказа Джо Фюрнес.Тъй като кацнал следобед в Менорка, той имал време дори да поспи в наетата кола, преди да излети рано сутрин за Лондон. Студентът препоръча на всеки да проверява всички опции за пътуване, защото случайно може да добави още една дестинация, при това екзотична, в маршрута си.", "date": "30-june-2017", "title": "От Нюкасъл до Лондон през Испания, защото е по-евтино"}
{"url": "http://www.dnevnik.bg/bulgaria/2017/06/30/2998566_dvijenieto_na_tunel_echemishka_shte_bude_pusnato_dnes/", "text": "Движението в дясната тръба на тунел \"Ечемишка\" на магистрала \"Хемус\" ще бъде пуснато днес, съобщиха от Агенция \"Пътна инфраструктура\" (АПИ). Това трябва да стане в 10 ч., като преди това съоръжението ще бъде инспектирано от министъра на регионалното развитие и благоустройството Николай Нанков и председателя на АПИ Дончо Атанасов.С пускането на тръбата в посока Варна трафикът към морето ще се облекчи, но не напълно, тъй като продължава ремонтът на тунел \"Витиня\". До сега движението се извършваше двупосочно само в лявата тръба, която пък днес между 11 ч. и 13 ч. ще бъде почистена.Ремонтните дейности по \"Ечемишка\" започнаха септември миналата година. Очаква се след края на летния сезон да започне реконструкция и на другата тръба на тунела, за да бъде готов за зимата. Така тунелът ще бъде първото подобно съоръжение в страната, което ще е реновирано по най-нови стандарти.През февруари тази година, докато течаха част от ремонтните дейности,, след като осветително тяло падна върху колата, в която пътува. Заради произшествието директорът на дирекция \"Поддръжка и пътна инфраструктура\" в АПИ Инцидентът предизвика сериозни проверки на всички подобни съоръжения в страната. Те установиха, че ", "date": "30-june-2017", "title": "Движението на тунел \"Ечемишка\" ще бъде пуснато днес"}
{"url": "http://www.dnevnik.bg/bulgaria/2017/06/30/2998572_v_10_oblasti_na_stranata_ima_visok_risk_ot_izbuhvane/", "text": "Заради високите температури в България в последните дни днес в 10 области в страната е обявен екстремален индекс за пожароопасност. През деня температурите ще достигат до 40 градуса, а на места дори могат да ги прехвърлят.Опасност от избухване на пожар има в областите Видин, Плевен, Велико Търново, Добрич, Варна, Бургас, Кърджали, Хасково, Стара Загора и Благоевград. От Националния институт по метеорология и хидрология предупредиха, че при този индекс са възможни бързо разпространяващи се много силни пожари.Опасност от пожар има в цяла Северна България, като изключение прави единствено област Ловеч. Югоизточните части на страната също са под сериозна опасност.Днес за територията на цялата страна има предупреждение за опасно високи температури. Оранжев код е обявен за областите Кюстендил, Благоевград, Пазарджик, Видин, Монтана, Враца, Плевен, Ловеч, Пловдив, Велико Търново, Стара Загора, Хасково, Кърджали, Русе, Сливен, Ямбол, Силистра, Шумен, Добрич, Варна и Бургас. Именно там се очаква термометрите да показват над 40 градуса. В София температурата ще достига 37-38 градуса.Очаква се утре да бъде най-горещият ден от началото на годината. На места температурите ще достигат 42 градуса.", "date": "30-june-2017", "title": "В 10 области на страната има висок риск от избухване на пожар"}
{"url": "http://www.dnevnik.bg/bulgaria/2017/06/30/2998483_sds_dsb_dvijenie_21_i_abv_bez_pravo_stoiat_v_durjavni/", "text": "Партиите \"Съюз на демократическите сили\" (СДС), \"Демократи за силна България\" (ДСБ), \"Движение 21\" и \"Алтернатива за българско възраждане\"(АБВ) все още не са напуснали държавните сгради, които използват за централи, макар и срокът за това да е изтекъл през май. Това се казва в отговор до \"Дневник\" от областния управител на София Николай Пехливанов.Според Закона за политическите партии право на държавни помещения имат формациите, които са получили над 1% на парламентарни избори, и над 4% - ако са били в коалиция. На парламентарните избори от 26 март четирите партии се явиха в коалиции, но нито една от тях не успя да събере необходимия процент гласове. СДС бе в коалицията \"Реформаторски блок-Глас Народен\", ДСБ бе част от \"Нова република\", а \"Движение 21\" и АБВ бяха коалиционни партньори.Централата на СДС се помещава в сграда на улица \"Георги С. Раковски\" 134, тази на ДСБ е на бул. \"Витоша\" 18, а АБВ и \"Движение 21\" се помещават в сградата на ул. \"Врабча\" 23.През април бившият областен управител Диана Тонова изпрати писма до партиите, с които ги информира, че трябва да спазят закона, като напуснат държавните имоти. \"В периода 26 март - 29 юни нито една политическа партия, която държи имот при отпаднало правно основание, не е освободила доброволно използвания от нея имот\" казва в отговора си новият областен управител Николай Пехливанов.В него се казва още, че Пехливанов е провел срещи с ръководителите на политическите партии. Единственият резултат от тях е, че \"Движение 21\" и \"АБВ\" са изпратили възражения. \"Други не са отговорили еднозначно дали планират доброволно да освободят имотите\", пишат от областната управа. ", "date": "30-june-2017", "title": "СДС, ДСБ, \"Движение 21\" и АБВ без право стоят в държавни сгради, твърди областният управител"}
{"url": "http://www.dnevnik.bg/sport/2017/06/30/2998516_levski_shte_produlji_selekciiata_si_s_igrachi_ot/", "text": "\"Левски\" продължава да работи по селекцията си. Спортният директор Даниел Боримиров заяви, че се очакват нови футболисти.Той не посочи, кои ще са, а единствено заяви, че ще бъдат чужденци. По думите му подробности ще има скоро.\"Левски\" направи почти пълна промяна в състава си спрямо миналия сезон. Треньорът Николай Митов заяви след , че \"лошото е, че напуснаха двама в последния момент, които смятах, че няма да напуснат\".\"Това е ново начало за \"Левски\", искам раздаване от първата до последната минута\", добави треньорът. Преди дни  за изграждане на отбор, който да се бори за титлата.Спортният директор остана доволен от победата срещу черногорците. \"Знаете, че имаме доста нови футболисти, трябва да се сработят линиите и футболистите, оптимисти сме. Работим по привличането на нови, които да донесат още класа.\"Боримиров приветства Жуниор Мапуку и добрата му игра. \"Хубаво е, че в дебюта вкара два гола, публиката го прие добре. Отдавна не сме имали такъв атрактивен футболист.\"", "date": "30-june-2017", "title": "\"Левски\" ще продължи селекцията си с играчи от чужбина"}
{"url": "http://www.dnevnik.bg/evropa/evrofinansirane/oblasti/zemedelie/2017/06/30/2998573_fond_zemedelie_izplati_65_mln_lv_za_drebni_zemedelski/", "text": "Държавен фонд \"Земеделие\" преведе 6 547 208 лева на 5 729 кандидати по Схемата за дребни земеделски стопани, подали заявления за Кампания 2016, съобщиха от институцията.Влизането в схемата беше възможно единствено през референтната 2015 г.Право на подпомагане имат тези стопани, които са подали заявления по Схемата за единно плащане на площ и отговарят на минималните изисквания за получаване на директни плащания.За да се възползват от субсидиите, те трябва да поддържат до 2020 г. най-малко толкова допустими площи - като размер, колкото са декларирали в заявлението си за Кампания 2015 г. За целта са длъжни да потвърждават участието по схемата всяка година през петгодишния период на нейното действие, като подават общо заявление за директни плащания.Подпомагането за дребни земеделски стопани замества всички плащания по схемите за директни плащания. Финансовата помощ се формира ежегодно и индивидуално за всеки отделен бенефициент в зависимост от заявените схеми, като не може да надвишава 1 250 евро, а плащанията в размер до 500 евро се закръглят на 500 евро.Кандидатите по схемата са освободени както от изпълнението на зелените изисквания, така и от контрола за кръстосано съответствие.", "date": "30-june-2017", "title": "Фонд \"Земеделие\" изплати 6.5 млн. лв. за дребни земеделски стопани"}
{"url": "http://www.dnevnik.bg/bulgaria/2017/06/30/2998567_oshte_dvama_shte_budat_zadurjani_sled_bezredicite_v/", "text": "В момента се установява самоличността на още двама души, замесени в сбиванията със спортисти на язовир \"40-те извора\" край Асеновград. Това съобщи на брифинг окръжният прокурор Румен Попов, цитиран от агенция \"Фокус\".Предстои те да бъдат задържани и да им се повдигнат обвинения. Румен Попов заяви, че на част от задържаните вече 9 души ще бъдат повдигнати повече от едно обвинение – освен за хулиганство с изключителен цинизъм и дързост, също за нанасяне на средна телесна и за закана за убийство. Днес съдът ще разгледа искането на районната прокуратура за вземане мярка за неотклонение \"задържане под стража\" на деветимата.По досъдебното производство има данни, че някои от участващите в побоя са се заканвали персонално на пострадалите, че ще отрежат главите им и други подобно заплахи, посочи прокурорът.На двама от участниците ще бъдат повдигнати обвинения и за това, че са направили опит за убийство на пострадалите чрез прегазване с автомобил.Прокуратурата не разполага с данни за закани в интернет, но това също се проверява. Работи се и за установяване на хората, които са се опитали да подклаждат етническо напрежение.За снощния протест в прокуратурата не разполагат с данни за полицейско насилие и за задържани участници в него. Шефът на полицията в Пловдив Атанас Илков уточни, че е имало хора, които са провокирали нарочно напрежение между протестиращи и полиция. Той добави, че двама души са били по-агресивни и са били изведени от протеста, а след края му са освободени. Илков каза още, че се предприемат всички необходими мерки за големия протест в неделя.Снощи около 2 хил. души се събраха на протест в Асеновград с искане за изселване на хората без адресна регистрация от ромската махала на града.", "date": "30-june-2017", "title": "Още двама ще бъдат задържани след безредиците в Асеновград"}
{"url": "http://www.dnevnik.bg/zdrave/2017/06/30/2998563_proektut_za_obnoviavane_na_speshnata_pomosht_se_bavi/", "text": "Има забавяне на проекта за модернизация на спешната помощ. Това призна пред Нова телевизия зам.-министърът на здравеопазването Мирослав Ненков.Той уточни, че в момента се работи по наваксването на изоставането в реализацията на проекта. Ненков потвърди думите на здравния министър Николай Петров от началото на седмицата, че няма да загубим европейските пари, отпуснати за модернизацията на спешната помощ.\"Европейският съюз е решил да ни подари 84 млн. евро, за да си обновим бързата помощ. Над 200 точки със спешни екипи ще получат пари от тази сума\", уточни Ненков.Отпуснатата сума е по проект за купуване на 400 нови линейки, изграждането на 76 изцяло нови спешни центъра, както и реконструкция и ремонт на 155 вече съществуващи сгради. Проектът беше одобрен от предишния кабинет \"Борисов\" и е по ОП \"Региони в растеж\".", "date": "30-june-2017", "title": "Проектът за обновяване на спешната помощ се бави, признаха от здравното министерство"}
{"url": "http://www.dnevnik.bg/sviat/2017/06/30/2998570_makedonskata_prokuratura_obvini_gruevski_i_poiska_da/", "text": "Специалната прокуратура на Македония внесе обвинения срещу 94 души, сред които е и бившият премиер Никола Груевски, заради скандала с масовите подслушвания, който отприщи сериозна политическа криза преди повече от две години, и заради други случаи, предават агенция МИА и електронното издание МКД.Прокурор Катица Янева, която оглавява създадения заради скандала орган, призова за задържането на Груевски заедно с няколко други бивши представители на властта, включително неговия братовчед и .Искането е отправено към съда, който трябва да реши до 24 часа.Обвиненията, които формално са свързани със 17 отделни корупционни случая (включително за присвояване на държавни средства), не съдържат пълни имена. Сред няколкото души с най-много обвинения обаче са \"Н. Г.\" и \"С. М.\" На пресконференцията си Янева обяви, че от общо 18 души, чието задържане иска прокуратурата, е и \"председател на политическа партия.\"Присъстват и инициалите на \"Г. J.\", които според македонски медии се отнасят до Гордана Янкулоска, министър на вътрешните работи през по-голямата част от управлението на Груевски.Сред обвиненията, за които се предполага, че са срещу Груевски, са такива за злоупотреба със служебно положение, злоупотреба със средствата за финансиране на предизборна кампания, нарушение на избирателното право и неправомерно влияние. Бившият премиер вече получи обвинение заради подбудителство към насилие, внесено от специализираната прокуратура през септември миналата година. Той отрича всички обвинения.Случаите, заради които прокуратурата предприема мерки срещу 94 лица, \"са всички несъмнено свързани със злоупотреба с институциите, както от физически лица, така и от организирани групи, със злоупотреби със служебно положение и нарушаване на процедурите за обществени поръчки,\" обясни специалният прокурор. Тя добави, че тепърва предстои съдът да реши дали да издаде обвинителни актове на базата на всички доказателства, които са му предадени.От доскоро управлявалата ВМРО-ДПМНЕ, чийто лидер Груевски , нарекоха обвиненията \"политически\" и казаха, че целта им е \"ВМРО-ДПМНЕ да бъде унищожена\". От месеци партията обвинява специализираната прокуратура, че действа единствено в полза на главния опонент, социалдемократите на премиера , които  през май.Македонски медии съобщиха през януари, че именно въпросът колко дълго ще продължи мандатът на институцията, оглавявана от Янева, е ябълката на раздора между Груевски и най-голямата албанска партия ДУИ, която попречи на двете да сформират правителство.\"СJO е канцелария на CДС, а не прокуратура. Решенията ѝ не съдържат никакви правни доказателства,\" каза Груевски пред медиите, използвайки съкращения за специализирания орган и Социалдемократическия съюз на Македония. \"Партията повече няма да бъде конструктивна,\" когато отговаря на атаките срещу себе си, добави той.ВМРО-ДПМНЕ настояваше CJO да прекрати дейността си в края на юни, защото тогава изтича мандатът, дадени ѝ след споразумението от Пържино, сключено между партийните лидери в разгара на кризата с помощта на Запада. Говорейки пред журналисти обаче, Янева обяви, че \"нито днешният ден (29 юни), нито 30 юни, нито 1 юли не променя нищо във факта, че тази прокуратура има капацитет и ще продължи с независимите и всеобхватни изследвания за наказателните дела, за които е компетентно.\"", "date": "30-june-2017", "title": "Македонската прокуратура обвини Груевски и поиска да бъде арестуван"}
{"url": "http://www.dnevnik.bg/sviat/2017/06/30/2998648_germanskite_deputati_prieha_gei_brakovete_merkel/", "text": "Германският Бундестаг прие законодателство, с което браковете между хомосексуални двойки ще станат законни. Ако стъпката бъде одобрена и от Бундесрата, другата камара на парламента, тя може да стане факт до дни.Според председателя на парламента Норберт Ламерт 393 депутати са гласували в подкрепа на новото законодателство, докато 226 са били против.Заедно със коалиционните си партньори от социалдемократическата партия (ГСДП) християндемократите на канцлера Ангела Меркел (ХДС) имат близо 500 депутати в 598-местни парламент. Германски медии коментират, че част от 311-те депутати в консервативната партия на Меркел вероятно не са гласували за промяната.От 2001 г. насам еднополовите двойки могат да сключват т.нар. регистрирано партньорство, ползващо се от много от правните ползи на брака. С промяната те ще могат да превърнат това партньорство в законен брак. Важна разлика е и че в момента двойките не могат да имат деца като патньори. В гражданския кодекс, в определението за брак, ще се добавят седем думи - че той се сключва между \"двама души от различен или еднакъв пол\". Досега в текста липсваше уточнение от какъв пол трябва да са брачните партньори.Преди дни Меркел изигра ключова роля за гласуването в Бундестага, след като преди дни  и заяви, че депутатите би трябвало да са свободни да гласуват по съвест, а не да следват партийната позиция. (Повече за събитията, които доведоха до гласуването, .)Канцлерът обаче не е подкрепила предложението по време на вота, съобщи германското издание \"Франкфуртер алгемайне цайтунг\" и предаде новината със заглавие: \"Бундестагът реши (да има) \"брак за всички\", Меркел гласува с \"не\". Пред медии тя каза, че гласуването ѝ е изразило \"личната\" ѝ позиция, но вярва, че узаконяването на гей браковете може да доведе до \"социален мир\". \"За мен бракът, дефиниран от Конституцията, е брак между мъж и жена и затова не гласувах за законопроекта.\" Подобна позиция тя е .Независимо от решението ѝ в залата подкрепата за гей браковете, която тя на практика стимулира, срива една от последните силно консервативни позиции на ХДС. Изданието обявява, че вотът все пак е исторически, защото слага край на десетилетия дебат в германския парламент. Гласуването в петък последва \"кратка, но тежка\" дискусия между депутатите, някои от които са твърдо против решението.", "date": "30-june-2017", "title": "Германските депутати приеха гей браковете, Меркел гласува с \"не\""}
{"url": "http://www.dnevnik.bg/politika/2017/06/30/2998667_parlamentut_otmeni_na_purvo_chetene_vuzmojnostta/", "text": "Парламентът прие на първо четене поправки в Наказателно-процесуалния кодекс, с които се отменя възможността осъдени за тежки престъпления да могат сами да искат предсрочно освобождаване. Мотивът - имало случаи, в които осъдени за тежки престъпления като отвличане са освобождавани след излежаване на минималния срок на наказанието.С поправките се остава възможност предсрочно освобождаване на осъдени да искат органите, които следят за изтърпяването на наказанието .Вносител на измененията е парламентарната група на \"БСП за България\", а при гласуването на текстовете от правната комисия те не са срещали подкрепата на ГЕРБ. От парламентарната трибуна днес социалиста Филип Попов попита управляващите как ще идат при избирателите си и ще им обяснят, че осъдените за тежки престъпления могат бързо да излизат на свобода. Зам. -председателят на ГЕРБ Цветан Цветанов обяви, че депутатите от партия-мандатоносител ще подкрепят поправките, тъй като в бъдеще, както е било и преди, съдът трябва да е този, който ще решава дали някой трябва да бъде оставен на свобода.С други поправки, предложение от Министерския съвет, депутатите решиха на първо четене делата за корупция да бъдат преместени в специализирания съд. Той бе създаден при първото управление на ГЕРБ основно по предложение на Цветан Цветанов, за делата с престъпления на организираната престъпност. Впоследствие се оказа, че спецсъдът е много слабо натоварен.Предвижда се също въвеждането на разпоредително заседание, в което ще се решават окончателно въпросите относно допуснати процесуални нарушения в досъдебното производство.", "date": "30-june-2017", "title": "Парламентът отмени на първо четене възможността осъдени за тежки престъпления сами да искат предсрочно освобождаване"}
{"url": "http://www.dnevnik.bg/bulgaria/2017/06/30/2998659_policaite_da_poluchat_pari_za_uniformi_glasuva/", "text": "Полицаите, на които не им е осигурено униформено облекло през последните години ще могат да получат пари на ръка, според лимита за съответната година. Това реши парламентът, като прие на първо четене промени в закона за МВР.Левовата равностойност няма да се изплаща, когато може да бъде осигурено униформено облекло за съответната година. Парите за изплащане на сумите ще се осигуряват по бюджета на МВР за 2017 от централния бюджет. Промените бяха подкрепени от всички парламентарни групи.Нямаше да внесете промените в Закона за МВР, ако я нямаше заплахата от протести, тъй като хората не ви интересуват, каза заместник-председателят на групата на БСП в парламента Драгомир Стойнев. Според него управляващите не могат да се справят с управлението на МВР. \"Косми ми поникнаха на езика да ви обяснявам\", обърна се към Цветан Цветанов с арабска поговорка Славчо Велков (БСП).По време на предизборната кампания г-н Цветанов ви казах, че полицаите от ОДМВР – Пазарджик от три години си купуват сами униформи. \"На вашето заявление, че ще назначите толкова хиляди полицаи, ви казах, че панталони не можете да им купите\", каза Велков.Полицейските синдикати в страната  намерението си за национален протест за 5 юли пред катедралния храм \"Александър Невски\".В началото на месеца синдикатите поискаха 15-процентово увеличение на полицейските възнаграждения. От думите на вътрешния министър Валентин Радев обаче стана известно, че няма как да се случи в настоящия момент, защото няма аргументи за това. По късно, обсъждайки проблемите на служителите в системата, премиерът Бойко Борисов увери, че , които полицаите не са получавали от 4-5 години, както и за гориво.Председателят на групата на ГЕРБ Цветан Цветанов, в познатия му стил, се опита да обвини опозицията за проблема. \"Днес системата е много по-стабилна, отколкото при вас\", каза той към БСП. \"Колегата Румяна Бъчварова, която искате да вкарате в някаква интрига, вие сте майстори в тази посока, направи невъзможното, за да стартират и да наваксат изоставането.През 2015 година има приключена процедура, има подписано рамково споразумение и в момента полицаите вече започват да получават своите униформи\", добави Цветанов. \"Днес не обсъждаме реформите в системата на МВР, а да можем да оправим вашите грешки\", коментира Цветанов. \"Искаме само да изплатим неизползваната сума от полицаите през 2013, 2014 и 2015 година\", добави той.", "date": "30-june-2017", "title": "Полицаите да получат пари за униформи, гласува парламентът"}
{"url": "http://www.dnevnik.bg/bulgaria/2017/06/30/2998697_tunelut_vitinia_veroiatno_shte_bude_otvoren_v_sredata/", "text": "Ще се опитаме в средата на август да отворим тунел \"Витиня\" на автомагистрала \"Хемус\", каза регионалният министър Николай Нанков, цитиран от агенция \"Фокус\". Нанков участва в, чиято ремонтирана тръба се отваря днес.Министърът посочи, че е безсмислено \"Витиня\" да бъде отварян, преди да приключи ремонтът на моста на 33 км от магистралата. Припомни, че ремонтните работи започнаха със закъснение – на 27 април, вместо на 1 март. \"Има поне месец и 10 дни работа по съоръжението, при пришпорване на всички възможни срокове\", смята той.Нанков изтъкна, че не може скоростта на ремонтите да бъде за сметка сметка на качеството и безопасността на съоръженията. Според него всички ремонти на автомагистрала \"Хемус\" би трябвало да приключат преди началото на зимния сезон. \"12 милиона струва ремонтът на \"Ечемишка\", малко над 20 милиона е ремонтът на \"Витиня\", посочи той.Днес министерството ще има среща с представители на превозваческия сектор, за да коментират . На \"Хемус\" е въведено ограничение за камионите в пиковите часове, през почивните дни и в петъците. Предстои тези ограничения да бъдат въведени и за останалите магистрали. По думите на Нанков ограничението ще е в сила до 15 септември, а ще влезе в сила или от утре, или от понеделник (3 юли).", "date": "30-june-2017", "title": "Тунелът \"Витиня\" вероятно ще бъде отворен в средата на август"}
{"url": "http://www.dnevnik.bg/zelen/2017/06/30/2998730_bezplatni_avtobusi_shte_prevozvat_turisti_i/", "text": "Три автобусни линии ще превозват безплатно туристи и велосипедисти до природен парк Витоша в почивните дни през целия летен сезон.Линиите тръгват от тази събота (1 юли) и ще се на разположение за любителите на планината до София до 24 септември 2017 г. На спирките има табели с разписанието.Часовете за тръгване са 8.00 ч. и 9.00 ч. от спирката на стадион \"Васил Левски\". Връщането в обратна посока е в 17.00 ч. И 18.00 ч. От \"Златните мостове\".Велосипедистите ще могат да ползват транспорта, за да стигат до полите на Витоша, както и до маршрути с начало село Железница. Първата велолиния тръгва от спирка \"Зоопарк\", минава през \"Бай Кръстьо\" и ще стига до хижа \"Алеко\". Втората спирка за колоездачите е на НСБАЛ – на бул. \"Г.М.Димитров\" над метростанцията в посока \"Зоопарка\", тя ще минава през село Бистрица и ще стига до село Железница. Двете велолинии ще се движат от 8.20 ч. И от 10.30 ч. От началните спирки.Велоавтобусите са еднопосочни и се предназначени само за хора с колела до запълване на капацитета на превозните средства.Проектът \"Зелена линия Витоша\" на Столична община и веригата магаини \"Лидл\" България се реализира за седма поредна година. Целта на организаторите е да намалят вредните емисии от ползване на лични автомобили, както и да улеснят гражданите и да ги насърчат да прекарват повече време в планината. Информация за линиите на \"Зелена линия\" има и на  на \"Лидл\" и на сайта на Столична община.", "date": "30-june-2017", "title": "Безплатни автобуси ще превозват туристи и велосипедисти до Витоша"}
{"url": "http://www.dnevnik.bg/detski_dnevnik/2017/06/30/2996326_s_decata_v_pochivnite_dni_1_i_2_juli/", "text": "\"С децата в почивните дни\" е рубрика на \"Детски Дневник\" за хората, които предпочитат в края на седмицата да изгонят от мислите си служебните проблеми и да се насладят на удоволствието да се забавляват с децата си. Ако имате информация за интересно предстоящо събитие и искате да я споделите с други родители, пишете ни на .- Керамика, художествена обработка на дърво, кожарство, шапкарство... тези и много други занаяти могат да бъдат видени на Фестивала на занаятите. Майстори от цялата страна представят занаятите в Градската градина.- На детската опера  по музика на Александър Райчев могат да се насладят от 11 часа деца и възрастни в парка на военната академия \"Г. С. Раковски\" по време на инициативата \"Опера в парка\". Цената на билети е 10 лв. и за деца, и за възрастни. В пространства за общуване \"Серендипити\" от 11 часа групата \"ЧудО-ВиЖтЕ\" е подготвила концерт за деца и родители . Разходката с фолклорна музика за здрави тяло, ум, сърце, връзка с околните и цялото. С много танци, ритми, дишане, импровизация, концентрация, групово пеене и свирене и забавни приключения. Цената е 15 лв. на посещение за дете с/без родител.- Магазините \"Декатлон\" - Витоша, и Подуяне организират безплатно катерене на мобилна стена с инструктори от Walltopia. Подходящо е за напълно начинаещи, както и за любители, без ограничение във възрастта. Стената ще бъде на разположение между 10.30 и 14.30 ч. в \"Декатлон\" - Подуяне, и между 16 и 20 ч. в \"Декатлон\" - Витоша.- Главният технолог на Roobar Анита Класанова очаква деца и тийнейджъри между 14 и 15 часа на работилничката  на Фестивала на здравето в Южния парк. Регистрацията ще става на място, като всяка група ще бъде до 15 деца. - 10-то издание на Фестивала на пясъчните скулптури включва 21 скулптори от България, Чехия, Полша, Украйна, Турция, Германия, Латвия, Португалия, Русия. Те са подредени в парк \"Езеро\" до Конната база, а цените за посетители са без промяна - 1.5 лв. за пенсионери и ученици, 2.5 лв. за групов билет, 3.5 лв. обикновен билет и безплатен вход за деца до 7 год. и лица с увреждания.- Младежки център кани всички на възраст между 6 и 14 години на . Работилницата включва теоретична беседа по дадената тема и серия от лабораторни експерименти. започва от 13 ч. на Гребна база, ул. \"Ясна поляна\" 18. Работи се в малки групи до 10 човека, като всеки млад учен има работно място. Таксата за едно занятие е 10 лв., като е необходимо предварително записване на тел. 089 5668928.- Детският мюзикъл от Андрей Дреников  от 11 часа могат да гледат деца и възрастни в парка на военната академия \"Г. С. Раковски\" по време на инициативата \"Опера в парка\". Цената на билети е 10 лв. и за деца, и за възрастни.- Керамика, художествена обработка на дърво, кожарство, шапкарство... тези и много други занаяти могат да бъдат видени на Фестивала на занаятите. Майстори от цялата страна представят занаятите в Градската градина. - От 10 до 13 ч. на Женския пазар в градинката на ъгъла на ул. \"Лозенград\" и ул. \"Стефан Стамболов\" ще се проведе инициатива от кампанията \"Подари си приятел\". Посетителите ще могат да се запознаят с 4 от кучетата от приюта в Горни Богров и... да си тръгнат с някое от тях.- Първият ще включва кулинарни, музикални и танцови представления, които ще забавляват публиката от 10 до 20 ч., на сцената \"Лятна Естрада\" в Борисова градина. Фестивалът е организиран със съвместните усилия на тринайсет азиатски посолства , които ще предоставят и ателиета по калиграфия, изкуства и детски игри. Два билета до дестинация по избор в Азия в томболата очакват своят победител. Билетите за томболата могат да бъдат закупени на място на фестивала или на обявените от организаторите места.- Главният технолог на Roobar Анита Класанова очаква деца и тийнейджъри между 15 и 16 часа на работилничката  на Фестивала на здравето в Южния парк. Регистрацията ще става на място, като всяка група ще бъде до 15 деца. - 10-то издание на Фестивала на пясъчните скулптури включва 21 скулптори от България, Чехия, Полша, Украйна, Турция, Германия, Латвия, Португалия, Русия. Те са подредени в парк \"Езеро\" до Конната база, а цените за посетители са без промяна - 1.5 лв. за пенсионери и ученици, 2.5 лв. за групов билет, 3.5 лв. обикновен билет и безплатен вход за деца до 7 год. и лица с увреждания.", "date": "30-june-2017", "title": "С децата в почивните дни (1 и 2 юли)"}
{"url": "http://www.dnevnik.bg/bulgaria/2017/06/30/2998740_vseki_mesec_shte_se_slediat_cenite_na_vnosnite_hrani/", "text": "Министърът на земеделието Румен Порожанов заяви пред \"Стандарт\", че предвижда всеки месец да се прави проверка на цените на вносните хранителни продукти в България. Тя ще се извършва съвместно с Комисията за защита на потребителите, като един или два пъти месечно ще се купуват масови продукти, на които ще се сравняват цените с тези в Западна Европа.До идеята се е стигна, след като проверката на ведомството за състава и качеството на хранителни продукти от една и съща марка, продавани в България и в Западна Европа, показа , при това в полза на по-развитите и платежоспособни пазари.Порожанов даде за пример детско пюре, което е закупено за 55 евроцента от верига в Германия, а в България се продава за 2.29 лв., което е е над 100% увеличение на цената. Той каза още, че 16 от 31 проверени продукта са със завишени цени на българския пазар. В около 20% от тях пък е установено различие в съставките.Земеделският министър допълни, че са инвестирани над 2 млн. лева в , включително и в минерализовани ивици, които да отделят горите, които са с дължина над 2000 км. Според него обаче най-притеснително било състоянието на горите от гледна точка на заболяванията. Той разкри, че все повече гористи местности изсъхват, като основният вредител е короядът.Административната реформа е започнала вече и в земеделското министерство. Порожанов уточни, че е направил предложение за отпадане на 15 режима и около 100 документа. Не може обаче да направим масово облекчаване, тъй като много режими или услуги са свързани с европейски изисквания или регулации и не могат да бъдат избегнати.", "date": "30-june-2017", "title": "Всеки месец ще се следят цените на вносните храни"}
{"url": "http://www.dnevnik.bg/sport/2017/06/30/2998652_vinus_uiliams_e_razsledvana_za_katastrofa_sus_smurten/", "text": "Носителката на седем титли от Големия шлем Винъс Уилямс е разследвана за автомобилна катастрофа с фатален край, съобщи \"Ройтерс\". Според първоначалния полицейски доклад американската тенисистка е предизвикала пътно-транспортно произшествие, което е довело до смъртта на 78-годишен мъж.Полицията твърди, че джип Toyota Sequoia, управляван от Уилямс, се е сблъскал с Hyundai Accent, след като тенис звездата е преминала на червен светофар. Инцидентът е станал на 9 юни в родния град на 37-годишната спортистка - Палм Бийч, Флорида.Хюндаят е бил управляван от съпругата на загиналия Джером Барсън - Линда Барсън, която е на 68 години. Мъжът веднага е бил откаран в болница и настанен в интензивното отделение, където е починал от раните си две седмици по-късно.Тъй като разследването на случая продължава, срещу Винъс Уилямс все още няма официално повдигнати обвинения, съобщи началникът на полицията в Палм Бийч Пол Роджърс.Адвокатът на тенисистката Малкълм Кънингам оспори представената версия за инцидента. \"Г-ца Уилямс е влязла в кръстовището на зелен светофар. Докладът на полицията показва, че тя се е движила с 8 км/ч, когато г-жа Барсън се е ударила в нея\", заяви Кънингам.\"Това е много нещастен инцидент и Винъс изразява най-дълбоките си съболезнования към семейството, което е загубило близък човек\", допълни адвокатът на бившата номер 1, цитиран от \"Ройтерс\".В момента Уилямс, която заема 11-ото място в световната ранглиста, се подготвя за започващия в понеделник трети турнир от Големия шлем - \"Уимбълдън\".", "date": "30-june-2017", "title": "Винъс Уилямс е разследвана за катастрофа със смъртен случай"}
{"url": "http://www.dnevnik.bg/sport/2017/06/30/2998584_motorola_stana_sponsor_na_nacionalniia_otbor_po/", "text": "\"Моторола\" стана спонсор на българската федерация по художествена гимнастика. Новото партньорство беше представено в четвъртък вечерта на съвместна пресконференция, на която технологичният бранд обяви завръщането си на българския пазар.Договорът е за срок от 12 месеца, но с опция да бъде удължен до летните олимпийски игри в Токио през 2020 г. В следващата година състезателките от националния отбор по художествена гимнастика ще бъдат рекламни лица на \"Моторола\".От своя страна компанията, която беше придобита от \"Леново\" в края на 2015 г., ще обезпечава материално гимнастичките при медали и високи резултати от големи състезания.\"Моторола\" и федерацията обявиха, че планират много съвместни активности като открити тренировки и уроци, с които да популяризират художествената гимнастика. Те ще бъдат насочени основно към привличането на младите към спорта.Всички ръководители треньори и състезателки от националния отбор получиха най-високия си клас смартфони на \"Моторола\". Идеята е те да бъдат в по-чест контакт с феновете и да има живи включвания от тренировки и състезания.\"Художествената гимнастика е лидерът в българския спорт. Освен това постига своите успехи с грациозност и красота. Затова ние намираме този спорт близък до вижданията на марката\", заяви генералният мениджър на \"Моторола\" за Югоизточна Европа Владислав Иванов. Председателят на БФХГ Илиана Раева каза, че сключването на това партньорство е \"изключителен показател за успехите, които постигнахме, за начина, по който работим, и за начина, по който влияем на обществото с едни прекрасни емоции\".По думите й гимнастичките са изключителен пример за подрастващите. \"Затова аз, както и те (от \"Моторола\") смятаме, че това трябва да се стимулира\", допълни Раева. Според нея това е и \"чудесна възможност за момичетата да се развиват в нови проекти извън терена\". Новият ансамбъл направи впечатляващ дебютен сезон, в който спечели многобоя в три oт четирите световни купи и стана носител на голямата Световна купа.Невяна Владинова също се представи страхотно в индивидуалните състезания, като завоюва пет златни и общо осем медала и зае първото място в генералното класиране за сезона в Световната купа.\"Това, което отличава нашия отбор по художествена гимнастика, е постоянното демонстриране на класа, задружност и сплотеност на всяко едно състезание. Те са изключителен пример за приемственост между поколенията\", каза още Владислав Иванов. Двете страни заявиха, че имат и сходна цел - да бъдат в топ 3, \"Моторола\" на мобилните брандове в България, а гимнастичките на големите състезания и най-вече на олимпийските игри в Токио през 2020 г.", "date": "30-june-2017", "title": "\"Моторола\" стана спонсор на националния отбор по художествена гимнастика"}
{"url": "http://www.dnevnik.bg/kultura/2017/06/30/2989743_otkus_ot_efektut_lucifer_na_filip_zimbardo/", "text": "В тази книга обобщавам провеждани в продължение на повече от 30 години изследвания върху факторите, които карат добри хора да стават слуги на злото. Тази трансформация на човешкия характер наричам \"Ефекта Луцифер\", наречен на любимия ангел на Бога, който губи благоразположението му и в крайна сметка се превръща в Сатана.Вместо да предлагам религиозен анализ обаче, представям психологическо обяснение на това как обикновени хора понякога стават зли и извършват неописуеми действия. Като част от този разказ в \"Ефектът Луцифер\" за пръв път разкривам цялата история зад Станфордския затворнически експеримент – станало вече класика изследване, което проведох през 1971 г. В него обикновени студенти бяха разпределени на случаен принцип да играят ролите на надзирател или на затворник за две седмици в симулиран затвор, но надзирателите бързо станаха толкова брутални, че експериментът трябваше да бъде прекратен само след шест дни.Как и защо се осъществи тази трансформация и как се съотнася към неотдавнашни събития като малтретирането на затворници в Абу Граиб в Ирак? Еднакво важно е какво ни казва тя за човешката природа и какво ни подсказва за ефективните начини за предотвратяване на такива злоупотреби в бъдеще.Последвайте ме в това пътуване, което поетът Милтън би могъл да опише като превръщане на мрака в нещо видимо. Макар често да е трудно да се чете за злото от първо лице, трябва да разберем неговите причини, за да го удържим и да го трансформираме чрез мъдри решения и новаторски общи действия. Всъщност според мен днес няма по-спешна задача пред нас.Филип Зимбардо, почетен професор,Станфордски университетПредговорИска ми се да можех да кажа, че писането на тази книга беше труд на любовта; тя не беше такава дори и за миг през двете години, които ми трябваха, за да я завърша. Първо, беше неимоверно болезнено да преглеждам всички видеозаписи от Станфордския затворнически експеримент (СЗЕ) и да чета отново и отново транскрибираното им съдържание. Времето беше притъпило спомена ми за степента на креативното зло, с което много от \"надзирателите\" се ангажираха, степента, до която страдаха много от \"затворниците\" и степента на моята пасивност в позволяването на малтретирането да продължава толкова дълго, колкото разреших – зло на бездействието.Освен това бях забравил, че първата част от тази книга всъщност беше започната преди 30 години по договор с друг издател.Малко след началото обаче престанах да пиша, защото не бях готов да преживея наново експеримента, докато събитието беше толкова близо до мен. Доволен съм, че не се насилих да продължа да пиша тогава, защото сега е правилният момент. Сега съм по-мъдър и способен да внеса по-зряла перспектива в тази сложна задача. Освен това паралелите между случаите на малтретиране в Абу Граиб и събитията в СЗЕ придават на нашия опит със затвора в Станфорд допълнителна валидност, която на свой ред хвърля светлина върху психологическата динамика, допринесла за ужасяващото малтретиране в онзи реален затвор.Втора емоционално изцеждаща пречка през писането беше фактът, че лично и силно бях включен в изследването на злоупотребите и изтезанията в Абу Граиб. Като вещо лице на един от надзирателите в затвора от Военната полиция станах по-скоро разследващ репортер, отколкото социален психолог. Работих за разкриването на всичко, което мога да открия за младия мъж, от задълбочени интервюта с него и разговори и кореспонденция с членове на семейството му до проверки на историята му в затворите и в армията, както и с другия военен персонал, който беше работил в онзи затвор. Започнах да мисля какво е да си на мястото му по време на нощна смяна от 16 до 4 ч сутринта всяка нощ в продължение на 40 нощи без почивка на Сектор 1А.Като вещо лице, свидетелстващо по време на съдебния му процес за ситуационните сили, които са допринесли за конкретните злоупотреби, които той е извършил, получих достъп до всичките стотици дигитално документирани порочни образи.Това беше грозна и нежелана задача. Освен това ми дадоха всички налични тогава доклади на различни военни и цивилни разследващи комисии. Бяха ми казали, че не ми е позволено да нося детайлни бележки по време на съдебния процес, трябваше да запаметя колкото се може повече от техните критично важни характеристики и заключения. Когнитивното предизвикателство засили ужасното емоционално напрежение, което възникна, след като сержант Айвън Фредерик-Чип получи сурова присъда, а аз станах неформален консултативен психолог на него и на съпругата му Марта. С течение на времето станах за тях \"чичо Фил\".Бях двойно фрустриран и гневен, първо от нежеланието на армията да приеме което и да било от многото смекчаващи обстоятелства, за които подробно обясних как са допринесли за неговото неправомерно поведение и би трябвало да способстват за намаляване на суровата му присъда лишаване от свобода. Прокурорът и съдията отказаха да обмислят всяка идея, че ситуационните фактори биха могли да влияят върху индивидуалното поведение. Те се придържаха към стандартната концепция на индивидуализма, която се споделя от повечето хора в нашата култура.Това е идеята, че вината е изцяло \"диспозиционна\", следствие от свободно взето от сержант Чип Фредерик рационално решение да се ангажира в злото. Моят дистрес се засилваше от осъзнаването, че много от \"независимите\" разследващи доклади очевидно обвиняваха за злоупотребите старшите офицери и тяхното дисфункционално или отсъстващо лидерство. Тези доклади на комисии, председателствани от генерали и бивши висши държавни официални лица, даваха да се разбере, че армейска и цивилна верига на командването е изградила лоши каци, в които куп добри войници са станали гнили ябълки.Ако бях написал тази книга малко след края на Станфордския затворнически експеримент, щях да се задоволя да представя начините, по които ситуационните фактори са по-мощни, отколкото си мислим или признаваме, в оформянето на нашето поведение в много различни видове контекст.Щях да пропусна обаче голямата картина: по-голямата мощ за създаване на зло от доброто – тази на Системата, комплекса от могъщи сили, които създават Ситуацията. Голям обем доказателства в социалната психология подкрепят концепцията, че ситуационните фактори триумфират над индивидуалната сила в определени видове контекст. Говоря за тези доказателства в няколко глави. Повечето психолози обаче са нечувствителни към по-дълбоките сили, които обитават политическата, икономическата, религиозната, историческата и културната матрица, дефинираща ситуациите и придаваща им легитимно или нелегитимно съществуване.Цялостното разбиране на динамиката на човешкото поведение изисква да осъзнаваме степента и границите на личната власт, ситуационната власт и системната власт.Промяната или предотвратяването на нежеланото поведение на отделни хора или групи изискват разбиране какви силни страни, добродетели и уязвимост те привнасят в дадена ситуация. След това трябва да осъзнаем по-пълно комплекса от ситуационни фактори, които действат в дадена поведенческа среда.Модифицирането им или ученето как да се избягват може да има по-силно въздействие върху намаляването на нежеланите индивидуални реакции, отколкото коригиращите действия, насочени единствено към промяната на хората в ситуацията. Това означава да приемем подход на общественото здраве вместо стандартния подход на медицинския модел към \"лекуването\" на индивидуалните злини и неправди.Същевременно, ако не станем чувствителни към реалната власт на Системата, която неизменно се крие зад булото на потайността, и не разберем напълно собствения ѝ набор от правила и регулации, поведенческата промяна ще бъде преходна, а ситуационната промяна – илюзорна. В цялата книга повтарям мантрата, че опитите да се разберат ситуационните и системните приноси към поведението на човека не го извинява или освобождава от неговата отговорност за ангажирането в безнравствени, незаконни или зли дела.Разсъждавайки за причините, поради които посветих толкова голяма част от професионалната ми кариера на изучаването на психологията на злото – на насилието, анонимността, агресията, вандализма, изтезанията и тероризма, – трябва да отчета и ситуационната формираща сила, която действа върху мен. Израствайки в бедност в Южен Бронкс, Ню Йорк, гетото оформи голяма част от светогледа ми и моите приоритети.Животът в градското гето се свежда до оцеляване чрез развитие на полезни по житейски интелигентни стратегии. Това означава да се ориентираш кой държи властта, която може да се използва срещу теб или за да ти помогне, кого да избягваш и кого трябва да благоразполагаш. Означава да дешифрираш фините ситуационни сигнали на кого да залагаш и кога да се свиваш, създавайки взаимни задължения и определяйки какво е необходимо, за да осъществиш прехода от последовател към лидер.В онези дни преди хероинът и кокаинът да наводнят Бронкс, животът в гетото се състоеше от хора без собственост, деца, чийто най-ценен ресурс в отсъствието на играчки и технологии бяха другите деца, с които да си играят. Някои от тези деца станаха жертви или извършители на насилие; някои, за които мислех, че са добри, накрая свършиха някои истински лоши неща.Понякога беше видно кой е катализаторът. Например да разгледаме бащата на Дони, който го наказваше за всяко прегрешение, като го събличаше гол и го караше да коленичи върху оризови зърна в банята. Този баща мъчител в други моменти беше очарователен, особено около жените, които живееха в сградата. Като юноша Дони, пречупен от тези преживявания, свърши в затвора. Друго дете си изливаше фрустрацията, като дереше котки на живо. Като част от процеса на приемане в бандата трябваше да крадем, да се бием с друго дете, да свършим някои дръзки дела и да плашим момичетата и еврейските деца, които отиваха в синагогата.Нищо от това не се смяташе за зло или дори за лошо; това беше просто подчинение на тартора на групата и конформизъм с нормите на бандата.За нас, децата, системната власт се държеше от големите лоши портиери, които ни изритваха от входовете, и безсърдечните хазяи, които можеха да изгонят цели семейства, като накарат властите да изхвърлят вещите им на улицата заради неплащане на наема. Все още им съчувствам за публичния им срам.Най-лошият ни враг обаче бяха полицаите, които се хвърляха върху нас, докато играехме детски бейзбол на улицата (с бухалка от дръжката на метла и гумена топка). Без да предлагат никаква причина, те конфискуваха нашите топки и ни принуждаваха да прекратим играта на улицата. Тъй като нямаше игрище на по-малко от една миля от мястото, където живеехме, улиците бяха всичко, с което разполагахме, а за гражданите нямаше особена опасност от нашата розова гумена топка. Спомням си един път как скрихме бухалките при наближаването на полицаите, но те ме посочиха, за да им издам тайната за нашето скривалище.Когато отказах, единият полицай каза, че ще ме арестува и ме натика в патрулката, а докато ме блъскаше, главата ми се удари във вратата на колата. След това никога повече не вярвах на възрастни с униформа, докато не ме опровергаят.С такова възпитание – в отсъствието на всякакъв родителски надзор, защото по онова време децата и родителите никога не общуваха на улицата – е видно откъде произлиза моето любопитство за човешката природа, особено по-тъмната ѝ страна.Така \"Ефектът Луцифер\" от дълги години се мътеше в мен, от моите дни в гетото през формалното ми образование по психология и ме накара да задавам големи въпроси и да им отговарям с емпирични доказателства.Структурата на тази книга е малко необичайна. Тя започва с глава, в която очертавам темата за трансформирането на човешкия характер, на добрите хора и ангелите, които се превръщат в лоши, дори зли, дяволски. Там повдигам фундаменталния въпрос колко добре всъщност познаваме себе си, колко уверени можем да бъдем в прогнозирането какво бихме и не бихме направили в ситуации, в които никога преди това не сме били. Възможно ли е – като любимия ангел на Бога Луцифер – да бъдем въведени в изкушението да причиним немислимото на другите?В главите, посветени на Станфордския затворнически експеримент, разказвам в големи детайли нашето изследване на трансформацията на отделни студенти, докато те играят случайно разпределени роли на затворници или надзиратели в симулиран затвор, който стана твърде реален. Хронологията глава по глава епредставена като филмов сценарий, като личен наратив, разказан в сегашно време с минимални психологически интерпретации.Едва след като това изследване приключи – то трябваше да бъде прекратено предсрочно – разглеждам какво сме научили от него, описвам и обяснявам събраните от него емпирични доказателства и детайлизирам психичните процеси, които са участвали в него.Едно от доминиращите заключения от Станфордския затворнически експеримент е, че всепроникващата, но фина власт на редица ситуационни променливи може да подчини волята на човека да се съпротивлява. Това заключение придобива по-голяма дълбочина в поредицата от глави, посветени на детайлизирането на това явление чрез редица изследвания в социалните науки.Виждаме как различни изследвани лица – както други студенти, така и обикновени граждани доброволци – започват да се подчиняват, да са конформни и лесно да бъдат увлечени във вършенето на неща, които не биха и сънували да вършат, когато са били извън тези ситуационни силови полета.Очертан е набор от динамични психологически процеси, които могат да накарат добри хора да вършат зло, например деиндивидуализация, подчинение на авторитета, пасивност пред лицето на заплахи, самооправдание и рационализация. Дехуманизацията е един от централните процеси в трансформирането на обикновени, нормални хора в безразлични или дори буйни извършители на зло. Дехуманизацията е като кортикална катаракта, която замъглява мисленето на човека и подпомага възприятието, че другите са някакви по-нисши хора.Тя кара някои да започнат да разглеждат другите като врагове, заслужаващи мъки, изтезания и унищожение.С този набор от аналитични инструменти на разположение се насочваме към разсъждаване за причините за ужасяващото насилие и изтезания на затворници в затвора Абу Граиб в Ирак от американските военни полицаи, които са ги пазили. Обвинението, че тези безнравствени действия са били садистично дело на няколко подивели войници, т.нар. гнили ябълки, се оспорва чрез изследване на паралелите, които съществуват в ситуационните фактори и психичните процеси, които са действали в този затвор, с онези в Станфордския симулиран затвор.Изследваме в дълбочина Мястото, Човека и Ситуацията, за да направим заключения за каузалните сили, участващи в пораждането на насилствените поведения, документирани на отвратителните \"трофейни снимки\", направени от войниците в процеса на измъчване на техните затворници.Тогава обаче е време да се изкачим в обяснителната верига от отделния човек към ситуацията към системата. Разчитайки на половин дузина разследващи доклади на тези изтезания и на други доказателства от различни защитаващи човешките права и юридически източници, приемам гледната точка на прокурора и изправям Системата на съд.Използвайки ограниченията на нашата правна система, която изисква хората, а не ситуациите или системите да бъдат съдени за престъпленията, повдигам обвинения срещу квартет от старши военни офицери и след това разширявам аргументите за съучастието на военните с цивилната командна структура в администрацията на Буш. Читателят като съдебен заседател ще реши дали доказателствата подкрепят присъдата \"виновен по всички обвинения\" за всеки от обвиняемите.Това твърде мрачно пътуване в сърцето и съзнанието на тъмнината се преобръща в последната глава. Време е за известни добри новини за човешката природа, за това, което ние като отделни хора можем да направим, за да предизвикаме ситуационната и системната власт. Във всички цитирани изследвания и в нашите примери от реалния живот винаги има някои хора, които се съпротивляват, които не се поддават на изкушението.Това, което ги е спасило от злото, не е някаква вродена магическа доброта, а по-скоро и по-вероятно разбиране – колкото и да е интуитивно – на психичните и социалните тактики на съпротивата. Очертавам набор от такива стратегии и тактики, за да помогна на всеки да е по-способен да се съпротивлява на нежеланото социално влияние. Този съвет се базира на комбинация от мои собствени преживявания и мъдростта на моите колеги социални психолози, които са експерти в областта на влиянието и убеждаването. (Той е допълнен и разширен в един модул, представен на уебсайта на тази книга .)И накрая, когато повечето се предадат и малцина се разбунтуват, бунтарите могат да се смятат за герои за това, че се съпротивляват на мощни сили, налагащи отстъпване, конформизъм и подчинение. Започнали сме да мислим за нашите герои като за специални, различни от нас, обикновените смъртни, с техните смели дела или доживотни саможертви. Тук признаваме, че такива специални хора наистина съществуват, но те са изключението в редиците на героите, малцината, които правят такива саможертви. Те са специална порода, която организира живота си около хуманитарна кауза например. Обратното, повечето други, които признаваме за герои, са герои на момента, в ситуацията, които действат решително, когато зазвучи тръбата на нуждата.Така пътуването на \"Ефектът Луцифер\" завършва с положителна нотка, като отдава почит на обикновения герой, който живее във всеки от нас. Противно на \"баналността на злото\", която гласи, че обикновените хора могат да са отговорни за най-отвратителните актове на жестокост и морално падение срещу събратята си, аз приемам за факт \"баналността на героизма\", която разгъва знамето на героичния Всеки, който обръща внимание на призива за служба на човечеството, когато дойде времето му да действа. Когато тази камбана забие, те ще знаят, че тя бие за тях. Тя бие за призив да се отстои това, което е най-добро в човешкатаприрода и което се издига над могъщия натиск на Ситуацията и Системата като непоколебимо утвърждаване на човешкото достойнство, противопоставящо се на злото.", "date": "30-june-2017", "title": "Откъс от \"Ефектът Луцифер\" на Филип Зимбардо"}
{"url": "http://www.dnevnik.bg/bulgaria/2017/06/30/2998808_chujdi_turisti_sa_raneni_sled_katastrofa_na_dva/", "text": "Трима души пострадаха при катастрофа на два автобуса на пътя Бургас – Созопол. Инцидентът е станал тази сутрин, като едното превозно средство е ударило отзад другото, съобщава \"Фокус\".Двама от пострадалите са чужденци – турист от Словакия и млада жена от Чехия. Третият ранен е шофьорът на единия автобус. Той и словакът остават в бургаската болница за лечение, въпреки че не са тежко ранени. Момичето вече е освободено за домашно лечение.Катастрофата е станала в района на спирка \"Моряк\", която се намира непосредствено преди отбивката за село Атия. По първоначални данни инцидентът е предизвикан или от висока скорост или от рязко спиране на единия автобус.Заради катастрофата движението по пътя беше ограничено за кратко, като водачите използваха обходния маршрут Крайморие – Маринка – Ново Паничарево – Ясна поляна – Приморско. Малко преди 12 ч. движението беше възстановено, съобщиха от МВР. Читател на \"Дневник\", минал по трасето обаче съобщи, че все още (към 13:30 ч.) се ползва обходният маршрут и това е повод за големи задръствания и в двете посоки.", "date": "30-june-2017", "title": "Чужди туристи са ранени след катастрофа на два автобуса край Бургас"}
{"url": "http://www.dnevnik.bg/bulgaria/2017/06/30/2998693_shefut_na_zdravnata_kasa_se_okaza_s_podadena_ostavka/", "text": "Управителят на Националната здравноосигурителна каса (НЗОК) Глинка Комитов е подал оставка. Това съобщи председателят на парламентарната комисия по здравеопазването Даниела Дариткова от ГЕРБ, цитирана от БНТ.По думите на Дариткова оставката била написана и депозирана лично в деловодството на Народното събрание в четвъртък след 17 ч. и не са посочени мотиви. Пред БНР председателят на здравната комисия коментира, че \"в такива случаи не се изискват мотиви за подаването на оставка\". Единственият коментар на Комитов пред екипа на здравната каса обаче бил, че вчера не е ходил в Народното събрание, научи \"Дневник\", затова оттам не могат да потвърдят или обяснят новината за оставката. Очакват се подробности, но за момента управителят не вдига телефона си.Дариткова коментира още, че следващата седмица ще бъде приета оставката и ще се отвори процедура за избор на нов управител, която трябва да приключи в рамките на 30 дни. По думите й ГЕРБ предстои да обсъжда имена за попълване на позицията.Според запознати, отстраняването на Комитов било очаквано. Напрежението между него и новия парламент беше осезаемо в последните месеци, в които касата многократно беше атакувана заради  заради новите финансови лимити за лечебните заведения и растаящите разходи за лекарства, както и заради  с лекарите.Управителят на касата беше привикван няколко пъти пред здравната комисия за отчитане на финансовото положение на касата и за дискутиране на проблемите. Самият Комитов е коментирал, че предложенията му за контрол и по-добро разпределение на средствата там, са били саботирани от Надзорния съвет на институцията. Според адв. Андрей Дамянов пред БНР, който е член на Надзорния съвет отскоро, напрежение се усещало и с правителството, но по-скоро заради пропуски в комуникацията, отколкото заради някакъв натиск от някоя от страните.Глинка Комитов беше избран за управител на 12 март 2015 г. със 117 гласа \"за\" в парламента с подкрепата на ГЕРБ, Реформаторския блок, Патриотичния фронт, БДЦ и АБВ и с неодобрение от БСП и \"Атака\". Той беше и единственият кандидат тогава, заменяйки на поста издигната преди това от кабинета \"Орешарски\" Румяна Тодорова. Той беше зам.-директор на НЗОК между 2002 и 2010 г., а след това до 2013 г. бе управител на Столичната здравноосигурителна каса.", "date": "30-june-2017", "title": "Шефът на здравната каса се оказа с подадена оставка"}
{"url": "http://www.dnevnik.bg/politika/2017/06/30/2998745_deputat_ot_volia_se_opravda_za_glasuvane_s_chujda/", "text": "Депутатите от \"Воля\" обявиха, че са разкрили пробив в системата за гласуване в пленарна зала, която позволява да се гласува с чужда карта и са уведомили председателя на парламента Димитър Главчев.Забавното в случая е, че телевизия \"СКАТ\" е уловила с камера как Андон Дончев гласува и с картата на съпартиеца си Симеон Найденов в четвъртък. Пред телевизията Дончев призна, че колегата му делегирал своя глас, защото отишъл до тоалетната, и обеща да не го прави повече.Днешната версия на Дончев и колегите му от \"Воля\" беше друга. На специално обявена пресконференция в парламента те казаха, че са подозирали за възможността за гласуване с чужда карта от началото на работата на парламента, но след като случайно подочули за същото отново, решили да проверят. \"Установихме, че наистина системата за гласуване с пръстов отпечатък не работи\", каза Дончев.Той изрази тревогата на партията на Веселин Марешки и поиска проблемът да бъде отстранен. \"Поставяте чуждата карта, натискате един-два-три пъти, първи пръст, втори пръст и след това натискате \"За\", \"За\" няколко пъти и системата позволява да гласувате. След това може да натиснете и \"против\". Позволява всякакъв начин на гласуване\", разкри схемата Дончев.Гергана Стефанова, която е председател на групата, обяви, че това поставяло много въпроси и най-вече \"едно голямо притеснение\" как са приемани законопроектите. Тя също разказа, че с колегите й станали свидетели на случаен разговор и решили да проверят дали е така. \"Вчера чухме и вчера започнахме....\", каза Стефанова. Дончев добави, че чули в кулоарите от колеги за това, но не помни от кого. След като от СКАТ му припомниха думите му от предния ден Дончев се оправда, че нарочно гласувал при съставянето на една временна комисия, за която гласувал целия парламент единодушно, за да нямало да има значение един глас. Той добави, че ще си понесе санкциите и от партията му нарочно разгласили проблема, за да се отстрани.Председателят на парламента Димитър Главчев писмено е информирал Андон Дончев, че \"системата за гласуване чрез биометрични данни на всеки един народен представител – пръстов идентификатор, не допуска гласуване с чужда карта\". Независимо от това Главчев е разпоредил да бъде извършена техническа проверка на устройствата за гласуване.\"Бъговете\" в електронната система са известни на депутатите от години. През юни 2013 г бившият председател на Народното събрание, тогава депутат от ГЕРБ,  на БиТиВи снимки, на които се вижда как депутати гласуват с чужди карти по време на заседание. ", "date": "30-june-2017", "title": "Депутат от \"Воля\" се оправда за гласуване с чужда карта с \"пробив в системата\" (обновена)"}
{"url": "http://www.dnevnik.bg/biznes/2017/06/30/2998853_prez_2016_godina_razhodite_za_nauchnoizsledovatelska/", "text": "През 2016 г. бюджетните разходи за научноизследователска и развойна дейност (НИРД) възлизат на 187.5 млн. лв., като в сравнение с 2015 г. са намалели с 11.8%, съобщиха от Националния статистически институт (НСИ).Делът на бюджетните разходи за НИРД от брутния вътрешен продукт също намалява - през 2016 г. съставлява 0.2% от БВП при 0.24% през 2015 година. Средната стойност на този показател за Европейския съюз е 0.65% през 2015 година.От статистическия институт отчитат, че през 2016 г. най-голям е делът (47.2%) на държавната подкрепа за научните изследвания, насочени към \"Общо развитие на знанието\", което включва основно научните изследвания, осъществявани от Българската академия на науките и университетите. Тази социално-икономическа цел е основна и за Европейския съюз през 2015 г. с дял от 51.7%. ", "date": "30-june-2017", "title": "През 2016 година разходите за научноизследователска дейност са намалели"}
{"url": "http://www.dnevnik.bg/bulgaria/2017/06/30/2998768_shefut_na_drujestvo_restavraciia_angel_mitev_poema/", "text": "Ангел Митев, досегашният директор на държавното дружество \"Реставрация\" ЕАД е новият временен директор на НДК. Това обяви на извънредна среща министърът на културата Боил Банов, който от няколко дни отново е принципал на Двореца на културата.Това е третият директор на НДК в рамките на седмица, след като досегашният Мирослав Боршош бе, после  и накрая  до приключването на проверките в НДК. За едно денонощие директор на дружеството бе председателят на борда му Борислав Велков, който заяви, че НДК е  с формални обществени поръчки.Велков остава и в новия борд на директорите, назначен от Боил Банов. Министърът мотивира това с приемственост. Всъщност Велков е назначен от Лиляна Павлова в края на май. Борда напуска Лазаринка Стоичкова, също назначена тогава.Вместо нея, Мирослав Боршош и посочената от Павлова Таня Милева в съвета на директорите влизат Красимир Петков, строителен инженер, работил в ДНСК, Росица Бачева, юрист и Татяна Цветанова, досега главен юрисконсулт на министерството.Мотивите за назначението на това ръководство са успешното приключване на ремонтите в НДК, който трябва да поеме основните събития покрай председателството на ЕС. Банов отказа да коментира твърденията за лошо финансово състояние на НДК, докато текат проверките.Подкрепям културните политики на Мирослав Боршош и решението му да се оттегли до края на проверките, каза още министърът на културата. Ако те не установят нарушения, Боил Банов заяви, че би го върнал на поста.Министърът отказа да коментира резките завои в решенията на правителството за освобождаването и връщането на Мирослав Боршош на поста, не коментира и дали като нов принципал на НДК има връзка решението на Боршош да се оттегли сам. Тези въпроси не касаят мен, заяви той.", "date": "30-june-2017", "title": "Шефът на дружество \"Реставрация\" Ангел Митев поема временно НДК"}
{"url": "http://www.dnevnik.bg/sport/2017/06/30/2998759_reindjurs_postavi_rekord_po_poseshtaemost_pri/", "text": "Шотландският \"Рейнджърс\" се завърна в европейските клубни турнири след шестгодишно отсъствие и постави рекорд по посещаемост за двубой от първия квалификационен кръг на Лига Европа.Стадион \"Айброкс\" събра 48 861 зрители при победата с 1:0 над люксембургския \"Прогрес\" (Нидеркорн) в четвъртък вечерта.Досега рекордът се държеше от \"Уест хем\" - 34 966 зрители на олимпийския стадион в Лондон при успеха с 3:0 срещу андорския \"Луситанос\".\"Рейнджърс\", който фалира през 2012 г. и започна възраждането си от най-ниското ниво на професионалния футбол в Шотландия - четвърта дивизия, не беше играл европейския мач от 2011 г., когато отпадна от \"Марибор\" в плейофите за влизане в групите на Лига Европа. Ветеранът Кени Милър, който през декември ще навърши 38 години, отбеляза единствения гол при трудния успех срещу четвъртия в люксембургското първенство. Той беше точен в 37-мата минута след бързо изпълнение на свободен удар и двойно подаване с Нико Кранчар.Реваншът в Люксембург е на 4 юли. ", "date": "30-june-2017", "title": "\"Рейнджърс\" постави рекорд по посещаемост при завръщането си в Европа"}
{"url": "http://www.dnevnik.bg/sviat/2017/06/30/2998699_kitai_se_iadosa_na_sasht_zaradi_sankcii_i_orujeini/", "text": "Китайското посолство във Вашингтон обяви, че правителството в Пекин е \"разгневено\", след като Съединените щати наложиха санкции на китайска банка и одобриха оръжейни продажби за общо 1.42 млрд. долара за Тайван, предаде \"Ройтерс\".Двете решения на САЩ дойдоха в момент, когато Китай празнува 20-годишнината, откакто  и премина под пекинска власт. Вашингтонн прие ограничения срещу банка Dandong и компания за товарни превози Dalian Global Unity Shipping Co Ltd.. Финансовата компания е обвинена от американските власти в \"пране на пари\" за Пхенян (според САЩ 17% от транзакциите ѝ са свързани с КНДР), а другата - че подпомага севернокорейската ядрена и ракетна програма. Под обхвата на ограниченията попадат и две физически лица - Сун Уей и Ли Хонг Ри.Финансовият министър Стивън Мнучин каза, че целта е да се отреже достъпът на Северна Корея до средствата, с които може да продължи да разработва ядрени оръжия и да нарушава международните и американските санкции. Според Мнучин Пхенян е получил чрез банката достъп не само до китайската, но и до американската и други финансови системи. Той същевременно увери, че целта не е била да се изпрати някакво послание на Китай. \"Не е насочено срещу Китай. Продължаваме да работим с тях.\"Говорител на китайското външно министерство обяви, че Пекин се противопоставя на всякакви едностранно наложени санкции извън ООН и призова мярката да се отмени, \"за да се предотвратят щети по двустранното сътрудничество по съответния въпрос (Северна Корея).\" Посолството на Китай във Вашингтон междувременно увери, че властите ще разследват случая и ще действат съобразно собственото си законодателство.От името на китайското правителство и китайския народ\" дипломатическата мисия призова \"погрешното решение\" на Държавния департамент да одобри продажби за Тайван да бъде оттеглено, тъй като то изпраща погрешно послание на силите, стремящите се към \"независимостта на \"Тайван\". По-рано Хедър Науърт, говорител на Държавния департамент, каза, че продажбите са израз на американската подкрепа на способността на Тайван да поддържа достатъчен капацитет за самоотбрана. Тя обаче уточни, че не е настъпила промяна в дългогодишната политика на САЩ за \"един Китай\", предаде БТА.Институцията е уведомила Конгреса и той разполага с 30 дни, за да възрази. Продажбата съдържа седем елемента, включително техническо обезпечение за радар за ранно предупреждение, противорадиолокационни ракети, торпеда и компоненти за ракети СM-2.Пекин смята Тайван за част от своята територия и предупреди да не се правят подобни планове. Това ще е първата подобна сделка с самоуправляващия се остров след идването на власт на президента Доналд Тръмп, който вече още преди да е встъпил в длъжност. Предишната продажба на американско оръжие за Тайван  през декември 2015 г., след като  нямаше подобни сделки. САЩ остават единствения доставчик на оръжия за Тайван, където властите се опасяват, че Китай би могъл да използва сила, за да постави острова под контрола си.Решението на Съединените щати рискува да затрудни диалога с Китай в момент, когато Тръмп търси подкрепата са  за мерки срещу Северна Корея. Китайското посолство обяви и че ходът е в разрез с \"консенсуса, достигнат между двамата президенти в (курорта в) Мар а Лаго и положителния тласък в китайско-американските отношения.\" Същевременно Вашингтон рискува допълнително да нажежи напрежението със Си, като в първия ден от посещението в Хонконг за годишнината призова за \"повече демокрация\" там.По-рано тази седмица американски официални представители казаха за \"Ройтерс\", че Тръмп е все по-разгневен заради \"бездействието\" на Китай за Северна Корея и за двустранни търговски въпроси и обмисля да вземе \"търговски мерки\" срещу Пекин. Пред репортери от американски медии друг представител на Белия дом каза, че \"Китай прави далеч по-малко от това, което би могъл за Северна Корея.\"", "date": "30-june-2017", "title": "Китай се ядоса на САЩ заради санкции и оръжейни сделки с Тайван"}
{"url": "http://www.dnevnik.bg/biznes/2017/06/30/2998727_zavodskite_ceni_se_povishavat_s_39_prez_mai/", "text": "Заводските цени продължават да се повишават като за май ръстът им е с 3.9% спрямо същия месец на предходната година. Спрямо април има свиване с 1.2%, сочат данните на Националния статистически институт.На годишна база увеличение на цените е отчетено в добивната промишленост - с 5.2%, в преработващата промишленост - с 4.2%, и при производството и разпределението на електрическа и топлоенергия и газ - с 2.9%.В преработващата промишленост по-съществено увеличение на цените се наблюдава при производството на основни метали - с 13.3%, при производството на автомобили, ремаркета и полуремаркета - с 6.1%, и при производството на електрически съоръжения - с 3.8%, а намаление е регистрирано при производството на машини и оборудване с общо и специално предназначение - с 0.5%.Спрямо април по-ниски цени са регистрирани в преработващата промишленост - с 1.6%, в добивната промишленост - с 1.4%, и при производството и разпределението на електрическа и топлоенергия и газ - с 0.2%.По-съществено намаление на цените в преработващата промишленост се наблюдава при производството на основни метали - с 3.4%, и при производството на химични продукти - с 1.1%, а увеличение е регистрирано при производството на автомобили, ремаркета и полуремаркета - с 1%, при производството на дървен материал и изделия от него, без мебели и при печатната дейност и възпроизвеждането на записани носители - по 0.5%.Заводските цени на вътрешния пазар растат за година с 3.5%. Увеличение на цените е регистрирано в добивната промишленост - с 9.7%, в преработващата промишленост - с 3.5%, и при производството и разпределението на електрическа и топлоенергия и газ - с 2.9%.По-високи цени в преработващата промишленост спрямо май 2016 г. са отчетени при: производството на основни метали - с 15.2%, производството на електрически съоръжения - с 3.8%, производството на тютюневи изделия - с 3.0%. Намаление на цените се наблюдава при обработката на кожи; производството на изделия от обработени кожи без косъм - с 0.5%, и при производството на компютърна техника, електронни и оптични продукти - с 0.4%.В сравнение с април цените спадат с 0.5%. Намаление е регистрирано в добивната промишленост - с 0.9%, и в преработващата промишленост - с 0.8%, докато при производството и разпределението на електрическа и топлоенергия и газ е отчетено увеличение с 0.1%.В преработващата промишленост намаление на цените спрямо предходния месец се наблюдава при производството на основни метали - с 1.7%, и при производството на химични продукти - с 1.0%, а увеличение е отчетено при печатната дейност и възпроизвеждането на записани носители - с 0.6%, и при производството на хранителни продукти - с 0.3%.Заводските цени на международния пазар през май нарастват с 4.5% в сравнение със същия месец на 2016 година.В преработващата промишленост увеличението е с 5% спрямо май 2016 година. По-високи цени са отчетени при производството на основни метали - с 12.9%, и при производството на хартия, картон и изделия от хартия и картон - с 8.6%. Намаление на цените се наблюдава при производството на машини и оборудване с общо и специално предназначение - с 0.7%.В сравнение с април цените спадат с 2.6% в сравнение с предходния месец.В преработващата промишленост отчетен спад на цените с 2.5%. По-съществено намаление спрямо предходния месец се наблюдава при производството на основни метали - с 3.7%, при производството на химични продукти и при производството на превозни средства, без автомобили - по 1.2%, а увеличение е отчетено при производството на автомобили, ремаркета и полуремаркета - с 1.3%, при производството на хартия, картон и изделия от хартия и картон и при производството на изделия от каучук и пластмаси - по 1.1%.", "date": "30-june-2017", "title": "Заводските цени се повишават с 3.9% през май"}
{"url": "http://www.dnevnik.bg/politika/2017/06/30/2998679_za_den_v_parlamenta_dps_osudi_agresiiata_patriotite_-/", "text": "За един ден от парламентарната трибуна БСП, ДПС, \"Обединените патриоти\" и \"Воля\" излязоха с декларации, в които представиха партийната гледна точка към актуалните проблеми на страната. Позициите бяха прочетени преди началото на парламентарния контрол днес, който се излъчва директно по БНР и БНТ2.Първа думата взе лидерът на БСП Корнелия Нинова, която направи забележка на председателя на парламента Димитър Главчев, че не осигурява в разписания 14-дненвен срок присъствието на премиера Бойко Борисов в Народното събрание, за да отговори министър-председателят на питанията й за приоритетите на българското председателство на Съвета на Европейския съюз (ЕС). БСП постоянно критикува ГЕРБ, че крие Борисов от парламентарен контрол.Втори на трибуната застана лидерът на ДПС Мустафа Карадайъ, който осъди , както и всяка форма на агресия. Той обяви, че за да се преборят с агресията, обществото и политиците трябва да се преборят с предпоставките за възникването й.\"Пожарът не се гаси с бензин\", обяви Карадайъ и обясни как в държавата се толерират хора като вицепремиера Валери Симеонов, които насаждат агресивно поведение. От миналия мандат ДПС критикува ГЕРБ за управлението им с националистите, което според движението е \"нехомогенно\".След като прочете заглавия от медии за действията на Симеонов в Асеновград, Карадайъ попита: \"Кой дава мандат на вицепремиер да определя инцидент като етническо противопоставяне?\". От името на ДПС той призова политиците да следват основаната мисия, а именно - \"да не нагнетяват напрежение\".\"Нека осъдим агресията и омразата. Крайно време е да направим дебати по въпрос относно състоянието на демокрацията в страната\", призова Карадайъ.В отговор думата взе доц. Милен Михов от \"Обединените патриоти\", който заключи, че \"безчинствата на циганите\" като това в Асеновград се дължат на факта, че те нямат страх от закона и \"живеят по правилата на техния племенен род\".Без да цитира името й националистът сравни ДПС с \"псевдолиберална политическа формация, която атакува органите на държавата със заклинания за ксенофобия\". \"Те, псевдозащитниците на човешки права, са основа на циганизацията на обществото ни\", обяви доц. Михов.\"Обединените патриоти\" се обявиха за мерки за изселване на ромско население, което няма адресна регистрация на мястото, където живее, тъй като законите важат за всички.След тях думата от името на парламентарната група на \"БСП за България\" поиска Драгомир Стойнев, който върна темата към пенсионерите и капацитета на управляващите - преди два дни  Социалистът отново обясни как в предизборната кампания \"Обединените патриоти\" са обещавали минималната пенсия да стане 300 лв., а после не са подкрепили такова предложение, внесено от червените депутати.\"Най-страшното нещо в политиката е да лъжеш и да не спазваш обещанието си. Българските пенсионери нямат вина, че управляващите издишат в политиката за доходите\", обяви Стойнев. Той отново поиска парламентът да одобри предложените от БСП законови поправки за преизчисляване на старите пенсии според средния осигурителен доход за 2013 г.От парламентарната трибуна говори и лидерът на \"Воля\" Веселин Марешки, който се разтревожи колко пари плаща МВР за горива, заради което не оставали средства за служителите.", "date": "30-june-2017", "title": "За ден в парламента: ДПС осъди агресията, \"патриотите\" - \"циганизацията\" на обществото, БСП - лъжите към пенсионерите"}
{"url": "http://www.dnevnik.bg/sviat/2017/06/30/2998906_junker_malkite_durjavi_se_spraviat_nai-dobre_s/", "text": "Председателствата на най-малките държави са най-успешните, заяви днес председателят на Европейската комисия Жан-Клод Юнкер. Той направи този коментар по повод започващото утре .\"Като бивш премиер на друга малка страна, мога да ви уверя, че председателствата на малките държави-членки винаги са най-успешни\", каза той.След като се пошегува, че още няма смартфон и заради това не би могъл да ръководи , Юнкер уточни, че цифровизацията трябва да стане част от европейската ДНК. По думите му развитието на ще донесе милиарди евро икономически ползи и ще създаде стотици хиляди нови работни места.Под ръководството на естонския вицепредседател на Комисията, , напреднахме сериозно към осъществяването на , каза Юнкер. Дали сме 35 предложения от ноември 2014 и съм възхитен, че , си е поставила цел да постигне споразумения по тях до края на 2018 г.Въпросните предложения са законодателните инициативи на ЕК, които трябва да бъдат одобрени от Европарламента. отбеляза, че най-важната цел на естонското председателство е Европа да бъде по-обединена и по-силна, да намери пресечната точка между различните интереси. Искаме свободното движение на данни да бъде петата свобода в ЕС, добави Ратас.", "date": "30-june-2017", "title": "Юнкер: Малките държави се справят най-добре с председателствата на ЕС"}
{"url": "http://www.dnevnik.bg/bulgaria/2017/06/30/2998892_bulgariia_shte_predstavliava_evropeiskiia_sujuz_v_pet/", "text": "От утре България ще поеме местното ротационно председателство на Съвета на Европейския съюз в Катар и Монголия, съобщиха от Министерството на външните работи. На практика българските посолства в двете страни ще представляват Европейския съюз, тъй като в тях няма делегации на ЕС.Тази дейност трябваше да се изпълнява от Естония, тъй като тя е ротационен председател на Съвета на ЕС от 1 юли до края на годината. В Катар и Монголия обаче няма естонско посолство и затова България ще изпълнява тези функции на всички места, където липсват естонски дипломати.Така страната ни ще представлява Европейския съюз в Катар в обстановка на дипломатическа криза. Тя започна след решението на няколко държави от Персийския залив да прекъснат отношенията си с емирството, като го обвиниха, че подкрепя терористични организации.България ще проведе местно ротационно председателство на Съвета и в Кувейт, Северна Корея и Иран, където също няма делегации на ЕС. То обаче ще започне по-късно.Ротационното председателство в Иран ще бъде поето от България от 1 септември, като дотогава тези функции ще изпълнява дипломатическата мисия на Холандия. На по-късен етап страната ни ще поеме и тази роля в Кувейт и Северна Корея за период от 6 месеца.От външно министерство подчертават, че България вече е осъществявала местни ротационни председателства в държави, в които не е имало делегация на Европейския съюз или посолство на съответната председателстваща Съвета на ЕС страна.", "date": "30-june-2017", "title": "България ще представлява Европейския съюз в пет страни, сред които Катар, Иран и Северна Корея"}
{"url": "http://www.dnevnik.bg/sport/2017/06/30/2998803_grigor_dimitrov_popadna_v_potoka_na_federer_na/", "text": "Григор Димитров ще се изправи срещу аржентинеца Диего Шварцман в първия кръг на \"Уимбълдън\". Българският тенисист, който е поставен под №13 в турнира, попадна в потока на рекордьора по титли от Големия шлем Роджър Федерер.Швейцарецът, който преследва историческа осма титла на тревните кортове в \"Ол Ингланд клъб\", стартира с двубой срещу украинеца Александър Долгополов. Среща между седемкратния шампион и най-добрия български тенисист е възможна на осминафинал.Ако отстрани Шварцман, срещу когото има една победа и една загуба, Димитров ще се изправи във втория кръг срещу кипъреца Маркос Багдатис или представителя на домакините Джеймс Уорд.Първият поставен тенисист, срещу когото може да се изправи полуфиналистът в Лондон от 2014 г., е №23 Джон Иснър в третия кръг. Американецът започва участието си срещу квалификант, а във втория кръг може да срещне Дуди Села или Марсел Гранойерс.Потокът на Федерер и Димитров ще излъчи единия четвъртфиналист в третата четвърт на схемата. Другият ще излезе от потока, в който поставени са №6 Милош Раонич, №10 Александър Зверев, №17 Джак Сок и №25 Алберт Рамос.Лидерът в световната ранглиста и шампион от 2016 г. Анди Мъри ще започне защитата на титлата срещу квалификант, а първият поставен, който може да срещне, е №28 Фабио Фонини.Световният номер 1, който се представя доста колебливо през този сезон, няма да има никак лек път в турнира.Сред потенциалните съперници на шотландеца са Лука Пуи и Ник Кириос на осминафиналите, Стан Вавринка Жо-Вилфред Цонга в четвъртфиналите, Рафаел Надал, Марин Чилич и Кей Нишикори в полуфиналите.Надал, който е двукратен шампион от \"Уимбълдън\" и ще преследва 16-ата си титла от Големия шлем, ще се изправи срещу австралиеца Джон Милман в първия кръг.При успех испанецът ще играе с Доналд Йънг или Денис Истомин, а първият поставен на пътя му е голямата надежда на руския тенис Карен Хачанов (№30).Oт фаворитите за титлата трикратният шампион и поставен под №2 Новак Джокович ще има най-коварен съперник в първия кръг - левичаря от Словакия Мартин Клижан.Още в третия кръг сърбинът може да срещне Хуан Мартин дел Потро (№29), а потенциални съперници на осминафинал са Гаел Монфис (№15) и Фелисиано Лопес (№19).Другите поставени в най-долната част на схемата са №8 Доминик Тийм, №11 Томаш Бердих, №22 Ришар Гаске и №32 Паоло Лоренци.Сто тридесет и първото издание на най-стария тенис турнир в света започва в понеделник.Пълният жребий може да видите .", "date": "30-june-2017", "title": "Григор Димитров попадна в потока на Федерер на \"Уимбълдън\""}
{"url": "http://www.dnevnik.bg/biznes/2017/06/30/2998867_danuchni_shte_zapechatvat_vseki_obekt_po_chernomorieto/", "text": "Стотици данъчни инспектори съвместно с органите на МВР и Агенция \"Митници\" започват лятната контролна кампания по Черноморието, съобщиха от Националната агенция по приходите (НАП).От утре до края на туристическия сезон от приходната агенция са изчислили, че предстоят над 25 хил. проверки с основен акцент отчитането на обороти и издаване на касови бележки.За пръв път през тази година неиздаването на касова бележка се санкционира незабавно със запечатване на търговския обект, освен обичайната глоба, допълват от НАП. Обектите обикновено остават затворени в продължение на 2 седмици след запечатването. От приходното ведомство отново ще използват дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните.Освен хотели, ресторанти, барове, магазини, паркинги и други търговски обекти на мониторинг ще бъдат подложени борси и тържища, които снабдяват хотелите с храни и напитки, допълват от НАП. В проверките, които ще обхванат цялото Черноморско крайбрежие, а не само големите курорти, ще участват и инспекторите на \"Фискален контрол\".Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на .", "date": "30-june-2017", "title": "Данъчни ще запечатват всеки обект по Черноморието, който не издава касова бележка"}
{"url": "http://www.dnevnik.bg/sport/2017/06/30/2998903_pironkova_shte_igrae_sus_sara_erani_v_purviia_krug_na/", "text": "Полуфиналистката от 2010 г. Цветана Пиронкова ще се изправи срещу италианката Сара Ерани в първия кръг на \"Уимбълдън\". Най-добрата българска тенисистка ще запише 47-о поредно участие в основна схема на турнир от Големия шлем.Пиронкова, която заема 151-ото място в световната ранглиста, има две победи и две загуби в досегашните си четири двубоя с бившата финалистка от \"Ролан Гарос\".30-годишната италианка се намира 77 места по-напред в класацията на WTA, а най-доброто й индивидуално постижение на \"Уимбълдън\" е достигането до третия кръг през 2010 и 2012 г. Пиронкова освен полуфинала през 2010 г. има четвъртфинал през 2011 г. и осминафинал през 2014 г.Ако запише трета победа срещу Ерани, първата ракета на България ще срещне във втория кръг поставената под №5 Каролин Вознячки от Дания или Тимеа Бабош от Унгария.Тези двубои са от втората четвърт на схемата, където най-високо поставената е световната №3 Каролина Плишкова. Чехкинята, която достигна досега никога не е преминавал втория кръг в Лондон, започва турнира срещу рускинята Евгения Родина.Световната №1 Анжелик Кербер, която през 2016 г. загуби битката за трофея от Серена Уилямс, ще играе с квалификантка в първия кръг.В горната половина на схемата освен Кербер, Плишкова и Вознячки попаднаха още Агниешка Радванска, Кристина Младенович, Светлана Кузнецова, Гарбине Мугуруса, Тимеа Бачински, Коко Вандевег и Луцие Шафаржова.В долната половина се събраха световната №2 Симона Халеп, петкратната шампионка Винъс Уилямс, носителката на трофея от 2011 и 2014 г. Петра Квитова, Елина Свитолина, Джоана Конта, Доминика Цибулкова, Мадисън Кийс, Виктория Азаренка, Южени Бушaр и сензационната шампионка от \"Ролан Гарос\" Йелена Остапенко.Пълният жребий може да видите .", "date": "30-june-2017", "title": "Пиронкова ще играе със Сара Ерани в първия кръг на \"Уимбълдън\""}
{"url": "http://www.dnevnik.bg/skorost/2017/06/30/2998965_mejdu_220_i_240_mln_lv_sa_neobhodimi_za_remont_na/", "text": "Между 220 и 240 млн. лв. са необходими за ремонт на 45 км пътно платно, тунели и виадукти по най-старите участъци на автомагистрала \"Хемус\", каза днес министърът на регионалното развитие и благоустройството Николай Нанков, цитиран от пресцентъра на ведомството. Той присъства на пускането на ремонтираната дясна тръба на тунел \"Ечемишка\" на аутобана. Средствата за ремонтите по \"Хемус\" ще се осигуряват поетапно.е с дължина 765 м и е в експлоатация от 1984 г, като от тогава на съоръжението не е извършван основен ремонт. Ремонтът в тръбата за Варна започна на 1 септември, като движението досега се извършваше двупосочно в тръбата за София.Обновяването е струвало около 12 млн. лв, осигурени от републиканския бюджет. Тунелът е с нова хидроизолация, отводнителна система, вентилационна и електрическа инсталация, осветление, системи за видеонаблюдение и пожароизвестяване. Монтирано е и енергоефективно осветление.В момента се обследва състоянието и на лявата тръба на тунел \"Ечемишка\". Ремонт по нея може да започне след края на летния сезон, но при условие, че приключи преди въвеждането на зимното поддържане на пътищата, посочи министърът.Николай Нанков коментира, че заради закъснялото с близо два месеца начало на строително-монтажните работи по мостовото съоръжение след тунел \"Витиня\" в посока Варна при 33-ти км на \"Хемус\", Лявата тръба на тунел \"Витиня\" в посока София и мостовото съоръжение преди него също са в критично състояние. Работата по тях ще започне след края на текущия ремонт, за да приключи преди зимния сезон, съобщи още министърът.Другите необходими строителни работи, които трябва да подобрят състоянието на магистралата с цел осигуряване на безопасността на пътуващите ще се извършват през следващата година. По тази причина и ремонтът на активната лента за движение от \"Тракия\" след Пловдив в посока Бургас ще започне след 15 септември.", "date": "30-june-2017", "title": "Между 220 и 240 млн. лв. са необходими за ремонт на старите участъци от \"Хемус\""}
{"url": "http://www.dnevnik.bg/sviat/2017/06/30/2998878_emirut_na_dubai_prizova_katar_da_otstupi_s_poema_v/", "text": "Премиерът на Обединените арабски емирства (ОАЕ) и емир на Дубай шейх Мохамед бин Рашид ал Мактум публикува стихотворение в социалната мрежа \"Инстаграм\", с което призова Катар да се завърне в регионалната организация на страните от Персийския залив и да прекъсне връзките си с Иран, предадоха \"Нюзуик\" и регионални арабски медии.В , Ал Мактум цитира пророка Мохамед с думите, че \"вълкът яде само овце, които напускат стадото.\" Той отбелязва, че Катар може да е \"от същото племе, народ (и) битие\" и \"една кръв, една земя и една вяра... но въпреки това той се обръща към най-блидкия непознат, към слабия,\" имайки предвид Иран. \"Сега е времето да се обединим, едно сърце / да се защитим едни други отвъд омразата,\" казва още шейхът и настоя Доха да се върне в Съвета за сътрудничество в Залива.До текста има снимка на владетеля на Дубай, на която се вижда и емирът на Абу Даби, шейх Мохамед бин Зайед ал Нахаян и началник на въоръжените сили на ОАЕ. Двете части на поемата, публикувани по-рано тази седмица, са събрали общо 80 000 харесвания в \"Инстаграм\". Шейх Ал Мактум, известен с продуктивността си поет, има над 2.6 милиона последователи.Само преди няколко дни посланикът на ОАЕ в Русия заяви в интервю с \"Гардиън\", че страните от Залива обмиклят нови санкции срещу Катар. Той обясни, че е възможно да накарат търговските си партньори да изберат дали да работят с Рияд или с Доха. \"Има определени икономически санкции, които можем да въведем и които сега се обмислят. Една от възможностите е да се наложат условия на собствените ни търговски партньори и да им кажем: искате да работите с нас? Трябва да направите избор (на търговски патньор),\" каза Омар Гобаш в интервюто.Миналата седмица медии разпространиха, поставени от Саудитска Арабия, Бахрейн, ОАЕ и Египет, за да възстановят отношенията си с Катар. В списъка, даден на катарците от Кувейт, който помага за посредничеството в кризата - четирите държави настояват Доха да закрие телевизия \"Ал Джазира\", да прекъсне дипломатическите си отношения с Иран и да затвори турската военна база на своя територия. Друто условие е Катар да прекрати всякакви връзки с движението \"Мюсюлмански братя\" и с други групировки като Хизбула, \"Ал Кайда\" и \"Ислямска държава\".Катар обяви, че работи по отговор на кризата и в уречения от съседите срок - до неделя - ще предаде отговора си на Кувейт. Външният министър шейх Мохамед бин Абдулрахман ал Тани обаче предупреди, че част от исканията няма как да бъдат изпълнени. \"Не можем да \"прекъснем връзките с така наречената \"Ислямска държава\", \"Ал Кайда\" и ливанската шиитска групировка \"Хизбула\", защото няма такива връзки... Не можем и да \"изгоним членове на Иранската революционна гвардия, защото няма такива в Катар,\" каза той.Срещу искането  да бъде закрита в петък се обяви и ООН, след като комисарят на ООН за човешките права Зейд Раад ал-Хюсейн определи атаката като \"неприемлива\".\"Изключително съм притеснен от искането Катар да затвори мрежата на \"Ал Джазира, както и други свързани издания,\" обяви на пресконференция говорителят му Рупърт Колвил, цитиран от \"Ройтерс\".\"Независимо дали ви го гледате или не, дали ви харесва или не, дали се съгласявате с редакционната ѝ политика, арабските и английските канали имат легитимност и милиони зрители. Искането да бъдат затворени е, според нас, неприемлива атака срещу правото на свобода на изразяването и мнението.\"Междувременно \"Ал Джазира\" съобщи, че в базата \"Ал Удейд\" в Доха е пристигнал нов . Турските военнослужещи ще се присъединят към  сили, пристигнали на 18 юни за участие в съвместни маневри.\"Тези учения са били планирани по-рано в рамките на споразумение за съвместна отбрана, подписано между Доха и Анкара\", напомнят от министерството на отбраната. \"Тяхната цел е повишаване на отбранителните капацитети, подпомагане на усилията в борбата срещу тероризма и запазване на стабилността и безопасността в региона\", уточни ведомството, цитирано от БТА. По информация на \"Ал Джазира\" днес държавният министър на отбраната на Катар Халид бин Мохамед ал Атия е на посещение в Катар за разговори с турския си колега Фикри Ъшък. Тема на разговора, както се посочва, ще бъдат военното присъствие на Турция в Катар и дипломатическата криза в Залива.", "date": "30-june-2017", "title": "Емирът на Дубай призова Катар да отстъпи с поема в \"Инстаграм\""}
{"url": "http://www.dnevnik.bg/citat_na_deniia/2017/06/30/2998919_citat_na_denia_niamam_smartfon_ne_stavam_za_premier_na/", "text": "Така председателят на Европейската комисия  се пошегува по време на обща пресконференция с естонския министър-председател .Балтийската държава поема председателството наот утре и Юнкер е в Талин по повода.Искаме свободното движение на данни да бъде петата свобода в ЕС, добави Ратас.", "date": "30-june-2017", "title": "Цитат на деня: Нямам смартфон, не ставам за премиер на Естония"}
{"url": "http://www.dnevnik.bg/sviat/2017/06/30/2998954_germaniia_shte_globiava_s_do_50_mln_evro_socialnite/", "text": "Германският парламент прие днес закон, предвиждащ строги мерки срещу езика на омразата в социалните мрежи – те ще подлежат на глоби до 50 млн. евро, ако не премахват клевети и враждебни изявления в рамките на една седмица.Правосъдният министър Хайко Маас настоя, че социалните мрежи не предотвратяват разпространениеto на подстрекателски възгледи и невярна информация и че социалните мрежи работят по \"закона на джунглата\".Специалисти по правата на човека и интернет компании заявиха, че законът може да засегне сериозно свободата на словото.\"Свободата на изразяване на мнения свършва там, където започва действието на наказателния закон. Призивите за убийства, заплахите, обидите, разпалването на омраза или на твърдения, че , не са израз на свободата на мнение, а атака срещу свободата на мнение на другите\", каза неотдавна Маас.Германия вече има едни от най-строгите , призиви към насилие и заплахи. Те предвиждат и затвор за  или разпалване на омраза към малцинствата. Рядко обаче се разглеждат такива действия, извършени онлайн.Новият закон дава на социалните мрежи 24 часа, за да изтрият или блокират очевидно престъпно съдържание, и седем дни, за да вземат решение по не толкова очевидни случаи. Те ще са длъжни и да уведомят човека, подал сигнала, какво са направили. Глобите за компанията могат да стигнат до 50 млн. евро, а за главният ѝ представител в Германия – до 5 млн. евро.Централният съвет на евреите приветства закона с думите, че това е \"логична следваща стъпка в борбата с , при положение, че всички доброволни споразумения с доставчиците на платформи бяха на практика неуспешни\".Редица критици, най-вече технологични гиганти и правозащитници, твърдят, че новото законодателство може да има драстични последици за свободата на словото в киберпространството.Независимият експерт на ООН по свободата на словото Дейвид Кей предупреди в началото на този месец германското правителство, че критериите за отстраняване на такива материали от социалните мрежи са \"неясни и двусмислени\". Перспективите за \"солени\" глоби може да накарат социалните медийни компании като \"Фейсбук\" и \"Туитър\" да трият всяко спорно съдържание без да чакат съд да реши дали то нарушава закона, подчерта той.Той предупреди още, че \"такава би нарушила правото да се търси, получава и предава всякакъв вид информация в интернет\".", "date": "30-june-2017", "title": "Германия ще глобява с до 50 млн. евро социалните мрежи, които не реагират бързо на език на омразата"}
{"url": "http://www.dnevnik.bg/biznes/2017/06/30/2998877_bulgariia_shte_iska_izkljuchenie_ot_evropeiskiia/", "text": "България ще поиска от Европейската комисия за българските топлоелектрически централи да не важат завишените изисквания по отношение на парниковите газове, каза днес в парламента министърът на енергетиката Теменужка Петкова. Изявлението й дойде след продължило повече от час разискване за състоянието на българската енергийна система и ефектът върху нея от приемането на значително по-ниски нива на живак и серен диоксид в емисиите на произвеждащите ток от въглища централи.Министърът на енергетиката отбеляза, че в България подобни големи горивни инсталации осигуряват над 40% от електроенергията. \"Българската енергийна система няма как да се справи без тези базови мощности, така че всички трябва да работим за дерогация (изключение от правилото)\", допълни Петкова. В хода на разискванията Таско Ерменков от БСП пък посочи, че ако тецовете затворят врати, без работа ще останат над 100 хил. души.Министърът на енергетиката поясни, че българските тецове трябва да са освободени от спазване на одобрените нови стандарти към централите за дълъг период, или безсрочно. Теменужка Петкова уточни, че за да стане това е нужно да се направи анализ, който безспорно да доказва, че разходите за постигане на новите изисквания в пъти ще надвишават ефекта за екологията.Министърът подчерта, че Министерството на енергетиката и правителството твърдо ще настояват за този подход, като Петкова благодари и на депутатите, които също единодушно се обявиха за дерогацията.По време на разискванията за състоянието на енергийната система на няколко пъти беше засегнат и въпросът за изграждането на нови енергийни мощности. По този повод Теменужка Петкова посочи, че преди да се вземе решение за инвестирането в подобни проекти, са нужни задълбочени икономически анализи. \"Нямаме право на грешка, като решенията трябва да се взимат на пазарен принцип\", допълни тя.По повод изграждането на евентуална нова ядрена мощност Теменужка Петкова посочи, че правителството смята да отдели активите и пасивите, свързани с АЕЦ \"Белене\", в отделна проектна компания, която да предложи за приватизация. \"Така ще видим какъв е реалният инвеститорски интерес към този проект. Ако е проектът е жизнеспособен, той ще се реализира\", обобщи министърът на енергетиката.Теменужка Петкова допълни, че ако инвеститор не се появи, ще се търси вариант оборудването за АЕЦ \"Белене\" да се използва за изграждането на седми блок за АЕЦ \"Козлодуй\".По повод атаките от страна на опозицията, че правителството още няма енергийна стратегия, министърът се съгласи, че тя е разковничето, тъй като ще даде ясна визия за развитието на българската енергетика и ще покаже дали България има устойчива и конкурентноспобна система, способна да осигури енергийни ресури за населението на най-добрите възможни цени.Петкова призова всички депутати да са единни при разработката на този стратегически документ, като допълни, че работната група по стратегията вече е попълнена с експерти от всички парламентарно представени политически партии и специалисти от Българската академия на науките.", "date": "30-june-2017", "title": "България ще иска изключение от европейския регламент за парниковите газове от тецовете"}
{"url": "http://www.dnevnik.bg/pr_sfera/2017/06/30/2998968_canon_puska_dva_novi_dulgoochakvani_dslr_fotoaparata/", "text": "Canon, световен лидер в решенията за изображения, представи днес два дългоочаквани фотоапарата. Това са EOS 6D Mark II, предназначен за страстни любители и професионални фотографи и EOS 200D, специално за начинаещите ентусиасти, търсещи своя първи фотоапарат.И двете нови предложения са от актуалните DSLR фотоапарати и включват последно поколение технологии на Canon. Създадени са съобразно динамиката и нуждите на съвременните потребители и възможността им да споделят и да разказват повече истории.DSLR с пълноформатен сензор, притежаващ последно поколение технологии на Canon, EOS 6D Mark II е създаден за тези фотографи, които искат да издигнат творчеството си на следващо, по-високо ниво. Той е наследник на EOS 6D, продуктивен DSLR фотоапарат с пълно-форматен сензор подходящ за разнообразни фотографски задачи, от пътуване до портрети.С прецизността на EOS 6D Mark II, фотографите имат увереността да снимат без да се притесняват за светлинните условия и да се концентрират върху творческите си идеи и да ги изразяват по впечатляващи начини. Компактен и лек DSLR с пълно-форматен сензор, той е устойчив на прах и влага и е идеален за ежедневно снимане, удовлетворявайки нуждите на потребителите с високата си продуктивност.Фотоапаратът е с подобрени възможности за снимане, допълнителен контрол и гъвкавост за постигане на по-добри резултати. Със своя нов пълно-форматен сензор, DIGIC 7 процесор, 45-точкова авто-фокусна система и технология DualPixel CMOS AF, EOS 6D Mark II предлага изображения с най-високо качество и удовлетворява нуждите както на професионалистите, така и на любителите.Canon EOS 200D е специално създаден за динамичните личности, търсещи стилен, лек и лесен фотоапарат и желаещи да споделят истории от всеки момент от живота си. От Canon казват, че независимо дали потребителите снимат залез над Тадж Махал или своето семейство и приятели вкъщи, компактният размер на EOS 200D го прави достатъчно добър избор за всяка ситуация.Фотоапаратът е най-лекият в DSLR света на Canon с подвижен екран, разполага с най-новите технологии от 2017 г. и притежава функциите на фотоапаратите от високия клас на Canon. От сенките до светлите зони и със зашеметяваща резолюция, EOS 200D дава контрол върху дълбочината на остротата, за да се постигнат красиви дефокусирани задни планове.EOS 200D притежава също така интуитивен интерфейс, който обяснява функциите на потребителите, докато снимат. Лесният визуален гид дава съвети, обяснявайки какъв ефект върху снимката ще има промяната на дадена настройка. При желание тази функция може да бъде изключена.", "date": "30-june-2017", "title": "Canon пуска два нови дългоочаквани DSLR фотоапарата: EOS 6 D Mark II и EOS 200D"}
{"url": "http://www.dnevnik.bg/gradska_sreda/2017/06/30/2998970_etura_organizira_arhitekturen_konkurs_za_obnoviavane/", "text": "Ентографския музей на открито \"Етър\" ще обновява хотела \"Страноприемницата\" в комплекса и смята да направи архитектурен конкурс.Конкурсът е организиран от музея, община Габрово и камарата на архитектите и целта му е да направи експертен, прозрачен и мотивиран избор на идеен проект за преустройството на хотела, пишат оттам.Затова ще има и две обществени обсъждания: на 6 юли 2017 г., четвъртък, от 17 ч. в Ритуалната зала в сградата на Община Габрово на пл. Възраждане 3 и на 20 юли, четвъртък, от 18 ч. в Зала 230 на Университета по архитектура, строителство и геодезия.Ще се обсъжда работната концепция на заданието – цели, задачи, график, жури и предстоящи проучвания. Има и Повече информация за конкурса ще излиза на страницата на  и платформа за градска култура и проекти .", "date": "30-june-2017", "title": "Етъра организира архитектурен конкурс за обновяване на хотела си"}
{"url": "http://www.dnevnik.bg/sviat/2017/06/30/2999016_oon_pochti_polovin_milion_siriici_sa_se_vurnali_po/", "text": "Почти половин милион сирийци са се завърнали по родните си места от началото на годината, включително над 440 000 разселени в самата Сирия и повече от 31 000, избягали в съседни държави, заяви днес Върховният комисариат за бежанците на ООН, цитиран от агенциите \"Ройтерс\" и ДПА.По данни на ВКБООН повечето хора са се завърнали в , ,  и. \"Това е значителна тенденция и значителен брой\", каза говорителят на комисариата Андрей Махечич.По думите му повечето хора се завръщат, за да проверят имуществото си и да потърсят свои роднини. В някои случаи причините са действително подобрение на сигурността или поне усещане за такова.\"Върховният комисар смята, че все още не са налице условията за безопасно и достойно завръщане на \", въпреки че продължаващите усилия на ООН да посредничи за постигане на мир дават известна надежда, каза говорителят.Според него не е сигурно дали ще продължи намаляването на насилието в районите, в които се завръщат хората. Те срещат трудности в изкарването на прехраната, сблъскват се с недостиг на храна, липса на обществени услуги и заварват разрушени училища.Настоящата тенденция на завръщане е малка в сравнение с броя на избягалите хора. Около 6.3 милиона души са , 5 милиона остават в съседни държави и Северна Африка, а близо 900 000 кандидатстват за ./ БТА", "date": "30-june-2017", "title": "ООН: Почти половин милион сирийци са се върнали по родните си места тази година"}
{"url": "http://www.dnevnik.bg/sport/2017/06/30/2999144_livurpul_e_gotov_da_schupi_transferniia_si_rekord_za/", "text": "\"Ливърпул\" е готов да плати рекордна за клуба сума, за да привлече Наби Кейта, съобщава Би Би Си. Според информацията червените все още не са направили предложение към \"Лайпциг\".Твърденията са, че германският клуб иска да задържи 22-годишния полузащитник заради . Африканецът беше основен играч в историческия сезон за отбора, завършил втори в Бундеслигата.Смята се, че цената на Кейта е около 70 млн. паунда. Той има и клауза за откупуване от 48 милиона, но тя може да бъде отключена следващото лято.Предстои да се разбере дали самият футболист има желание да премине на \"Анфийлд\", допълва информацията.Наскоро . С това клубът се доближи на 1 милион от рекорда си от трансфера на Анди Керъл от \"Нюкасъл\" през януари 2011 г.", "date": "30-june-2017", "title": "\"Ливърпул\" е готов да счупи трансферния си рекорд за привличането на Кейта"}
{"url": "http://www.dnevnik.bg/bulgaria/2017/06/30/2999018_remontut_na_dva_bulevarda_blokira_dvijenieto_v_centura/", "text": "В неделя започва ремонтът на столичния булевард \"Прага\" от бул. \"Пенчо Славейков\" до бул. \"Ген. Скобелев\". Това ще наложи цялостно затваряне на отсечката. Новината съобщи кметът на София Йорданка Фандъкова по време на проверката на ремонта на бул. \"Асен Йорданов\", съобщава \"Фокус\".Ще се направи реконструкция на асфалтовата настилка и тротоарите. Предвидено е и подмяна на осветителните тела,а павираната настилка ще бъде премахната и заменена с асфалт. Ремонтът най-вероятно ще затрудни движението в района на Петте кьошета.В понеделник пък предстои началото на втората част от реконструкцията на бул. \"Дондуков\". Тя обхваща отсечката от Министерския съвет до ул. \"Г. С. Раковски\". Булевардът ще бъде цялостно затворен, като целта е ремонтните дейности да приключат в началото на есента. Фандъкова уточни, че сроковете за изпълнението на проекта са удължени заради решението да се запази паважната настилка.Зам.-кметът Евгени Крусев уточни, че до два месеца трябва да приключи реконструкцията на \"Дондуков\" в тази отсечка. За това време ще бъдат подменени трамвайните релси и паветата. Ще бъде изградена и велоалея от гранитни павета с гладка повърхност.Дейностите са, който предвижда ремонти на 10 основни булеварда, както и малки вътрешноквартални улици. В момента тече процедура за избор на изпълнител на реконструцкията на трамвайното тресе по бул. \"Цар Борис III\", както и за ремонт на бул. \"България\", в частта от ул. \"Фритьоф Нансен\" до квартал Бояна, който се очаква да приключи до 2018 г. През есента трябва да . през май и все още не я е подновила, въпреки уверенията на Фандъкова, че това се се случи \"до две седмици\".", "date": "30-june-2017", "title": "Ремонтът на два булеварда блокира движението в центъра на София от следващата седмица"}
{"url": "http://www.dnevnik.bg/sviat/2017/06/30/2999095_isliamska_durjava_e_pred_razgrom_no_bitkata_za_mosul/", "text": "Ден след като обяви разгрома на \"халифата\", иракската армия все още се сражава с групировката \"Ислямска държава\" в нейната доскорошна столица Мосул. Окончателното освобождаване на града обаче тепърва предстои, а напредъкът се оказва все по-труден, колкото повече армията на Багдад и международната коалиция се опитват да стеснят периметъра около джихадистите. .В четвъртък говорител на иракската армия \"Фиктивната държава падна,\" обяви говорител на иракската армия, бригаден генерал Яхия Расуул, пред държавната телевия. По-рано иракските сили обявиха, че са превзели джамията \"Ан-Нури\", която  при сраженията и от която започна \"халифатът\" на \"Ислямска държава\", след като през последната седмица завземаха един след друг ключови квартали в стария град на Мосул. Медиите в страната след това обявиха символична \"победа\" на терористите на мястото, което те обявиха през лятото на 2014 г. за \"столица\" в Ирак. Черното им знаме беше провесено от наклоненото минаре на джамията през юни 2014 г. - преди почти точно три години.Същевременно иракските контратерористични сили предупреждават, че повечето бойци, останали в града - които предимно не са иракчани - са готови да се сражават до смърт и това превръща битката в още по-голямо предизвикателство. Пред \"Ройтерс\" генерал Маан ал Саади обяви, че отвоюването на последната позиция на бойците при река Тигър, където над 200 души се отбраняват от настъпващата коалиция.\"Тесни улици с капани, с цивилни и бойци на \"Ислямска държава на всеки ъгъл правят напредъка на силите за сигурност на Ирак изключително голямо предизвикателство,\" каза говорителят на коалицията Райън Дилън във видео брифинг от Багдад.Позициите на бойците в Мосул се простират по продължението на стотици метри успоредно на река Тигър, а в районите, от които не са отстъпили, живеят в капан, във все по-лоши условия, десетки хиляди цивилни без достатъчно храна, вода и лекарства и без достъп до здравни услуги, разказват за \"Ройтерс\" очевидци, успели да избягат. Някои успяват да се измъкнат все по-лесно, докато коалицията отвоюва успешно части от града - в петък бегълците преминавали край Голямата джамия под звуците на артилерия и бомби в кварталите край река Тигър.Журналист от англоезичното издание The Middle East Eye, разказва, че улиците на отдавна освободени квартали на Мосул са пусти независимо от началото на празника Ейд ал Фитр - жителите се страхуват от възможни контраатаки на \"Ислямска държава\". Кореспонденти, които се придвижват с иракската армия, разказват за контраатаката, продължаваща и в последните дни. Тя започнала на първия ден от Ейд с нападение на три квартала в Западен Мосул, който месеци наред по време на битката беше бастион на групировката. В социалните мрежи десетки жители съобщаваха, че бягат от района, излашени, че джихадистите отново ще поемат контрол.Обявяването на победата - дори тя скоро да дойде окончателно - е помрачено от страданията на десетките хиляди, загубили близки, домове или прехрана в града. \"Чувам по радиото речи на победа, но не мога да не се чувствам тъжен, когато виждам всички тези хора без домове и други, които бягат с децата си под жаркото слънце,\" казва Махмуд, шофьор на такси от освободената източна част на Мосул.В седмичната си публикация \"Ислямска държава\" отрече да е притисната от иракската армия, за която обяви, че е разгромена и че е дала големи жертви. Колкото и преувеличено да звучи това, и след Мосул ще има изпитания за коалицията - територията, заемана от групировката в Ирак и Сирия, все още е с размери, близки до тези на Белгия. Тя има позиции дори на броени километри южно и западно от Мосул, където хиляди живеят под флага ѝ. Според Пентагона е възможно дори лидерът , за когото Русия твърди,  при неин въздушен удар, още да се укрива в източна Сирия, недалеч от иракската граница.", "date": "30-june-2017", "title": "\"Ислямска държава\" е пред разгром, но битката за Мосул не е приключила"}
{"url": "http://www.dnevnik.bg/bulgaria/2017/06/30/2999200_borisov_prizova_politicite_na_balkanite_da_nadrasnat/", "text": "\"Това, че България е председател на Съвета на ЕС за шест месеца не означава, че можем да направим всичко, което желаем. Можем да се придвижим много напред, ако политическият елит на всяка една от държавите, желаещи членство в евроатлантическите структури, надрасне историята\". Тази позиция изрази премиерът Бойко Борисов в рамките на Срещата на върха на държавните и правителствените ръководители на страните-участнички в Процеса за сътрудничество в Югоизточна Европа, цитиран от правителствената пресслужба.\"Нашите балкански народи – те са европейски народи, но хората имат нужда от перспектива, не само да си", "date": "30-june-2017", "title": "Борисов призова политиците на Балканите да надраснат историята"}
{"url": "http://www.dnevnik.bg/sport/2017/06/30/2999065_cska_vze_litovski_vratar/", "text": "ЦСКА привлече вратаря Витаутас Черниаускас. Червените обявиха, че са сключили договор за две години с литовския футболист.Черниаускас е на 28 години и е висок 190 сантиметра, като има четири мача за националния отбор. Миналия сезон вратарят е играл осем мача за \"Динамо\" (Букурещ), като в два от тях не е допуснал гол, посочват от \"Българска армия\".Стражът е играл още за \"Екранас\", \"Васлуй\", \"Корона\" и \"Ермис Арадипу\". От ЦСКА му пожелаха \"много успехи с червената фланелка\".Вратарят идва, за да засили конкуренцията на поста. Титуляр в състава на Стамен Белчев е Георги Китанов.Литовецът е вторият нов в отбора след полузащитника Енрике. ЦСКА се готви за началото на сезона, като в събота има приятелска среща с \"Етър\" на базата в Панчарево. Началният час беше променен за 19.30 ч.", "date": "30-june-2017", "title": "ЦСКА взе литовски вратар"}
{"url": "http://www.dnevnik.bg/sport/2017/06/30/2999165_voleibolniiat_cska_se_podsili_s_bivshiia_nacional/", "text": "Волейболният ЦСКА привлече бившия национал Красимир Гайдарски. Червените реагираха бързо след раздялата с талантливия център Красимир Георгиев, който отива в италианския \"Равена\".Треньорът Александър Попов ще разчита на опита на Гайдарски, който е бронзов медалист от световното в Япония през 2006 г. Блокировачът идва от \"Нефтохимик\", с който стана шампион в Суперлигата.Гайдарски е печелил титлата пет пъти и с \"Левски\". Сега той отново ще си партнира с друг бивш национал - Христо Цветанов.Гайдарски ще стане поредният волейболист, играл в големите съперници ЦСКА и \"Левски\". В състава на червените такива са още Цветанов, Ивайло Стефанов и Иван Крачев. Преди дни , който също е играл в двата отбора.ЦСКА ще търси нов диагонал за предстоящия сезон.", "date": "30-june-2017", "title": "Волейболният ЦСКА се подсили с бившия национал Красимир Гайдарски"}
{"url": "http://www.dnevnik.bg/sport/2017/06/30/2999223_svetovnata_liga_stava_nova_voleibolna_liga_bulgariia/", "text": "Световната лига вече се нарича Нова волейболна лига след потвърдените големи промени. В елитната група ще участват 16 отбора, обяви Българската федерация по волейбол.От 2018 до 2024 г. ще има 12 отбора, които неизменно ще са в най-високото ниво. Това са Бразилия, Италия, САЩ, Китай, Сърбия, Франция, Аржентина, Иран, Полша, Германия, Япония и Русия.Българският национален отбор също ще участва, но има сигурно място в елита само догодина. Съставът попада заедно с Австралия, Канада и Южна Корея в групата на т.нар. \"Претенденти\". Участието им в елита в следващите сезони ще се определя от мястото им в крайното класиране след всеки сезон. Всеки отбор ще играе срещу всички останали в пет последователни седмици, като ще има и домакинство. В първата седмица от 25 до 27 май 2018 г. България ще играе с Китай, Аржентина и САЩ. Домакинът на този турнир предстои да бъде определен, а паралелно с него ще има още три турнира.Във втората седмица от 1 до 3 юни България ще играе с Австралия, Русия и Сърбия. Седмица по-късно националите ще срещнат Италия, Япония и Полша. От 15 до 17 юни са мачовете с Франция, Канада и Бразилия, а за последната седмица остават срещите с Германия, Корея и Иран.За финалите от 4 до 8 юли ще се класират домакинът на турнира и петте най-предно класирани.", "date": "30-june-2017", "title": "Световната лига става Нова волейболна лига, България засега е в елита"}
{"url": "http://www.dnevnik.bg/bulgaria/2017/06/30/2999195_gorskite_pojari_sa_dvoino_poveche_otkolkoto_prez_2016_g/", "text": "Заради очакваните рекордно високи температури през почивните дни Министерството на земеделието напомня на гражданите да бъдат бдителни при боравене с огън и подвижна техника в близост до горски територии.Министерството призовава хората да бъдат внимателни и да пазят горите от пожари.От началото на тази година са възникнали над 200 пожара в горски територии, което е над два пъти повече от същия период на 2016 г., като са засегнати над 10 хиляди декара гора. Над 97% от регистрираните пожари са предизвикани от човешки действия, а най-често става въпрос за небрежност и непредпазливост.Глоба от 500 лв. се налага при паленето на огън на открито на разстояние по-малко от 100 метра от границите на горските територии. Същата санкция се налага и за палене на огън в горски територии извън определените зони от държавните горски и ловни стопанства.Горските стражари апелират за повишено внимание и при активната селскостопанска работа през летния период. Паленето на стърнища и растителни остатъци в земеделските земи е забранено.Стопаните трябва да са много внимателни и при работа със селскостопанска техника по време на стартиралата жътва.Министерството припомня, че при съмнение за възникване на пожар, веднага трябва да се подаде сигнал на денонощния телефон 112. От началото на годината са приети над 1000 обаждания за възникнали пожари в горите.", "date": "30-june-2017", "title": "Горските пожари са двойно повече, отколкото през 2016 г."}
{"url": "http://www.dnevnik.bg/sport/2017/06/30/2999218_noviiat_vratar_na_ludogorec_otborut_e_populiaren_v/", "text": "\"Лудогорец\" представи новото си попълнение - . Аржентинският вратар подписа с клуба, като шампионите не обявиха какъв е срокът на договора.Разградчани посочиха, че са взели \"един от най-добрите вратари в аржентинското първенство\". За последно футболистът игра за \"Колон\" (Санта Фе), като се е състезавал и за \"Росарио сентрал\".Браун се присъедини към лагера на \"Лудогорец\" в Австрия. Той мина успешно медицинските изследвания и ще се включи в подготовката.\"Знам всичко за \"Лудогорец\". Отборът е популярен в Аржентина заради представянето си в Шампионската лига. За мен е чест, че ще играя в подобен тим\", каза Браун.По думите му трансферът се е развил бързо. \"Въобще не съм се замислял дали да дойда в България. Надявам се, че ще бъда полезен на \"Лудогорец\" в борбата му са всички отличия.\"", "date": "30-june-2017", "title": "Новият вратар на \"Лудогорец\": Отборът е популярен в Аржентина заради Шампионската лига"}
{"url": "http://www.dnevnik.bg/biznes/2017/06/30/2999169_ministerstvoto_na_finansite_ochakva_izlishuk_nad_17/", "text": "Салдото по консолидираната фискална програма (КФП) на касова основа за първите шест месеца на 2017 г. е положително в размер на 1.744 млрд. лв. (1.8% от прогнозния БВП), сочат предварителните данни на Министерството на финансите.Към 31 май излишъкът е 1.683 млрд. лв.В структурно отношение салдото по националния бюджет отчита подобрение спрямо отчетеното към полугодието на 2016 г., основно поради ръста на данъчните и осигурителните приходи, докато салдото по сметките за средства от ЕС през настоящата година се влошава. Причина за това е базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007–2013 година, се казва в съобщение на ведомството.В края на първото шестмесечие министерството очаква да са събрани 51.3% от данъчните и неданъчните приходи, планирани за годината. Увеличението спрямо период на предходната година е с 1.035 млрд. лв. (6.6%). Постъпленията от помощи са по-ниски спрямо полугодието на 2016 г., като изпълнението спрямо годишните разчети за 2017 г. се очаква да бъде 25.4%.Разходите по консолидираната фискална програма (вкл. вноската на Република България в бюджета на ЕС) към юни 2017 г. се очаква да бъдат в размер на 15.74 млрд. лв., което е 42.8% от годишния разчет. Разходите за същия период на миналата година са били 14.639 млрд. лв. Нарастването се дължи на увеличението на пенсиите от юли 2016 г. и увеличението на осигурителната вноска за силовите ведомства с 20 процентни пункта.Към 30 юни България е внесла в бюджета на ЕС 488.3 млн. лв.", "date": "30-june-2017", "title": "Министерството на финансите очаква излишък над 1.7 млрд. лв. в края на юни"}
{"url": "http://www.dnevnik.bg/bulgaria/2017/06/30/2999216_borisov_shte_prati_papkata_na_gerdjikov_v_prokuraturata/", "text": "Два месеца след като встъпи в третия си мандат премиерът Бойко Борисов изрази готовност да изпрати в прокуратурата папката с нарушения при предишното му управление, които откри служебният премиер Огнян Герджиков.Това се разбира от стенограмата от правителственото заседание, публикувана на сайта на Министерския съвет. \"Въпросната папка, за която се твърди, че ми е оставена от премиера Герджиков, днес я изпращам надлежно на главния прокурор, защото аз не съм разследващ орган и не ми е работа да се занимавам с това. Ако има нарушения, виновниците да си понесат наказанието. Така че, както ми е оставена, така ще бъде препратена по надлежния служебен ред,\" казва премиерът.След встъпването си в длъжност Герджиков разпореди ревизии във всички министерства и подготви \"препоръки към следващия редовен кабинет във връзка с различни проблеми и сфери\". Непосредствено преди сдаването на властта спомена за папка до Борисов, като уточни, че съдържанието й е \"преди всичко добри идеи и молби, които получавах от различни региони\". Преди дни в интервю за Би Ти Ви той беше по-конкретен като каза, че в папката пишело не най-добрите неща за бившия главен секретар на МВР, а сега шеф на агенция \"Митници\" Георги Костов.След него и президентът Румен Радев публично попита дали Борисов е чел папката на Герджиков.От текста на стенограмата се вижда, че Борисов заговаря за папката след като военен министър Красимир Каракачанов формално докладва предложение до президента Радев да издаде указ за промени в длъжностите, изискващи висше офицерско звание. ", "date": "30-june-2017", "title": "Борисов ще прати \"папката на Герджиков\" в прокуратурата"}
{"url": "http://www.dnevnik.bg/bulgaria/2017/06/30/2999222_v_kazusa_s_ndk_premierut_postupil_durjavnicheski_v/", "text": "Премиерът Бойко Борисов постъпил държавнически и разрешил конфликта между доскорошния шеф на НДК Мирослав Боршош и министъра на европейското председателство Лиляна Павлова така, че да е максимално добре за работата. Това мнение изрази пред БНТ началникът на кабинета на премиера Румяна Бъчварова.По думите й като прехвърлил управлението на НДК от ведомството на Павлова към Министерството на културата премиерът постъпил отговорно и създал условия работата да върви най-добре оттук нататък и да не зависи от конфликта между министъра и директора.Бъчварова каза, че в НДК текат четири проверки и отговорните институции - прокуратурата, строителният контрол, финансовата инспекция, ще кажат има ли нарушения, присвояване или грешки. Всички страни в конфликта са готови да приемат тези резултати, подчерта тя и увери, че нищо не се замита под килима.\"Това е начинът за разрешаване на един възел, ако се застане на едната или другата страна ще създаде повече проблеми. Той постъпи държавнически, а чест им прави (бел. ред - на Павлова и Боршош), че те приеха решения, от които едва ли са щастливи. Този скандал трябва да приключи - дали ще се окаже махленски или корупционен, ще кажат отговорните органи\", каза Бъчварова.Скандалът започна след като Павлова освободи Боршош като директор на НДК заради забавяне на работата по ремонтите, свързани с председателството. Ден след това премиерът го върна на поста и прехвърли собствеността на дружеството към културното министерство. Самият Боршош заяви, че е бил подложен на натиск при обществените поръчки и се оттегли докато траят проверките. Павлова пък изрази задоволство, че ще има възможност да се съсредоточи върху политическите приоритети на председателството.", "date": "30-june-2017", "title": "В казуса с НДК премиерът постъпил държавнически, в интерес на работата"}
{"url": "http://www.dnevnik.bg/sport/2017/06/30/2999228_novoto_predizvikatelstvo_za_bojinov_e_shveicarskiiat/", "text": "Нападателят Валери Божинов ще продължи кариерата си в Швейцария. Българинът ще се състезава в \"Лозана\", съобщава .Наскоро той се раздели с втородивизионния китайски \"Мейджоу кеджиа\". След това .Швейцарският клуб ще е 13-ият отбор на Божинов. До момента той има най-много мачове за първия си отбор \"Лече\", а след това се нарежа сръбският \"Партизан\".\"Лозана\" остана на предпоследното девето място в швейцарската Суперлига миналата година, като завърши с 35 точки - с пет пред изпадналия \"Вадуц\". Отборът запази мястото си в елита.", "date": "30-june-2017", "title": "Новото предизвикателство за Божинов е швейцарският \"Лозана\""}
{"url": "http://www.dnevnik.bg/sport/2017/06/30/2999246_tervel_pulev_specheli_chetvurtata_si_pobeda_na/", "text": "Боксьорът Тервел Пулев спечели четвъртата си победа от четири мача на професионалния ринг. Българинът нокаутира Дражан Жанянин в Берлин.Пулев имаше инициативата и стигна до победата във втория рунд. Тогава след серия удари съперникът му падна от ринга.Първоначалните планове бяха българският боксьор да играе с Владимир Ржезничек. Чехът, чийто актив на професионалния ринг е шест победи и две загуби, обаче се е отказал от двубоя.Жанянин има значително по-голям опит в професионалния бокс, като това му беше 33-ият мач. Той обаче вече има 16 поражения.За 34-годишният Пулев, който в края на миналата година се присъедини към своя брат Кубрат в \"Зауерланд\", това е четвърти успех. Преди това той победи в \"Арена Армеец\" хърватина Томислав Рудан на 3 декември и поляка Якуб Войчик на 28 април, а между двата мача надигра и грузинеца Рамази Гогичашвили на 8 април в Берлин.", "date": "30-june-2017", "title": "Тервел Пулев спечели четвъртата си победа на професионалния ринг след нов нокаут"}
