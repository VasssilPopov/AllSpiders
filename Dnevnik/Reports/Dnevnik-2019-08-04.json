{"url": "https://www.dnevnik.bg/analizi/2019/08/04/3946897_slavi_trifonov_shouto_kato_politika_i_politikata_kato/", "text": "Ще стане ли Слави Трифонов българският Бепе Грило? Ще повтори ли популярният шоумен успехите на италианския комик, след като обяви открито, че стартира политически проект? В последното си 4176-о шоу по Би Ти Ви Слави анонсира \"собствен телевизионен продукт\" – \"Седем осми\", но и \"Няма такава държава\". Нейна цел ще бъде \"превръщането в закон\" на всички решения на референдума, който \"Шоуто на Слави\" инициира през 2016 г. и на който гласуваха три милиона и половина българи. Грило е създател и идеолог на популисткото Движение \"Пет звезди\" (2009) в Италия. Движението спечели последните парламентарни избори и управлява в коалиция с дяснорадикалната Лига. Грило е един от най-известните комици в Италия от края на 80-е години – първо в телевизията, а след това на театралната сцена. Популист, нито ляв - нито десен, противник на еврото, а и на мигрантите. Шегите му често преминават в откровено охулване: нарече бившия премиер Романо Проди \"Алцхаймер Проди\", а колегата му Силвио Берлускони \"психодудже\". Подобно на Грило, Зеленски също е комик. Преди да бъде избран за държавен глава, елиминирайки с лека ръка предшественика си – олигарха Порошенко, той изигра убедително ролята на президент в телевизионния сериал \"Слуга на народа\". Зеленски тепърва ще гради имидж на държавник. Ако иска да успее, вече без да разсмива украинците от популярното си сатирично шоу, трябва да продължи твърдо линията си на дистанциране от старата политическа класа. Грило е обявил политиците за враг повече от 30 години, Зеленски им се присмива вече 20 години – такъв е и \"политическият стаж\" на Слави само в едноименното late night talk show по Би Ти Ви. Често в него бяха осмивани политици, а сценаристите на предаването размахваха заканително пръст по разни политически теми. Преди това шоуменът се сблъсква с политиката в други предавания. През есента на 1996 г. е сред водещите лица на \"Каналето\", което с песента си \"Пътнико Виден, пътнико Off\" и възрожденски песни подгря успешно бунтовете срещу правителството на Жан Виденов. Отсега може да се предположи, че Като шоумен той експлоатира доста добре патриотичната тема, а в предаването му отвреме-навреме се чуват хомофобски реплики, маскирани като закачки. Анонсираното превъплъщение на \"Шоуто\" се вписва в ръста на политическия популизъм в Европа. Той е във възход в страни с остра икономическа и/или политическа криза, делегитимирани държавни институции и рухнало доверие в партиите. Популистите като Грило, Зеленски, а очевидно вече и Слави Трифонов се представят като антисистемни играчи. Те умеят да работят перфектно със социалните мрежи с техния свят на емоционално въвличане и да ги използват като средство за политическа мобилизация. Освен че сипят огън и жупел по политиците (понякога избирателно), медийните популисти умеят да заредят зрителя с добро настроение и да го дарят с усмивки. Това не е никак маловажно на фона на сивото всекидневие на мнозинството граждани и отчаянието им от политиката. В същото време Слави вече има първоначален политически капитал, който може да прибави към символния си капитал от шоуто, за да ги \"инвестира\" в новия си проект. Въпреки че търси реванш за референдума от 2016 г., той е морален победител от него. Едно от тях – за намаляване на държавната субсидия от 11 лв. на 1 лв. на получен глас на последните парламентарни избори, се материализира като закон, макар и три години по-късно. Наложеното от ГЕРБ и ДПС решение, в пакет с още по-опасната възможност бизнесът да финансира партиите, праща политиците директно в прегръдките на олигархията. Това обстоятелство очевидно не смущава новозаявения политик и екипа му. Проектът на Слави се появи навръх местния вот. Затова може да се предположи, че наесен шоуменът ще подкрепи знакови кандидати в по-големите градове, а партийното строителство ще бъде прицелено в парламентарни избори. Формацията му има реални шансове за присъствие в парламента, където дори би могла да играе ролята на балансьор между ГЕРБ и БСП. \"Няма такава държава\" най-вероятно ще обере част от протестния вот, на по-традиционно и консервативно мислещите избиратели. Трудна е да си представим, че тя би направила истински пробив в системата, дори да приемем, че намеренията на създателя й са напълно искрени. Мнозина привиждат в Слави някакъв нов спасител – след Царя и наследилия го негов Бодигард, макар че като типажи Борисов и Слави са много близки. Слави се радва на огромна за българските мащаби публика – поне една част от нея би могла да се превърне в електорат. До последно шоуто му присъстваше в най-гледаните 25 телевизионни програми, според \"Нилсен Адмосфер\". Концертите му с Ку-ку бенд имат десетки хиляди посетители, а по данни от шоуто митингът концерт преди референдума е събрал над 100 000 души на Орлов мост в София. За сравнение – на аранжираните си конгреси в зала \"Арена Армеец ГЕРБ събира около 15 000 души. Дори останал временно без телевизионна трибуна, Слави Трифонов разполага с мощна онлайн платформа – страницата му във фейсбук е следвана от 285 000 души, а обръщението му от последното предаване има 32 000 харесвания. Профилът на Борисов в социалната мрежа леко изостава от страницата Слави - следван е от 215 000 души. Макар и твърде условно, сравнението на терена на общественото доверието между двамата според проучване на \"Галъп\" също е в полза на втория: 39% срещу 30% За разлика от Грило и Зеленски обаче И тук не става въпрос за презрението, с което някои интелектуалци го етикетират като \"чалгаджия\". Водещият на шоуто винаги е демонстрирал близост до част от силните на деня, която поставя под въпрос основната му кауза – да се бори срещу политическата класа и нейните зависимости. Приятелските отношения със знакови покойници като братя Илиеви, шефовете на борческо-застрахователната компания ВИС, с Илия Павлов – боса на \"Мултигруп\", която така и не си \"откъсна опашката\", хвърлят сянка върху биографията му. Въпреки че в страни като България подобни \"опасни връзки\" рядко вредят на политиците. Преди време Слави Трифонов беше в близки отношения и с Бойко Борисов. На един 8 март в качеството му на кмет на София Борисов дори се появи като водещ на \"Шоуто на Слави\", за да честити ухилен празника на жените и да пуска лафове типично в негов стил. Тази форма на политическа комуникация се нарича politainment. През 2010 г. обаче Слави атакува Борисов с остри сатирични скечове, той отговори, а в публичното пространство останаха да висят едни твърдения на премиера. Че Слави искал да си \"поделят\" ГЕРБ и да се промени статута на негов имот на апетитно място – неща, които шоуменът категорично отрече. Отношенията помежду остават хладни и до ден днешен, макар че Няма никакви гаранции, че прощъпулникът на формацията ще е лек. Слави изтърва момента за летящ старт в политиката, след като и власт, и опозиция пренебрегнаха резултатите от референдума. Тогава той протестира една седмица пред парламента, но отразяващите го журналисти бяха повече от съмишлениците му. От акцията се видя, че едно е протестният вот по принцип срещу политическата класа, съвсем друго – конкретното политическо действие. Колко трудно протестният вот се прелива в конкретен политически избор пролича и през 2011 г., когато Слави Трифонов заяви в шоуто си, че \"издига\" бившия еврокомисар Меглена Кунева за президент, защото иска достоен човек за държавен глава. Кунева се класира трета, но нямаше никакви шансове да се яви на балотажа. Най-вероятно и \"Няма такава държава\" няма да надскочи собствения си ръст. По-скоро шансовете са на страната на \"Седем осми\". Защото \"шоуто трябва да продължи\".", "date": "2019.08.04", "title": "Слави Трифонов: шоуто като политика и политиката като шоу"}
{"url": "https://www.dnevnik.bg/analizi/2019/08/04/3946900_vie_viarvate_li_na_tazi_prokuratura/", "text": "                         На 16 юли Националната агенция за приходите (НАП) потвърди в прессъобщение, че е осъществен \"неоторизиран достъп\" до нейни бази данни. Почти в същия момент започва да се разгръща шизофренната картина на държавните напъни да яхнат поредното чутовно доказателство, че царят е гол, превръщайки баналния и присъщ за управлението на калинките гаф в \"активно мероприятие на десните екстремисти\". Картина, в която финансовият министър Владислав Горанов каза, че са засегнати някакви си \"около 3%\" от информацията, с която НАП разполага. Приходната агенция успокоява гражданите, че все пак това са данни, които така или иначе са публични и всичко е, едва ли не, под контрол, дотолкова, че директорът на агенцията дори не си прекъсва отпуската, Бойко Борисов народняшки говори за вълшебници, а същевременно прокуратурата готви обвинение за тероризъм по състав, намиращ се начело в Наказателния кодекс по своята сериозност. Първи в публичното пространство \"политизира\" случая евродепутатът от ГЕРБ Емил Радев. Той бе споменат от прокуратурата като една от мишените на разследвания Кристиян Бойков. Радев бе категоричен в проправителствената NOVA телевизия, че хакването на базата данни на НАП е политическа поръчка. Според него на политическо инженерство навеждало обстоятелството, че са проверявани конкретни имена – премиерът, депутати и главният прокурор. Следва \"тежката артилерия\" на прокуратурата – единственият кандидат за главен прокурор в настоящия т.нар. \"избор\" на шеф на държавното обвинение, Иван Гешев. Пред БНТ той Последното е трудно обясним, но все пак обясним парадокс! Гешев е наясно със задълженията на прокуратурата да не издава присъди и да не заявява като безспорни факти твърдения, подлежащи на доказване, но той просто не може да избяга от това, което му идва отвътре (или отвън, КОЙ знае) да каже. Така единственият кандидат за поста, над който е само Бог (перифраза на образния изказ на покойния главен прокурор Иван Татарчев), заявява в едно изречение, че \"твърди\", и същевременно, че това била водещата версия, по която прокуратурата работела, а именно, че фирмата, в която обвиняемият Кристиян Бойков работил, съчетавала основната си дейност – киберрекет – с политически интереси. Според Гешев тази атака била съвпаднала \"с активно преекспониране на случая в определен кръг медии, свързани с подсъдимия Прокопиев и с Христо Иванов\" – аргумент, който със своята несериозност, тенденциозност и пълно съзвучие с реториката на кафявите медии Още в това интервю пред БНТ последният инсинуира за първи път и още нещо – връзка на обвиняемите с независимата медия за разследваща журналистика \"Биволъ\". Той наблегна на това, че в компютри на задържаните е открит файл \"търсене Биволъ\". По-късно връзката ще бъде непрекъснато акцентирана от по-нататъшните публични изяви на специализираната прокуратура и съответно \"ретранслирана\" от всички медии, пряко и косвено свързани с народния представител от ДПС Делян Пеевски. Това ескалира на 1 август с издадената от специализираната прокуратура европейска заповед за разследване срещу единия от собствениците на сайта \"Биволъ\" – Атанас Чобанов – постоянно живеещ на територията на Френската република. Чобанов веднага заяви, че всъщност целта на спецпрокуратурата е съвсем друга – да получи достъп до физическите сървъри на \"Биволъ\" в чужбина, да разбере върху какви разследвания работят и да възпрепятстват дейността им. Органите на реда в България и преди са имали случаи, в които са извършвали незаконни действия срещу сътрудници на \"Биволъ\" – например срещу репортера Димитър Стоянов, опитал се да заснеме и предотврати унищожаване на документи в международно разследване срещу облагодетелстваните с щедри обществени поръчки ан \"Джи Пи Груп\" АД – дружество, свързвано в публичното пространство с бившия шеф на дружествата на \"Лукойл\" в България – Валентин Златев. на представители на спецпрокуратурата, с участието на наблюдаващия прокурор Евгения Станкова, на която бе съобщено, че от \"ТАД Груп\" направили дори опит да влязат в системата за контрол на поливните системи в София. Целта била следната – когато покрай поливачките в центъра на София и около сградите на парламента и държавните сгради минават правителствени автомобили или такива на чуждестранни гости, те да се задействат и да ги пръскат. Ще използваме думите на самата прокурор Станкова поради фундаменталната им важност за наказателното предследване в България – \"евентуално при преминаването на автомобили на различни, може би държавен глава или гости на нашето Народно събрание, евентуално да бъде активирана поливната част пред парламента, с което да се създаде някакво затруднение при придвижването, което пък от своя страна може, и за нас като прокурори е важно да направим своя извод, че, създавайки такава нестабилност, води след себе си веднага знаете какво – това е нестабилност въобще на цялата ни политическа система и т.н.\". Подобна гротеска в цялата история на наказателното правосъдие в страната ни не се е случвала дори по времето на култа към личността или по времето на Живковия \"застой\", или т.нар. зрял социализъм. Пръскачките на поливните системи около важни сгради на централната администрация могат да доведат до \" нестабилност въобще на цялата ни политическа система\". в обществото, особено след като се разбра, че нито двете лехички на Народното събрание, обгрижвани с аналогови водоноски, нито общинските тревни площи, поливани с механични настройки, имат нещо общо с компютърни програми за дистанционно управление, интернет и пр. технологии. Едновременно с това, специализираният съд не уважи искането на прокуратурата за налагане на постоянна мярка \"задържане под стража\" на обвиняемия едноличен собственик на \"ТАД Груп\" ЕООД Иван Тодоров, който бе задържан зрелищно на българското летище при планираното си завръщане от планирано и обявено публично пътуване в Канада въз основа на Европейска заповед за арест, издадена в абсолютно противоречие на европейските правилата за издаване и приведена в изпълнение на територията на България, където тя няма действие. Паническият отговор на специализираната прокуратура не закъсня, за да постигне кулминацията на набиращия все по-голяма скорост резил на държавния обвинител, който на 1 август изнесе 13 на брой доказателства (по-точно веществени доказателствени средства) от все още продължаващото разследване, с които искаше да увери обществеността какви злодеи са обвинените и как клатят държавата. изтичането на личните данни на хиляди прокурори и на ЕГН-тата на трима властови любимци на народа, въпреки че въпросът за качествата, компетентността и адекватността на прокурорите е критична тема с огромно значение и по този случай. Думата ни е за немислимото решение на един главозамаян държавен обвинител, със сигурност, не без одобрението на прокурорската върхушка (защото там, знаем, никой не прави нищо без благословията на Големия) да започне директна саморазправа с обвинени, но невиновни до доказване на противното лица, на полето на общественото мнение, с абсолютно недопустими дори само от законова гледна точка средства. Директива (ЕС) 2016/343 на Европейския парламент и на Съвета относно укрепването на някои аспекти на презумпцията за невиновност и на правото на лицата да присъстват на съдебния процес в наказателното производство изрично забранява представянето на обвинени лица като виновни в публични изявления на държавните органи. Тази забрана беше вече неколкократно нарушена от самия шеф на Специализираната прокуратура, което напълно обяснява куража на наблюдаващия прокурор по делото да стигне още по-далеч, много по-далеч. Толкова далеч, че (казваме почти, защото все пак помним как през 2013 г. прясно избраният главен прокурор Сотир Цацаров беше организирал публично броене на бюлетини пред журналисти по печално сгромолясалото се дело, известно като \"Костинбродската афера\"). В своята безпомощност да овладее обществените реакции от трупащите се безумия по #НАПлийкс прокурор Станкова се овъртя в спор за истината, но не там, където би следвало да го води – в съда, а на площада, с гражданите, при това държейки всички козове и избирайки сама кои от тях да изиграе, без възможност на обвиняемите и техните защитници да направят същото, защото, освен че техният залог е твърде голям, най-вероятно не биха си и позволили подобни методи. Най-възмутителното е, че сред целия обем твърдяни доказателства прокурор Станкова е решила да оповести публично две от тях, които нямат нищо общо с Иван Тодоров, по повод чиято мярка за неотклонение бяха оповестени доказателствата, според твърденията в самото прессъобщение. Става въпрос за твърдяно изявление на другия обвиняем, Георги Янков, че бил изпратил на \"Биволь\" хакнатите данни и за скрийншот от телефона на първия обвиняем Кристиян Бойков, на който се вижда чат, наименуван \"Биволъ\". Няма сила, която да ни убеди, че публикуването на точно тези две доказателства, които нямат нищо общо с протестираната мярка за неотклонение на Иван Тодоров и дори с който и да е обвиняем по делото в момента, не е публична саморазправа с крайно неудобна медия, извършвана от орган, призван да дири обективната истина, да защитава обществения интерес и да е напълно независим от законодателната и изпълнителната власт. Вие вярвате ли на тази прокуратура?", "date": "2019.08.04", "title": "Вие вярвате ли на тази прокуратура?"}
{"url": "https://www.dnevnik.bg/sport/2019/08/04/3946938_siti_i_livurpul_davat_nachalo_na_angliiskite_futbolni/", "text": "С мач за трофея \"Къмюнити шийлд\", дни преди началото на  новия сезон във Висшата лига  \"Манчестър сити\" и \"Ливърпул\" ще дадат старт на английските футболни емоции. Двата големи съперника от миналия сезон се изправят в пряк дуел на \"Уембли\", в който да определят носителя на първия трофей, макар и без такова значение. Надпреварата е считана за неофициална Суперкупа на Англия и изправя шампиона срещу носителя на ФА къп. През миналия сезон \"Сити\" спечели исторически требъл с трите домашни надпревари (Висшата лига, ФА къп и Купата на Лигата), затова сега се изправя срещу втория от шампионата. Двубоят е днес от 17 часа и ще бъде предаван пряко по \"Диема Спорт 2\". Двата отбора нямат големи промени от миналия сезон, като запазиха основните си играчи. \"Гражданите\" бяха по-активни на трансферния пазар и счупиха трансферния си рекорд, плащайки 70 милиона евро за халфа  Родри от \"Атлетико\" (Мадрид) . Именно темата за трансферите доведе до задочен спор между мениджърите Пеп Гуардиола и Юрген Клоп. Каталунският специалист се ядоса на твърдение на колегата си, че тимът му \"харчи по 200 милиона всяко лято\". \"Това просто не е вярно. Може би те (\"Ливърпул\") не могат да харчат пари това лято, защото през миналото похарчиха сериозни суми. Ядосан съм, защото това твърдение просто не е истина\", каза Гуардиола.      Преди срещата \"Сити\" е определян за фаворит, след като спечели трофея през миналата година, а освен това ще може да разчита на повече от основните си играчи.Очаква се \"Ливърпул\" да бъде без Садио Мане, който игра финал за Купата на Африка със Сенегал. Късно към подготовката се присъединиха още Алисон и Мохамед Салах. \"Не можем да рискуваме никой играч. Ще бъде важно просто да видим кой ще бъде на линия\", каза Клоп преди срещата.", "date": "2019.08.04", "title": "\"Сити\" и \"Ливърпул\" дават начало на английските футболни емоции"}
{"url": "https://www.dnevnik.bg/gradska_sreda/2019/08/04/3946512_boris_bonev_smurtonosna_kombinaciia_ot_korupciia_i/", "text": "- Недоброто управление на града, което наричам смъртоносна комбинация от корупция и некомпетентност, завладяла Столичната община и то политическото ръководство. Това води до низ от проблеми и провали, които сполетяват града ни във време, което исторически погледнато е уникално за София. Има достъп до знания, достъп до финансови средства и до технологии, но това досега не е довело до значително подобрение на живота в града. За последните 10 години в София са инвестирани 15 милиарда лева и ако не се крадеше, градът щеше да изглежда по съвсем друг начин. - Вече 10 години, откакто \"Спаси София\" съществува, винаги сме казвали, че не е нужно да откриваме топлата вода. Благодарение на контактите, които нашата организация има в Прага, Варшава и Будапеща, се срещаме там не само със сродни организации, но и с администрациите и те са готови да споделят опита си. Столичната община не се възползва от опита на Виена, Париж, Прага или Варшава, въпреки че идват представители на тези градове, включително по покана на общината. Но обикновено тези срещи преминават в презентация от наша страна – колко много сме свършили и как строим метро. И това се казва на хора от градове с метро от 100 години. - Не е. Строителството му е изключително скъпо, тежка инфраструктура, която се планира с хоризонт 100 години напред. Един метровлак в София има капацитет да превозва 1100 пътници, а за един час при кратък интервал между влаковете говорим за десетки хиляди пътници на час в една посока. Само че София не е толкова голям град, за да има метро навсякъде и до квартали, където пътникопоток реално липсва. Метрото, повтарям, е изключително скъпа инфраструктура и затова след завършването на Третата метролиния и предвидените отклонения към \"Люлин\" и \"Слатина\", развитието му трябва да спре на този етап и да се фокусираме върху изграждането на обособени бързи трамвайни трасета. Първият ни приоритет е бул. \"Тодор Каблешков\". Там очакването е трамваят да превозва над 65 000 души на ден, правейки го една от най-натоварените линии в града. Той ще дава чудесна кръгова връзка между квартали, които в момента не са свързани. Сега е време, в което трамваят преживява своя ренесанс. От 2000 г. досега в над 130 градове по света или за първи път е пусната трамвайна система, или закрита преди години е възстановена. В София, обаче, само се закриват трамвайни трасета – над 10 км за последните години от управлението на Йорданка Фандъкова и това е изключително недалновидна политика. Датският архитект Ян Геел, когото Фандъкова лично покани да направи анализ на София, сложи на едно от първите места в доклада си препоръката: \"Пазете си трамваите! Не повтаряйте грешката, която много градове по света допуснаха да премахнат трамвайната си мрежа! Сега я строят отново и това им струва много пари.\" - Сложен проблем, защото е свързан с неприкосновеността на личната собственост и с естественото желание на хората да инвестират, да се развиват. Но не може да се влошава качеството на живот на жителите на вече изградени квартали. В \"Плана за София\" предлагаме концепция за изцяло нов квартал на север между източната тангента и северната скоростна тангента, над кв. Враждебна. Там е общински терен, на който може да се изгради пътна инфраструктура, метростанция, паркинг. Целият имот трябва да бъде парцелиран и да е готов за строителство. След това общината да преговаря с инвеститорите на терени в презастроените квартали на София за размяна на имотите. Имаме методология как да стане това. По този начин първо ще спасим междублоковите пространства, за да има зелени площи там и второ - ще изместим инвестиционния фокус и развитието на София в посока север. Северна София сега е тотално забравена – квартали като \"Хаджи Димитър\", \"Надежда\", Орландовци, \"Левски\" на практика са оставени на самотек. Преместването на фокуса на север ще балансира развитието на града. - Ако изтичат сроковете на договорите, няма как общината да не започне процедурите, но е много съмнително в последните месеци на този общински съвет, особено с очакването, че следващият ще е много по-различен. За нас това е опит на мафията да захлеби за последно, защото не е сигурно дали след изборите ще продължи да работи по същия начин. Тук смъртоносната комбинация от корупция и некомпетентност ще доведе до блокиране на бъдещия общински съвет за справяне с проблемите на чистотата, заради тези договори, които ще бъдат подписани с фирмите-изпълнители сега най-вероятно. - Винаги, когато трябва да се гласува голяма далавера в Столичния общински съвет тези две партии гласуват заедно. И не само те – и Реформаторският блок с някои изключения, и Патриотите. Има хармония между всички тях, когато става въпрос за далавери, ощетяващи столичаните. Ние нямаме намерение да се обвързваме с партии, защото сме убедени, че това е правилният начин за водене на местна политика. Ние сме част от тенденция, която е в много градове и на Запад, и на Изток – на граждански организации, които най-добре разбират проблемите на града, боли ги за него и се заемат с управлението. И се справят доста успешно. - Това, което смятам да направя, когато стана кмет, е да премахна надписа, защото исторически не е вярно, че Съветската армия ни е освободила. И ще спра до там. Фокусирането върху досиета, лустрации, паметници и т.н., вместо да се взрем в бъдещето и как да излезем от кочината, в която сме затънали, е губене на гражданска енергия. Да оставим това в бъдеще да го решат и оценят по-умни хора. - Трябва да бъде баня. При положение, че София е възникнала на това място, заради термалните извори, ние в ХХI век при толкова възможности за туризъм и за ползване на тази вода – за пиене, за лечение, за отопление дори, да оставяме хиляди литри ежедневно да се изливат в канализацията е безотговорна политика. Музеят на София може да остане в централната част на банята, но неговото място, според мен е в Царските конюшни, след като се реставрират. И без това основните експонати на музея са каляските на Фердинанд, т.е. по-подходяща сграда едва ли има в София. Така ще се изтегли и туристическият интерес в тази част на столицата. - В нашия \"План за София\" сме предвидили няколко автобусни излетни линии до ключови места в планината, както и възстановяване на Княжевския лифт. За целта фирми като \"Витоша ски\", трябва да бъдат отстранени от парка. Това може да стане много лесно – фирмата е собственик само на съоръженията на въжените линии, но не и на земята под тях. Ако съоръженията са опасни, една заповед за премахването им би свършила работата този монополист на парк \"Витоша\" да бъде отстранен. Как Скопие и Сараево, които са по-бедни общини от София, могат сами да си построят лифтовете, а ние да не можем? Смятам, че Столичната община трябва да възстанови Княжевския лифт и да го експлоатира.", "date": "2019.08.04", "title": "Борис Бонев, кандидат за кмет: Смъртоносна комбинация от корупция и некомпетентност управлява София"}
{"url": "https://www.dnevnik.bg/sviat/2019/08/04/3946551_bi_bi_si_v_sofiia_i_plovdiv_shte_e_po-toplo_s_do_6/", "text": "София и Пловдив може да отбележат до шест градуса увеличение на средните месечни температури през юли и 4-5 градуса през януари през 2100 г. при сценарий, в който няма спад на въглеродните месии до края на века. Това сочи  инструмент на Би Би Си , който позволява да се направи прогноза за температурата съгласно 4 сценария в хиляда града по света. Предоставяните за всеки от тях данни са както за юли и януари миналата година, така и за стойностите през 1900 г. и прогнозните два века по-късно. Тази проверка става възможна, след като юли тази година бе сред най-топлите месеци, откакто има измервания. Тенденцията през последните 10 години е, че почти навсякъде на земята температурите са били по-високи, отколкото през 1880-1900 г. Четирите сценария зависят от количеството и скоростта на увеличаване на парниковите газове в атмосферата. Отбелязва се, че подобни прогнози никога не са сигурни и дори сегашните отчитания на температурни и други данни са несъвършени, а тези за бъдещето зависят от концентрацията на въглероден диоксид в атмосферата. Обяснява, че средните температури за всеки от тези 1000 града може да изглеждат ниски в сравнение с най-високите, измервани през деня, защото стойността им включва и нощната температура. Данните за София Според данните през 2018 г. средната температура за юли в София е била 20.5 градуса, през януари - -1.8 градуса. Следват сценариите за температурата през 2100 г    температурата през януари 2100 г. ще е -0.4 градуса (с 1.4 градуса над сегашната и с 3.2 над тази от 1900 г.). През юли тя ще достигне 21.4 градуса (с 0.9 повече от миналата година и с 2.5 над тази от 1900 г.). Това е ситуацията, при която емисиите ще достигнат пика си в началото на века и след това рязко ще спаднат. Предполага ангажимент да се ограничи увеличаването на глобалните температури до 2 градуса и да се въведа климатични политики, ограничаващи емисиите.  0.5 градуса средна температура през януари (с 4.1 градуса над 1990 г.) и 22.9 градуса през юли (увеличение с 4 градуса). Той предполага пик на емисиите до 2040 г. и впоследствие спад и отговаря на заявените от много правителства политически цели за справяне с климатичните промени.  1.1 градуса средна температура през януари (с 4.7 градуса над 1990 г.) и 23.7 градуса през юли (увеличение с 4.8 градуса). Това би се случило, ако спадът на парниковите емисии не започне преди 2080 г.  3.2 градуса средна температура през януари (с 6.8 градуса над 1990 г.) и 27.1 градуса през юли (увеличение с 8.2 градуса). Това би се случило, ако парниковите емисии не започнат да намаляват до края на века. В такъв случай температурите биха се повишили с между 3 и 5 градуса до 2100 г. Данните за Пловдив Според данните през 2018 г. средната температура за юли в Пловдив е била 22 градуса, през януари - -0.7 градуса. Температурите там са по-високи, но регистрираната промяна в четирите сценария е сходна с тази за София. При   температурата през януари 2100 г. ще е 0.6 градуса (с 0.9 градуса над сегашната и с 3 над тази от 1900 г.). През юли тя ще достигне 22.8 градуса (с 0.8 повече от миналата година и с 2.4 над тази от 1900 г.). 1.4 градуса средна температура през януари (с 3.9 градуса над 1990 г.) и 24.3 градуса през юли (увеличение с 4 градуса).  2 градуса средна температура през януари (с 4.4 градуса над 1990 г.) и 25.1 градуса през юли (увеличение с 4.8 градуса).  3.8 градуса средна температура през януари (с 6.2 градуса над 1990 г.) и 28.4 градуса през юли (увеличение с 8 градуса). Методът В сравнение с индустриализацията, започнала през втората половина на 19 в., средната температура се е увеличила с градус. Може да не звучи като проблем, но изследванията сочат, че увеличението може да е от 3 до 5 градуса до края на века и светът може да се изправи пред \"катастрофални промени\", пише британският обществен оператор. Дадени са примерите с промяната в морското равнище, която може да принуди стотици милиони да напуснат домовете си, екстремните метеорологични явления (суша, горещи вълни, порои) и промени в условията за отглеждане на реколти кат ориз, пшеница и царевица. На земното кълбо в началото на страница се виждат промени в температурата днес в сравнение с тази от 1880-1900 г. В случая на България промяната е в диапазона 1-2 градуса. Съпоставката е на базата на средната температура през юли, измервана в продължение на 10 години. Данните са на организацията с нестопанска цел  \"Бъркли ърт\" , която предоставя и анализира температурна информация за нуждите на климатологията, и глобалния масив  ERA-Interim . Данните са от метеорологични станции по целия свят и са на базата на изчисления на средните температури в участък с дължина и ширина от по 100 км. Районите, където температурата е спаднала на картата, са по-скоро изключения. Такъв има в части от Сибир, но не и в Арктика. За прогнозите се използват данни от климатични модели - компютърни симулации на състоянието на атмосферата, океаните, сушата и леда при различни нива на парниковите газове. Такива модели помагата на учените да изработят модел за затоплянето на Земята. В случая е използван проектът Coupled Model Intercomparison Project (CMIP5), прилаган и за изготвяне на доклади на Междуправителствения панел за климатичните промени към ООН и Световната метеорологична организация.", "date": "2019.08.04", "title": "Би Би Си: В София и Пловдив ще е по-топло с до 6 градуса в края на века"}
{"url": "https://www.dnevnik.bg/hrana_i_napitki/2019/08/04/3942033_elen_cveklo_hibiskus_vishni/", "text": "                         Порционирайте еленското, овкусете добре със сол и пипер и поставете във вакуум плик с бучка масло, вакуумирайте и гответе 60 минути на 56 ̊C. След това запечатайте в предварително загрят тиган. Оставете да почине 5 минути. За крема измийте и обелете цвеклото, сложете във вакуум плик с половината масло и сол и гответе 80 минути на пара 90 ̊C. Когато е готово, пюрирайте заедно с останалото масло в термомиксер на 3000 оборота за 10 минути на 60 ̊C. Пюрето овкусете с балсамовия оцет и меда, добавете, ако е необходимо, малко сол. Направете печено в сол цвекло. Смесете солта и белтъците. Цвеклото измийте и подсушете, след това го обвийте в солта и печете 90 минути на 180 ̊C. Когато е готово, счупете обвивката от сол и порционирайте цвеклото. Половината от цвеклото вакуумирайте с винегрета от вишни, а другото гриловайте, като периодично мажете с масло. Вишните за винегрет направете на сок и към тях добавете водата от хибискуса, меда и балсамовия оцет. След това добавете на тънка струйка олиото. Посолете, ако е необходимо. Суровото цвекло за мариноване обелете и с мандолина нарежете на слайсове с дебелина 1 мм, след това оформете с ринг на перфектни кръгове. Направете разрез по средата на всеки кръг. В касерол смесете водата, захарта, оцета и солта. След като маринатата заври, добавете хибискуса. Оставете сместа леко да изстине и мариновайте в нея цвеклото за около 20 минути. Отстранете костилките на вишните и направете с помощта на сокоизтисквачка плода на сок и добавете балсамовия оцет. Сложете 14 от сока да заври в касерол. След завиране добавете агара, разбъркайте и върнете при останалата смес. Налейте в тава със стреч фолио и оставете да изстине в хладилник. Когато стегне, блендирайте до гладка консистенция. В топла чиния поставете крема от цвекло, след това сготвеното в сол цвекло, което сте стоплили заедно с винегрета във вакуум плик, след това грилованото цвекло, маринованото цвекло, пресни вишни, гел от вишни, червен киселец. Отгоре подредете филето от елен. За еленско филе 800 г филе от елен 120 г масло 10 г сол 5 г черен пипер 120 г червено цвекло 20 мл балсамов оцет Di Modena 20 г мед 10 г масло 2 г сол 200 г червено цвекло 300 г морска сол 100 г белтъци 50 г масло 100 г пресни вишни 30 г мед 4 г сол 150 мл слънчогледово олио 30 г хибискус накиснат във вода 50 мл балсамов оцет Di Modena 80 г сурово цвекло 50 мл оризов оцет 50 г захар 50 мл вода 10 г хибискус 2 г сол 50 мл балсамов оцет Di Modena 100 г пресни вишни 20 г мед 2 г агар-агар За аранжиране 50 г пресни вишни червен киселец", "date": "2019.08.04", "title": "Елен, цвекло, хибискус, вишни"}
{"url": "https://www.dnevnik.bg/bulgaria/2019/08/04/3946961_plamen_georgiev_v_rabotata_si_greshki_ne_sum_dopuskal/", "text": "Вече бившият председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев заяви в интервю за \"Нова телевизия\", че не е допуснал грешки в работата си. По думите му единствената грешка била, че е сбъркал в комуникацията с медиите. Той добави, че в морален план също не мисли, че е сбъркал в нещо. Георгиев подаде оставка в последния работен ден на Народното събрание  преди лятната ваканция, като депутатите гласуваха напускането му още в същия ден. Той беше в отпуск от април т.г. заради проверка на придобит от него апартамент в София. Именно края на проверката от страна на Националната агенция за приходите (НАП) е довела до решението му за оставка, въпреки че самият Георгиев обясни, че още преди това е мислил да предприеме този ход.  \"В работата си грешки не съм допускал, сбърках в комуникацията си с медиите. Вероятно трябваше още в началото да изляза и да почна да обяснявам всички лъжи, които се изписаха\", каза Георгиев, като явно не говореше за началото на периода, в който застана начело на КПКОНПИ, а за последвалия имотен скандал. Той за пореден път обясни, че е жертва на олигарси, но отказа да назове имена, защото \"без конкретни доказателства това означава клевета\". За пореден път каза още, че скандалът е измислен, а по медиите са се говорили лъжи сутрин, обед и вечер. Георгиев се опита да обясни казуса с  терасата на апартамента му , която се оказа в основата на направената му проверка. Тя е обща за блока и по документи всеки от съседите му има право да ходи там. \"Как да идват съседи на тази обща тераса, след като архитектите още през 2005 г. са го конструирали така този блок, че изходът е само от моя апартамент. Това е обща част по смисъла на закона, но терасата не е за общо ползване и затова плащам данъци за тази тераса\", уточни Пламен Георгиев и добави, че не се е отказал от идеята си да съди общината заради това, че преди да купи апартамента е било установено незаконно строителство и нищо не е направено. След оттеглянето му през април КПКОНПИ се ръководи временно от неговия заместник - Антон Славчев. Според \"Капитал\" ръководителят на комисията е искал да се оттегли още преди месец, но не е получил зелена светлина от премиера Борисов. Решаващо обаче се е оказала номинацията на Иван Гешев за главен прокурор, тъй като двамата с Пламен Георгиев имат сериозни противоречия. В днешното си интервю Георгиев уточни, че неговият наследник трябва да е решителен човек.", "date": "2019.08.04", "title": "Пламен Георгиев: В работата си грешки не съм допускал, сбърках в комуникацията си с медиите"}
{"url": "https://www.dnevnik.bg/sport/2019/08/04/3944326_dobre_doshli_v_andite_kak_koloezdeneto_promenia/", "text": "Южна Америка е новият център на колоезденето. Това показаха първите две големи обиколки за годината в спорта, които бяха спечелени от представители на четвъртия по големина континент на земята – еквадорецът  Ричард Карапас  триумфира в Джиро д’Италия, а  Еган Бернал спечели преди седмица Тур дьо Франс . Успехите на двамата млади южноамериканци накара много хора да се замислят променя ли се географията на колоезденето и какво прави състезателите от този континент толкова специални. Победите на Карапас и Бернал на това ниво не са случайни, след като в последните години именно южноамериканците са най-търсените от всички отбори в света. В момента в 18-те отбора от Световния тур има 20 колоездачи от Колумбия и Еквадор, които са разпределени в седем от отборите. От общ брой регистрирани малко над 300 състезатели в първото ниво, това прави 6%, които са южноамериканци. Победите на двамата колоездачи през 2019 г. затвърдиха прогреса на южноамериканското колоездене в последното десетилети. Първо пътят проправи Ригоберто Уран, записал три подиума в големите обиколки, но все още без победа. След това Найро Кинтана спечели Джирото през 2014 г. и Вуелтата две години по-късно. Карапас стана първият еквадорец, спечелил голяма обиколка и получи статут на национален герой в своята родина. Бернал пък на едва 22 години е най-младият победител в Тура от 110 години насам и третият най-млад в цялата история. Успехите на южноамериканците логично доведоха до все по-голям интерес от публиката и спонсорите, като в календара вече има две състезания в Колумбия. Разликите с Европа \"В южноамериканското колоездене всичко е много различно от това в Европа. Не говоря само за релефа, който имаме основно в Колумбия, където са съсредоточени много от надпреварите. При нас се кара с много високо темпо от началото до края, постоянно се атакува. В Европа във възрастова група, с малки изключения, сценарият винаги е откъсване и оформяне на основна група\", разказва Раул Меса, един от най-опитните директори в Колумбия с 46-годишна кариера като ръководител. Според Меса и Луис Фернандо Салдариага, който ръководи колумбийския отбор \"Мансана\", това помага на колоездачите на континента да израстват по-бързо. Неслучайно в последните години южноамериканците достигат пика си по-бързо. \"Примерът е с Найро (Кинтана), който на 22-23 години се бореше за победата в Тура, а Еган спечели на тази възраст\", обяснява Салдариага.      Не всеки обаче има шанс да стане професионалист и не всеки е от шампионско тесто. Специалистите обясняват, че мястото, което \"изковава\" шампиони е планината Линеа. На тежкото изкачване се вижда кои могат и кои не могат. То е дълго над 22 километра, но по-впечатляващото е, еч започва от 1819 метра надморска височина, за да бъде преодоляно на 3264 метра. \"Това е височината, на която се появи Лучо Ерера и показа, че е специален колоездач. След това всички млади колумбийци и еквадорци преминават тест тук\", обяснява Меса. Ерера е първият,който проправя път на южноамериканците. Той печели Обиколката на Испания през 1987 г., както и става най-добър катерач в Тура два пъти, и веднъж в Джирото. Отгледани на голяма надморска височина \"Най-високият Тур дьо Франс\", така директорът на обиколката Кристиан Прюдом определи състезанието през 2019 г. още преди неговото начало. С три финала на над 2000 метра надморска височина за пръв път в историята и общо шест изкачвания, които надхвърлят тази височина, беше ясно, че надпреварата ще бъде от най-тежките. Всичко това даваше предимство на хартия на колумбийците, считани за фаворити преди състезанието. Именно в планинските етапи, където надморската височина играеше роля, те направиха своя удар.  Найро Кинтана спечели 18-ия етап  с атака на Кол дю Галибие (2642 метра), а Еган Бернал се откъсна от своите съперници за жълтата фланелка. Ден по-късно колоездачът на \"Инеос\"  атакува на Кол дю л’Изеран  (2770 метра), а в последния етап нямаше проблеми и на Вал Торен (2365 метра). Голяма част от южноамериканските колоездачи са родени в селца на голяма надморска височина. Карапас идва от местността Ел Кармело, като е роден на 2980 метра. Логично еквадорецът нямаше никакви проблем в два от тежките етапи в Джирото, където колоната се качи до 2300 метра.      Прекарали целия си живот на голяма надморска височина колоездачите от Южна Америка имат организми богати на червени кръвни телца, заради разредения въздух. Това, което останалите опитват да компенсират с пребиваване на високопланински лагери, готвейки се за големите обиколки, южноамериканците имат заложено генетично. Физическата особеност помага в изкачванията, но само над една височина. \"Над 2000 метра това дава предимство, но не означава, че автоматично Бернал или Карапас, или някой друг със сигурност ще е по-добър. Формата и усещането в даден ден също имат голямо значение\", обяснява Луис Фернандо Салдариага. Златната ера Настоящият период е наричан от някои Златната ера на южноамериканското колоездене, след като Карапас и Бернал спечелиха по една голяма обиколка през годината. Те двамата обаче не са единствените, като постоянно от континента излизат нови и нови колоездачи. Южна Америка от години има и други потенциални победители в състезания като Джирото и Тура. Колумбиецът Мигел Анхел Лопес е лидер на \"Астан\" и има две трети места в Джирото и Вуелтата през 2018 г. Той е считан и за един от основните фаворити в предстоящата Обиколка на Испания. Естебан Чавес също има два подиума в кариерата си (Джирото и Вуелтата през 2018 г.), а на 29 и 32 години съответно Кинтана и Уран вярвар, че имат още шансове пред себе си.      Сред най-големите откриватели на таланти от този континент е италианецът Джани Савио, който е собственик на про-континенталния отбор \"Андрони\". 70-годишният мениджър има усет към талантите и в своя отбор даде път на Бернал и неговия настоящ съотборник в \"Инеос\" Иван Рамиро Соса. \"Имам добри контакти във Венецуела, Еквадор и Колумбия от години. Имам много приятели там, които ми помогнаха да открия и подпиша с таланти. Но в днешно време с Интернет, всеки се предлага, затова трябва да се проучва по-внимателно\", обяснява Савио,който спечели милиони от трансфера на Бернал в \"Инеос\". \"Тепърва от този континент ще излизат още колоездачи, не знам дали ще са още по-добри, защото нивото на Бернал и другите е много високо. Спокойно можем да кажем, че сега е ерата на южноамериканското колоездене\". А южноамериканците вече мечтаят за Вуелтата. Те искат да повторят историята от миналата година, когато трите големи обиколки бяха спечелени от трима британци (Крис Фрум, Герант Томас и Саймън Йейтс). Защо 2019 г. да не бъде годината на Южна Америка.", "date": "2019.08.04", "title": "Добре дошли в Андите: как колоезденето променя своята география"}
{"url": "https://www.dnevnik.bg/sviat/2019/08/04/3946963_nai-malko_20_dushi_zaginaha_pri_strelba_v_turgovski/", "text": "Най-малко 20 души загинаха, а 26 бяха ранени при стрелба в търговски комплекс в американския град Ел Пасо, съобщи губернаторът на Тексас Грег Абът, цитиран от БТА. За нападението е задържан 21-годишен мъж, живеещ в района на Далас. Според губернатора това е един от най-кървавите дни в историята на щата. Властите разследват версията за престъпление, извършено от омраза. В САЩ така се обозначават традиционно действия, насочени срещу хора заради тяхната раса, религия или сексуална ориентация. Няма данни за пострадали български граждани при стрелбата, съобщи Министерство на външните работи. Посолството във Вашингтон е в постоянен контакт с местните власти. Министър-председателят Бойко Борисов пък изпрати съболезнователна телеграма до президента на САЩ Доналд Тръмп. \"Осъждаме този безсмислен акт на насилие, отнел живота на много невинни граждани\", пише премиерът в съболезнователната телеграма.", "date": "2019.08.04", "title": "Най-малко 20 души загинаха при стрелба в търговски център в САЩ"}
{"url": "https://www.dnevnik.bg/analizi/2019/08/04/3944404_kakvo_ni_otlichava_ot_jivotnite_i_mashinite/", "text": "Според Ювал Харари ( в  ) \"Появяването на нов начин на мислене и общуване преди между 70 и 30 хиляди години представлява Когнитивна революция. Какво я е предизвикало? Не сме сигурни. Най-често вярваната теория предполага, че случайна генетична мутация променя вътрешната конфигурация на мозъка на Homo Sapiens (един от човешките видове) и това им помага да мислят по безпрецедентен начин и да общуват използвайки изцяло нов тип език. Можем да наречем това мутацията \"Дърво на познанието\" [...] \"Легендите, митовeте, боговете и религиите се явяват за първи път с тази Когнитивна революция. Много животни и човекоподобни са можели преди това да кажат: \"Внимавай! Лъв!\". Благодарение на Когнитивната революция Хомо сапиенс придобива възможността да каже: \"Лъвът е духът-пазител на нашето племе\". Тази способност да се говори за фикции (литературни разкази) е най-уникалното качество на езика на Хомо сапиенс.\" Така казва Ювал Харари. Когнитивната революция се състои в появата на символно мислене според мен. То е основата на новия език. (Някаква степен на символизъм има и в животинските езици, но при тях няма творчески елемент или способност за назоваване на абстрактни понятия и предаване на огромно количество информация с помощта на символи.) Лъвът е символ на нашето племе, звуците (една гласна и две съгласни Л-Ъ-В) означават това животно на български, на английски е друга група от гласни и съгласни звуци - L-I-O-N. Протоезикът, чиито принципи са вградени в нашия мозък, е част от тази генетична мутация, създала възможност за символно съхраняване и предаване на огромно количество информация. Накратко, Когнитивната революция е не просто способността да разказваме измислени истории (фикции), а появата на креативно символно мислене. Розата е любов. Лъвът е сила.Това е символът на нашето племе. Символите зависят от културния контекст. (Това е и разликата между символ и метафора в литературата: Метафората сравнява две неща, означаемо и означател, например слънце и портокал, между които има някаква, макар и странна, прилика. Докато при символа връзката между означаемо и означател, християнство и кръст например или математика и знак плюс, е неразпознаваема извън някакъв общоприет културен контекст.) Когнитивната революция е появата на символно мислене. То е невъзможно без език. (Самият език е система от символи, която ни позволява да складираме и споделяме информация.) Друг е въпросът какво е предизвикало тази когнитивна революция – случайна мутация,Бог, някакви извънземни дошли на Земята. Но с Когнитивната революция маймуната става човек.  Забележка за белите расисти: Homo Sapiens се появява първо в Африка. Източна Африка е вероятната родина на Адам и Ева. Европа по това време е населявана от Неандерталци, които биват изместени от Homo Sapiens. Все пак европейците имат около един процент неандерталски гени, т.е. имало е и някакво кръвосмешение, но като цяло Homo Sapiens се разпространява от Африка в целия свят и другите човешки видове изчезват. Символното мислене и новият тип креативен символен език е това, което ни отличава от човекоподобните маймуни. Но приемането на еволюцията на видовете за факт не означава непременно, че няма Бог. (Ние не знаем причината за предполагаемата Когнитивна мутация, нито причината за Големия взрив.) Идеята че еволюцията доказва, че няма Бог е толкова нелепа, колкото и обратната идея – че понеже в Библията не пише за еволюция на видовете, значи няма такава.  Според \"Битие\" Бог е създал животните на петия ден от Сътворението, а растенията – още на третия. Но какво е за Бог един ден? И какво е Бог? ... Символното мислене рисува един въобразен свят. Но това не значи че този свят не съществува. Хората могат да мислят за това, което не познават или няма как да видят или разберат, чрез символи или митове, които са символични разкази. Но хората имат тенденцията да се вживяват в своите символни фикции, да приемат буквално символите, алегоричните разкази, иносказанията. Това води и до кръвопролитни релогиозни войни – войни за вярата. Алиенацията е съдба на човека от самото му появяване. Homo Sapiens e животно, което може да създава въобразени светове и дори да се преселва в тях, или да умира за тях. Тези въобразени светове може и да съществуват, но ние не сме ги виждали. И ги рисуваме като ползваме познати означатели на непознатото означаемо. Но Райската градина, или някакъв земен Рай – например идеалното общество на свобода, равенство и братство между хората, или пък архаичната символна идея за Велика национална държава (националния флаг и това, което си въобразяваме като видим този символ), или идеята за Свещена Империя по Божия воля —такива идеали, или въобразени светове, могат да обединяват хората. И мечтата за лично щастие, както колективните мечти – щастливо семейство, голямо богатство, битие на началник или на герой – е един въобразен от индивида свят, който го мотивира и осмисля живота му. Но ако вярваме на Платон, светът на абсолютните идеи, светът на мисълта е по-реален от видимия несъвършен свят.  да ги виждаме като по-истински от видимия свят, или да се опитваме да ги реализираме във видимия свят. Символното мислене (което създава въобразените светове) и символния език способен да предава огромно количество информация, е в основата както на човешкото мислене, така и на изкуствения интелект. За сега ние имаме едно огромно предимство пред \"умните машини\", които създаваме: нашата интуиция и нашите емоции, вярата в идеали, надеждата. Имаме способността да си въобразяваме нови светове и те да ни ангажират емоционално, да ни мотивират да се стремим да ги създадем или да бъдем достойни за тях.  Но тези измислени от нас истории, в които се вживяваме, правят нашето мислене и по-консервативно. То е винаги свързано пряко или косвено (при символите означателят е някакъв предмет или визуален образ взет от реалния свят) с нашия личен или колективен исторически опит. Хората се адаптират бързо към нови условия, но при умните машини означателите на символите са доведени до пълна математическа абстракция. Всъщност символите са само само 0 и 1, но с тях може да се изрази всичко. А ние, с нашето живо човешко въображение, вече измисляме нова футуристична фикция, въобразяваме си един свят от недалечното бъдеще, в който сме изгубили своето предимство пред \"умните машини\" и те, тези безскрупулни отцеубийци, напълно са ни изместили.  Лентяи, които блуждаят във въобразени от тях светове само за развлечение? Вече прекарваме все по голяма част от времето си пред компютърния екран, а там симулациите стават все по-убедителни. Фалшивите новини – все по-трудно отличими от фактите. Не губим ли способността си да се борим с тиранията и неправдата? И дори да ги отличаваме от свободата и справедливостта? Не губим ли и желанието си да превръщаме въобразените, идеални светове във физическа реалност, понеже изкуственият интелект може да прави това вместо нас? Ние имаме отговорност (както според Библията, така и според новите Зелени идеи) и пред животните на земята, които постоянно изчезват, към природата на планетата ни, която пренаселваме и унищожаваме. Може би това ще е една причина умните, и вече самоусъвършенстващи се, машини да решат в един момент, че сме излишни лентяи и вандали, вредни за Земята и за Космоса? И така умните машините ше ни изместят и унищожат, както Хомо Сапиенс е изместил и унищожил неандерталците...  Това е АI дистопията. Има разбира се и един утопичен въобразен бъдещ свят, в който хората, в симбиоза с изкуствения интелект, постигат физическо безсмъртие . Човекът се превръща в свръхчовек. Или направо в бог. И заживява в хармония с природата и с космоса – една съвършена и безсмъртна космическа раса... Обикновено бъдещето се оказва някъде по средата между утопията и дистопията. Или се случва нешо съвсем непредвидено, което отклонява в друга посока хода на историята. Не можем да предскажем какво ще стане с човечеството след 50 или 100 години. Ако разбира се светът не е свършил дотогава – било поради атомна война, или поради екологическа катастрофа, причинена всъщност от пренаселението. Или поради някаква съвсем независима от нас космическа причина. Като внезапно долетял астероид.) Защото и свободата на човека, както предопределението е една фикция със символно значение, един мит, който ни мотивира да се самоусъвършенстваме и да вървим напред.", "date": "2019.08.04", "title": "Какво ни отличава от животните и машините"}
{"url": "https://www.dnevnik.bg/bulgaria/2019/08/04/3946969_protest_sreshtu_ubivaneto_na_prasetata_zatvori_za/", "text": "За втора поредна нощ пътят Сливен-Ямбол бе блокиран от протестиращи срещу заповедта за ликвидирането на прасета от тип \"заден двор\". Мярката е превенция срещу африканската чума по свинете и трябва да обхване 20-километровите зони около 65 свинекомплекса, предаде Българското национално радио. Организаторът на протеста Валентина Василева заяви, че нощта е минала спокойно и не е имало опити за провокации. На пътя са нощували близо 40 души, а според нея Крушаре е станала знакова точка в борбата срещу правителствените мерки и на място са дошли хора от цялата страна. \"В момента тук има хора от Ямбол, има хора от Търговище, има хора от Бургас. Очакват се да дойдат още протестиращи. Днес във Ямбол също ще има протести\", каза Василева. Тя припомни, че основното искане на протестиращите е отмяна на евтаназията на свинете в стопанствата, която трябваше да се случи вчера. Протестите в Сливенско  започнаха преди два дни.  Пътят Сливен – Ямбол продължава да бъде затворен и в двете посоки. Обходният маршрут е през селата Камен, Жельо войвода, Кабиле. По-късно се проведе и малоброен протест в софийското село Мрамор. Говорещите на протеста не са хора от селото, а се представят като граждани, които са дошли да подкрепят местните стопани, предаде БНР. Районът попада в 20-километровата зона около свинефермата в Петърч, което налага избиването на животните. Протестиращите се въздържаха от коментари, но неофициално заявиха пред БНР, че кметът на селото Ивайло Иванов е от БСП и организацията на мероприятието е негова. В селото са се отглеждали едва 10-на прасета, от които повечето вече са убити, заяви той. Иванов отрече да е организатор на протеста. Според БНР протестиращите, представящи се за граждани, са познати лица от протестите срещу \"Топлофикация\" и Комисията за енергийно и водно регулиране, срещу чумата по овцете в Южна България, срещу Истанбулската конвенция и Стратегията за детето На протеста е поканена и омбудсманът Мая Манолова. ", "date": "2019.08.04", "title": "Протест срещу убиването на прасета затвори за втора нощ пътя Сливен-Ямбол (допълнена)"}
{"url": "https://www.dnevnik.bg/sviat/2019/08/04/3946977_francuzin_e_purviiat_prekosil_lamansha_s_letiasht/", "text": "Младият френски изобретател Франки Запата влезе днес в историята на авиацията като първият човек, прекосил Ламанша с летящ ховърборд. Това е апарат с 5 малки реактивни двигателя, монтирани за платформа, върху която човек е стъпил, а горивото носи в резервоар на гърба си. Запата сам е проектирал \"летящата дъска\", демонстрира я на парада за националния празник на Франция в Париж на 14 юли и направи първи неуспешен опит на 25 юли. Сега той излетя от място, близо до Кале в съпровод на 3 хеликоптера и малко повече от 20 минути по-късно се приземи в Дувър на британския бряг, махайки на събралите се на плажа Сейнт Мартарет. \"През последните 5-6 километра наистина вече се наслаждавах. Не знам дали това е историческо събитие, не съм аз, който ще каже това, времето ще реши\", заяви той пред журналисти.           \"Направихме машината преди 3 години, а сега прекосихме Ламанша... луда работа\", допълни той, след което се разплака. Най-голямото предизвикателство се оказа презареждането на раницата с керосин, заради което трябваше да кацне на платформа, монтирана на катер по средата на 35-километровия полет. Именно тогава на 25 юли той изгуби баланс при спускането и падна в морето. Сега екипът му използва по-голям плавателен съд. При пристигането си в Дувър французинът сподели, че на моменти е достигал скорост от 160-170 км/ч.     ", "date": "2019.08.04", "title": "Французин е първият, прекосил Ламанша с летящ ховърборд"}
{"url": "https://www.dnevnik.bg/sport/2019/08/04/3946248_edno_futbolno_liato_bez_joze_mourinyo/", "text": "Приятелите ми казват да се наслаждавам на времето си - през юли, август - нещо, което никога не съм имал. Но не мога\". С тези думи Жозе Моуриньо говори за настоящето си. За първи път, откакто е в елита на футбола, той отсъства от голямата сцена. Специалния, водил през годините \"Порто\", \"Челси\", \"Интер\", \"Реал\" (Мадрид) и \"Манчестър юнайтед\", сега е без отбор. Лятото му е свободно, но той не се наслаждава. \"Не съм достатъчно щастлив. Липсва ми футболът, а искрата е в мен. Зе (както е наричан като дете) е пълен с огън\", каза Моуриньо пред \"Скай спортс\". В големите европейски клубове това лято нямаше много треньорски промени. \"Челси\" назначи бившия си футболист Франк Лампард на мястото на Маурицио Сари, който застана начело на \"Ювентус\". \"Интер\" привлече Антонио Конте, а Марко Джампаоло ще води \"Милан\". Много специалисти смятаха, че Моуриньо е близо до връщане в \"Реал\", когато през пролетта белите  изпаднаха в криза  и само за седмица изгубиха възможност да се борят за титлата и купата в Испания, както и за четвърта поредна титла в Шампионската лига. Впоследствие обаче  клубът от Мадрид се насочи към Зинедин Зидан . И така месеци по-късно Моуриньо продължава да е без работа. А най-близкият му досег с футбола остават коментарите му за RT. На някои запалянковци вероятно им липсват ексцентричните му изяви и изявления. Дори трансферният прозорец може би не е същият - за последните шест сезона отборите, в които е бил Специалния, са похарчили 820.5 млн. евро за нови играчи според transfermarkt.de. След раздялата му с \"Юнайтед\" веднага се появиха и твърдения, че може да застане начело на национален отбор. Моуриньо обаче отхвърля този вариант, поне засега. \"Един мач на месец? Прекалено много работа в офиса. Без терен и мачове и да чакам две години за европейското и още две за световното...Все още не\", заяви португалецът. \"Зе трябва да е Зе до последния ден, но не виждам последния ден, защото следващият ход ще е начало\", допълни той.", "date": "2019.08.04", "title": "Едно футболно лято без Жозе Моуриньо"}
{"url": "https://www.dnevnik.bg/bulgaria/2019/08/04/3947007_dve_jertvi_i_niakolko_raneni_pri_verijna_katastrofa_na/", "text": "Двама души починаха, а 10 бяха ранени при верижна катастрофа на автомагистрала \"Тракия\" в посока Бургас. Инцидентът се е случил към 1.00 часа през нощта, предаде Българското национално радио. Първият сблъсък е бил между два леки автомобила около 154-ти километър на магистралата между Белозем и Първомай. 62-годишният шофьор на единият от тях почива в болницата. Жената, пътувала с него, и мъж от другата кола са настанени в болницата. Непосредствено след първата катастрофа следва втори удар. Намалило скоростта си \"БМВ\" е било ударено от \"Пежо\". На място е починала 56-годишна жена, пътувала в \"Пежо\"-то, двама други пътници са ранени. Шофьорът на \"БМВ\" -то и спътничката му са с опасност за живота. В образувалата се тапа са се сблъскали още два автомобила. От удара са пострадали четирима души. Полицията все още не е съобщила причината за първата катастрофа. Движението вече е нормализирано. ", "date": "2019.08.04", "title": "Две жертви и няколко ранени има след верижна катастрофа на АМ \"Тракия\""}
{"url": "https://www.dnevnik.bg/gradska_sreda/2019/08/04/3946736_sujuzut_na_uchitelite_poluchi_pravo_da_renovira/", "text": "Голямата двуетажна къща, в която е живял видният политик и журналист Димитър Петков, от години пустее напълно изоставена. Тя е паметник на културата, но сегашният й собственик – Съюзът на българските учители (СБУ), не можел да я реставрира поради поради постоянни обжалвания на Подробния устройствен план на района. Сградата е на централната ул. \"Неофит Рилски\" 64 и само дворът се ползва за паркинг, докато фасадата е поле за своеволни графити. Димитър Петков е опълченец, загубил едната си ръка в боевете на Шипка, бил кмет на София от 1888 до 1893 г., когато започва благоустрояването на града – прокарването на канализация и някои от основните сега улици на града. Бил е и председател на Народното събрание 1892-1893 г., а през 1906 г. става министър-председател до убийството му през март 1907 г. на бул. \"Цар Освободител\". Негов син е земеделският водач Никола Петков, осъден на смърт и убит през 1947 г., заради съпротивата му срещу комунистическия режим. Домът на тази видна българска фамилия сега очаква да бъде реставриран от Съюза на българските учители. Неговият председател Янка Такева обясни за \"Дневник\", че е готова да започне ремонта, но първо трябва да получи от Министерството на културата одобрение на устройствения план.      От Министерството на културата на 17 юли изпратиха писмо до \"Дневник\", в което съобщават, че \"за тази сграда е съгласуван Работен устройствен план на 13 май\". Издадено е и становище, в което се дава възможност за реставрация, конструктивно укрепване и адаптация на недвижимата културна ценност. На въпрос след като министерството дава възможност за начало на ремонтните дейности, СБУ ще се възползва ли, Янка Такева обясни, че този одобрен устройствен план сега се обжалвал от различни заинтересовани страни и затова нямало как да започне укрепването на сградата. \"Като бъдем готови, ще си я реновираме\", обеща Такева пред \"Дневник\". В предишни свои изявления по проблема тя декларира, че СБУ я е придобило с цел да я укрепи и да я дава под наем. В документацията на Националния институт за паметниците на културата е отбелязано, че сградата с разгъната застроена площ от 372 кв.м и прилежащ двор е придобита от СБУ преди десет години като молител.", "date": "2019.08.04", "title": "Съюзът на учителите получи право да реновира къщата на Димитър Петков, остава да го изпълни"}
{"url": "https://www.dnevnik.bg/sviat/2019/08/04/3947014_devet_dushi_biaha_ubiti_pri_vtora_strelba_v_sasht_v/", "text": "Девет души са убити и и най-малко 16 са ранени при стрелба в американския град Дейтън, щата Охайо. Нападателят е бил убит от полицията на местопрестъплението, а ранените са откарани в болници в района, съобщи Би Би Си. Стрелбата е започнала около 1.00 часа местно време. Тогава е бил подаден сигнал за стрелба пред бар в квартала \"Орегон\" в града. Полицаи, които се намирали близо до местопроизшествието, се отзовали бързо и са успели бързо да прекратят стрелбата, обяви полицията. За стрелеца не се знае нищо за момента, но разследващите биха искали възможно най-бързо да открият неговата мотивация, добави полицията. Джо Уилямс разказа на Би Би Си, че се е намирал на рап концерт в района, когато им е било казано да се евакуират бързо. На присъстващите е било изрично казано да избягват квартала \"Орегон\". За момента още не е сигурно къде точно се е случила стрелбата, но се предполага, че това е барът Ned Peppers. Това е вторият подобен инцидент за деня, след като днес най-малко 20 души загинаха, а 26 бяха ранени  при стрелба в търговски комплекс в американския град Ел Пасо . За нападението беше задържан 21-годишен мъж, живеещ в района на Далас. ", "date": "2019.08.04", "title": "Девет души бяха убити при втора стрелба в САЩ в рамките на едно денонощие"}
{"url": "https://www.dnevnik.bg/biznes/2019/08/04/3946510_zakonoproekt_pazi_avtoriteta_na_vinoto_s_ogranicheniia/", "text": "Проект на нов Закон за виното и спиртните напитки ограничава засаждането на нови лозя до 1% от съществуващите през предходната. Въвеждат се и специални правила, по които ще се издават разрешенията за нови лози. Това се вижда от проекта, публикуван за обществено обсъждане от министерствата на земеделието и на икономиката. Причината да предложат изцяло нов нормативен документ е фактът, че разпоредбите от предишния не отговарят изцяло на европейските регламенти и държавата може да бъде глобена от Брюксел.  Законът, ако бъде приет, ще ограничи засаждането на нови лозя до 1% от засадените с лозя площи към 31 юли на предходната година. Така според мотивите ще се запазят качеството и авторитетът на вината, произвеждани в целия Европейския съюз. като правилата за прилагането му са изготвени така, че да осигурят прозрачна, справедлива и навременно функционираща система, адаптирана към нуждите на лозаро-винарския сектор. Периодът на действие на разрешителния режим за лозови насаждения в Европейския съюз, към който се присъединява България, е от 1 януари 2016 г. до 31 декември 2030 г. Проектозаконът забранява създаване на насаждения с винени сортове лози без издадено разрешение и задължава производителите да изкореняват за своя сметка площите, засадени с лозя без разрешение. Те ще имат четири месеца да изпълнят такава заповед на Изпълнителната агенция за лозата и виното, но ще могат да я обжалват в съда. Ако производител не изкорени сам незаконните насаждения, това ще прави държавата, но за негова сметка, се казва в текстовете на проекта. Тези ограничения не се отнасят за хората, които ще произвеждат вино за лични нужди. За засаждане, презасаждане или присаждане за целите на винопроизводството могат да се използват само класифицирани винени сортове лози, се казва в закона. Според текстовете ограниченията ще допринесат за организираното нарастване на размера на лозовите насаждения и ще премахнат опасността от прекомерно предлагане на лозаро-винарски продукти, предвид пазарните перспективи за тях,. Ще се избегне рискът и от значително обезценяване на определено защитено наименование за произход или защитено географско указание. Основните социално-икономически разходи са свързани с повишените разходи за извършване на административни услуги. Таксите за тези услуги не са актуализирани от приемането на тарифата. Междувременно стойностите на редица от елементите, определящи размера на таксите, са се увеличили. Това увеличение се поема от държавата чрез предоставяне на допълнителни бюджетни субсидии на институциите, отговорни за предоставянето на тези услуги. Тези субсидии са в приблизителен общ годишен размер на около 43 хил. лева. С приемане на предвидените изменения този разход ще бъде разпределен между производителите, на които се предоставят тези услуги. Не се очаква това да доведе до съществена финансова тежест за тях. Освен това по този начин се избягва неоправданото негативно финансово въздействие върху държавния бюджет за сметка на получателите на административни услуги, се казва в мотивите. През 2018 година площите с лозови насаждения в земеделските стопанствата са 50 727 хектара, като от тях 31 320 ха са реколтирани, сочат данните на Министерството на земеделието. Делът на реколтираните площи с червени винени сортове е 61%. Около 5% от площите в стопанствата са млади, невстъпили в плододаване лозя. Неподдържаните лозя, както и тези на маломерни и разпокъсани парцели извън земеделските стопанства, са 13 673 ха. Така общо площите с лозя в България през 2018 г. са 64 400 хектара. Регистрираните в Лозарския регистър, поддържан от Изпълнителната агенция по лозата и виното (ИАЛВ), площи със сортове, подходящи за вина със защитено наименование за произход (ЗНП), са 16 676 ха, за вина със защитено географско указание (ЗГУ) – 21 636 ха, и за други вина – 22 935 ха.", "date": "2019.08.04", "title": "Законопроект пази авторитета на виното с ограничения за лозята"}
{"url": "https://www.dnevnik.bg/photos/2019/08/04/3946995_fotogaleriia_da_prekosish_lamansha_s_letiasht_hovurbord/", "text": "Днес младият френски изобретател Франки Запата влезе в историята на авиацията като първият човек, прекосил Ламанша с  Това е апарат с 5 малки реактивни двигателя, монтирани за платформа, върху която човек е стъпил, а горивото носи в резервоар на гърба си.", "date": "2019.08.04", "title": "Фотогалерия: Да прекосиш Ламанша с летящ ховърборд"}
{"url": "https://www.dnevnik.bg/sport/2019/08/04/3947018_na_purviia_red_za_spektakula_na_prirodata_razkazut_na/", "text": "                         \"Дневник\" публикува разказа на Николов за впечатленията му и трудния момент преди да се откаже, цитиран в страницата му във \"Фейсбук\". Никога не съм обичал драматизма, затова и сегашният ми пост няма да е такъв, въпреки че изминалите 48 часа бяха едни от най-динамичните през живота ми. Беше лудо, беше красиво, беше тъмно, беше трудно, имаше и моменти на \"живот на ръба\", особено този на \"Кончето\". Е4 определено е най-динамичният и най-трудният туристически маршрут в България, в който аз се влюбих още повече. Всяка една планина си има своите особености и точно докато се нагодиш към нейния ритъм, тя рязко свършва и влизаш в един нов свят, който го дели само един асфалтов път от предходния. От топло и приятно августовско време в планината, точно за 5 минути всичко се преобърна с главата надолу. Аз и Антония (Григорова) се озовахме в центъра на огромна гръмотевична буря. Бяхме на най-\"подходящото\" място, на което може да ти се случи подобно нещо. Имах късмета, че в този етап точно Антония беше с мен и беше подготвена с фолио и дъждобран - един брой. Облякохме всички налични дрехи, скрихме се до един клек, увихме се във фолиото, нахлузихме дъждобрана и изгасихме челниците. Съвсем случайно си бяхме купили билети за 1-ви ред за \"спектакъла на природата\". Това, което не знаехме, е, че ще бъде 5D.", "date": "2019.08.04", "title": "На първи ред за спектакъла на природата: разказът на Кирил Николов-Дизела за Е4"}
{"url": "https://www.dnevnik.bg/kultura/2019/08/04/3939876_otkus_ot_isliamut_svetovna_istoriia_na_ed_hjusein/", "text": "                           Познаваме хора, които го изповядват – днес всеки пети човек на планетата изповядва исляма, а държавите, в които той е преобладаваща религия, са 59. Само в България хората, определящи се като мюсюлмани, са над 10% от населението на страната. Данните от множество прогнозни изследвания показват, че това е най-бързо разпространяващата се религия, като след 2050 г. мюсюлманите вероятно ще задминат християните като най-голямата група хора в света, обединени от религиозна идентичност. Същевременно не сме и на крачка по-близо до това да знаем повече по въпроса. Ислямът е все така загадка за нас – близък и все пак далечен, познатият странник в нашия живот. Сред въпросите, които вълнуват Хюсеин в изследването, са още кой е Мохамед и какви са постулатите му, какви са законите на шариата, кой е хариджит или такфирит. Авторът обръща специално внимание на начина, по който е възприемана жената в мюсюлманския свят, пише също за семейната трапеза, за образованието и за секса, правейки сравнение между възприятието за секса в традиционния ислям и в традиционното християнство. Жените Трябва ли жените да имат същите законови права като мъжете? Деветдесет процента от хората в Индонезия и Турция казват \"да\", а в Пакистан 77% са съгласни, но в Саудитска Арабия одобряват само 61%, а в Египет – 57%. Трябва ли жените да имат право да гласуват? Идеята се подкрепя от 93% от турците, 80% от индонезийците, 67% от пакистанците и 56% от саудитците. Жените имат ли право да заемат всякаква работна позиция, за коя­то са квалифицирани? 85% от египтяните, 86% от турците и 69% от са­удитците мислят, че да. Когато става въпрос жени да заемат ръководни постове в правителството и на национално равнище в политиката, 50% от египтяните подкрепят и едва 40% от саудитците подкрепят идеята. На чисто религиозна основа тези отговори в най-голямата досега анкета в мюсюлманските страни би трябвало да са над 90% за все­ки въпрос. Но има едно цялостно отношение и куп мъжки предполо­жения, културни налагания и тълкувания на писанията, които пречат на жените и им отказват свободата да се развиват и благоденстват в мюсюлманския свят. Когато тези възгледи стигнат до крайности, това може да има сериозни и дори фатални последствия. Един горещ пролетен ден през 2002 г., в едно средно училище в Мека, момичетата свалили потисническите си черни абаи и забрадки, както обикновено. Саудитските мъже носят свободни бели роби, кои­то отразяват изгарящата топлина на пустинята, но жените и момичета­та трябва да носят черно, което е най-неприятният цвят за този климат. В исляма няма предписание за облеклото на жените, но черното е било традиционното женско облекло в района Наджд в Централна Арабия, от който дошло племето ал сауд, което завладяло свещени­те градове на исляма и установило управлението си над всичко това, което днес е Саудитска Арабия. Мека била част от колоритния, урба­низиран район Хиджаз, но тази космополитност не се понравила на пуританите от Наджд. Цветните хиджазки дрехи били забранени през 1932 г. и сега дори тези момичета по закон трябвало да носят черно. Поне в изцяло момичешкото училище с изцяло женски персонал, мо­жело да свалят хиджабите си и да си починат. Но на този ден, 22 март 2002 г., в училището им избухнал по­жар. Момичетата се втурнали към изхода, където били спрени на пор­тите от мутава, саудитската религиозна полиция, и принудени да се върнат в горящата сграда. Не можели да ги пуснат навън, защото не носели забрадки и абаи. Пожарникарите пристигнали на мястото, но били възпрепятствани да влязат в сградата, защото вътре имало млади момичета с открита коса. Когато родителите пристигнали, мутавата използвала полицейската си власт, за да ги спре със сила да влязат и да спасят децата си. Петнайсет момичета изгорели до смърт. Можело е да бъдат спасени, но за саудитския салафитски ислям правилата за женското облекло били по-важни от светостта на човеш­кия живот. И това се случило в Мека, в дома и сърцето на исляма. Първият ключов принцип на шариата, първият от петте макасиди – запазването на живота – бил забравен. Педантичността на буквали­стите взела превес над причината за закона. Шест месеца по-рано, през септември 2001-ва, десетки хиляди души се излели от две срутващи се сгради, обгърнати в пламъци. В Ню Йорк пожарникарите и полицаите се борели храбро да спасят бя­гащите от кулите близнаци и правели всичко по силите си, за да ги изведат живи. Как може мюсюлманите – и то в Мека – да реагират толкова различно, с такава грубост и жестокост към момичетата и же­ните в името на исляма? Едно малцинство от салафити с тяхното пуританско мислене сега водят мюсюлманската дискусия и контролират общественото поведе­ние в Мека. Основната им грижа е да са праведни и верни, и това се отразява най-ярко в манията им по жените. Салафитските духовни­ци от Саудитска Арабия са написали пространни томове за месечния цикъл на жените, сексуалните им навици и облеклото, дали и къде е допустимо да работят, ограниченията им при пътуване, бременност и развод. Битката за идентичността и свободата на жените е най-очевидна в Свещената джамия в Мека, глобалния нервен център на исляма. В рамките на само 150 години на салафитите от Наджд им е било забра­нено да влизат в джамията, окупирали са я, били са изхвърлени от нея, а сега я контролират. Събориха антична архитектура, наложиха по­ловата сегрегацията в молитвите, премахнаха кътовете за учене на не­салафитски мюсюлмански училища и деноминации, изхвърлиха мест­ните хиджазки имами и ги замениха само с хора от Наджд и забраниха събирания на други мюсюлмани в най-святото място за преклонение на исляма. Салафизмът е недосегаем за международните критични по­гледи и властта му е абсолютна. В тези свети места един салафит заудря съпругата ми Файе с пръчка, когато за първи път отидохме на поклонение, защото носеше дълга рокля, която разкриваше глезените й. Това беше през 2005 г. Той се отдръпна, когато му изревах, но не смея да мисля за мъките на всяка жена, която е сама там.", "date": "2019.08.04", "title": "Откъс от \"Ислямът. Световна история\" на Ед Хюсеин"}
{"url": "https://www.dnevnik.bg/bulgaria/2019/08/04/3947025_okolo_200_ruski_turisti_sa_blokirani_v_bulgariia/", "text": "Около 200 руски туристи вече втори ден не могат да се приберат от България заради проблем със самолет на авиокомпанията Bulgaria Air. Това съобщи днес генералното консулство на Русия във Варна, предаде \"Фокус\". Става дума за няколко групи руски туристи, които от вчера са блокирани на летището в Бургас. Днес част от тях са били пренасочени към летището във Варна. Полетът е бил насрочен за 5.20 в събота от летището в Бургас. \"Авиокомпанията Bulgaria Air вероятно няма достатъчно самолети, тъй като дори повреда в колесник може да промени времето на излитането, особено след като резервните части за самолети отнемат толкова време да се доставят\", заяви генералният консул Владимир Климанов. \"Именно това е причината за задържането на такъв голям брой руснаци, чийто самолет в събота сутринта не е успял да излети. Надяваме се, че в близките часове авиокомпанията ще изпълни своите задължения и прати туристите по домовете им чрез други полети от летището в Бургас или във Варна\", добави той. По-късно през деня от пресцентъра на Bulgaria Air обявиха, че полетите от Бургас и Варна с руските туристи са излетели. По тяхна информация полетът Бургас- Москва със 140 руски туристи на борда се е забавил, защото преди излитането е открит технически дефект. За да се гарантира сигурността на пътниците, е било необходимо той да се отстрани. От авиокомпанията допълниха, че всички туристи са били настанени в хотел и са получавали информация за състоянието на полета. Останалите на летището пътници са получавали храна, вода и други напитки. ", "date": "2019.08.04", "title": "Около 200 руски туристи са блокирани в България (обновена)"}
{"url": "https://www.dnevnik.bg/bulgaria/2019/08/04/3947031_plamen_georgiev_tvurdi_che_reporter_na_bi_ti_vi_za/", "text": "Бившият председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев твърди, че репортер на Би Ти Ви за малко не е предизвикал инцидент с охранителите му от Национална служба за охрана (НСО). Това е станало след  днешното му участие в сутрешното предаване \"Събуди се\" по \"Нова телевизия\". За инцидента се разбира в една от статиите на сайта на Би Ти Ви със заглавие \"Камарата на архитектите иска независима проверка на терасата на Пламен Георгиев\". В нея пише, че собствениците в сградата, където се намира апартаментът на бившия председател на КПКОНПИ, са получили писма от общината, за да дадат съгласие да бъдат предоставени строителните книжа за апартаментите им. Констатациите на община \"Слатина\" са, че около 60 квадрата от навесите на терасата на Пламен Георгиев са незаконни и трябва да бъдат премахнати. За да се направи независима проверка обаче всеки от собствениците трябва да даде съгласие. Именно това е била причината репортер на Би Ти Ви да потърси Георгиев с въпрос дали ще даде подобно съгласие. Малко преди това бившият председател на антикорупционната комисия обясни пред \"Нова телевизия\", че все още има охрана от НСО, тъй като е получил заплахи за живота още преди да избухне скандалът с имота му. В днешното си участие в \"Нова телевизия\" Георгиев обясни, че не е допускал грешки в работата си и е сбъркал само в комуникацията си с медиите. \"Днес (04.08 – неделя) станах неволен участник в недопустима ситуация, създадена от Ваш екип. След мое участие в сутрешния блок на \"Нова телевизия\" бях буквално причакан от Ваш репортер, а при опита ми да напусна сградата се стигна до пресичане на пътя на автомобила на НСО – ситуация, която разбирате, че можеше да доведе до инцидент\", започва позицията си Георгиев и допълва, че писмото му е официална позиция по случилото се и се надява, че тя ще бъде обективно отразена.      Той продължава с уточнението, че днес синът му има рожден ден и всяка минута от деня му е била плътно разграфена. Това била и причината да откажа коментар на репортера на Би Ти Ви, който по думите на Георгиев го дебнел пред сградата на \"Нова телевизия\". \"Не очаквах обаче, че дългогодишен журналист би застрашил собствената си сигурност и тази на колегите си, преследвайки човек, който не се крие. Моля да разберете притеснението ми – всяка подобна ситуация може да се възприеме като заплашителна от служителите на НСО, на които е възложено да следят за моята сигурност. Удивен съм, че публична личност като мен, може да бъде причаквана по подобен начин – не като дългогодишен служител на държавата, съблюдаващ за спазването на нейните интереси, а като укриващ се от закона престъпник\", завършва позицията на Пламен Георгиев.", "date": "2019.08.04", "title": "Пламен Георгиев твърди, че репортер на Би Ти Ви замалко да предизвика инцидент с охраната му"}
{"url": "https://www.dnevnik.bg/sport/2019/08/04/3947026_voleibolistkite_opitaha_no_sled_obrat_ostavat_v/", "text": "Женският национален отбор на България по волейбол пропусна да направи важна стъпка към класиране за летните олимпийски игри в Токио догодина. Възпитаничките на Иван Петков допуснаха обрат и загубиха драматично с 2:3 (25:21, 21:25, 25:21, 20:25, 10:15) като гост на САЩ във втория си мач от квалификациите. Двубоят предложи зрелище, като най-резултатна беше Елица Василева. Капитанът на отбора изнесе основната част от атаката на българките, като завърши с 24 точки. След загубата волейболистките остават в неизгодна позиция. Българките заемат второто място в групата с една победа и четири точки, докато САЩ е начело с два успеха от два мача и 5 точки в актива си. В последния кръг американките, който са домакини на олимпийската квалификация, срещат Аржентина. Точно в полунощ българско време възпитаничките на Петков играят с аутсайдера Казахстан.", "date": "2019.08.04", "title": "Волейболистките опитаха, но след обрат остават в неизгодна позиция за Токио 2020"}
{"url": "https://www.dnevnik.bg/sport/2019/08/04/3947034_mik_shumaher_specheli_purvata_si_pobeda_vuv_formula_2/", "text": "Близо 15 години по-късно Шумахер отново е на върха в Унгария. Мик Шумахер следва стъпките на легендарния си баща, след като постигна първата си победа във Формула 2. 20-годишният германец триумфира в спринтовата надпревара на пистата \"Хунгароринг\". Мик Шумахер потегли от първа позиция и задържа водачеството по време на 28-те обиколки. Предишното най-добро класиране на пилота на \"Прима\" беше четвърто място в Австрия. Сезонът за Мик Шумахер преминава през възходи и спадове, като след победата в Унгария той ще се изкачи на 11-о място. Състезанията във Формула 2 включват по две надпревари на всяка писта. Основната надпревара е по-дълга от спринтовата, при която пилотите не влизат в бокса заради кратката продължителност. Пилотите се подреждат спрямо класирането си в предишния ден, като първите осем стартират в обратен ред. Осмият оглавява редицата, а първият заема осмо място на старта. Мик Шумахер често е казвал, че не иска да бърза с преминаването си във Формула 1. През този сезон  германецът е тест пилот на \"Ферари\" .", "date": "2019.08.04", "title": "Мик Шумахер записа първа победа във Формула 2"}
{"url": "https://www.dnevnik.bg/bulgaria/2019/08/04/3947036_v_potopenata_curkva_v_iazovir_jrebchevo_beshe/", "text": "Днес старозагорският митрополит Киприан отслужи литургия в потопената във водите на язовир \"Жребчево\" 120-годишна църква \"Св. Йоан Рилски Чудотворец\". Последната служба в нея се е състояла преди 56 години, предаде Би Ти Ви. \"Населено място тук има от XV век. Храмът е осветен през 1892 г., а през 1962 г. е изселено населеното място заради строежа на язовира. Пролетно време църквата е потопена във водите на язовира, а в края на лятото изплува\", разказа Петър Курумлиев от инициативния комитет за запазване на църквата. Тъкмо комитетът в началото на годината започва да работи по осъществяването на идеята за провеждане на служба в храма. \"Решихме да отслужим света литургия в този божествен храм на духа, за да покажем, че св. Иван Рилски е покровител и макар тази църква 50 години да се е борила с водите, е със стабилни основи, както е стабилна и нашата православна вяра\", изтъкна митрополит Киприан. На въпрос на \"Нова телевизия\" дали службите в потопената църква ще се превърнат в традиция, той изрази надежда, че това ще се случи. \"Процесът е дълъг - за собствеността на църквата, за нейната реставрация, евентуално за проект, по който може да се кандидатства. Обетът, който съм дал пред себе си и пред св. Йоан Рилски, е всяка година, на този ден, да отслужваме литургия в този прекрасен храм\", заяви той.", "date": "2019.08.04", "title": "В потопената църква в язовир \"Жребчево\" беше отслужена литургия за първи път от 56 години"}
{"url": "https://www.dnevnik.bg/bulgaria/2019/08/04/3947042_rumunskoto_vunshno_ministerstvo_se_obidi_na_borisov_za/", "text": "Министерството на външните работи на Румъния използва социалните мрежи \"Туитър\" и \"Фейсбук\", за да изрази недоволството си от изказването на премиера Бойко Борисов, който в петък обяви, че е сигурен, че румънските туристи са внесли в страната африканската чума по свинете. Местата с огнище на заразата стават все повече и това наложи вчера  Борисов да посети Пазарджик, където разговаря с кметове на малки населени места  и свиневъди. По време на свое изказване премиерът посочи и как румънските туристи са внесли болестта. \"Те ядат по пътищата, оттам остатъците лесно могат да се разпространят\", смята Борисов. Думите му предизвикаха отговор от страна на румънското външно министерство. В профила си в \"Туитър\" оттам пишат, че са дълбоко разочаровани от думите на Борисов. \"Той трябва да си припомни, че румънските туристи допринасят значително към брутния вътрешен продукт на България. Подобно изявление се появи и в профила на министерството във \"Фейсбук\". Пак в същата социална платформа българският журналист Владимир Береану публикува свой превод от декларацията на румънското външно министерство. В нея той твърди, че пише: \"Освен техническата информация на Националната санитарно-ветеринарна служба и Националната служба за сигурност на храните, която ще предоставим на българските власти, като отговор на злощастните думи на българския премиер Бойко Борисов, няма как да не изразим нашето учудване и разочарование от начина, по който българският премиер се отнася с румънските туристи, особено когато те допринасят значително за растежа на българския БВП.\" Вчера, ден след изказването на Борисов,  Агенция \"Пътна инфраструктура\" разпространи снимки,  на които се вижда как нейни служители изпълняват \"всички предписани мерки за дезинфекция на пътищата в граничните райони, паркинги, отбивките за отдих около бензиностанциите, както и около други обекти, край които минава интензивен пътникопоток\".", "date": "2019.08.04", "title": "Румъния се обиди на Борисов, според когото нейни граждани са внесли чумата по свинете"}
{"url": "https://www.dnevnik.bg/photos/2019/08/04/3946617_veneciia/", "text": "Гранд канал, Венеция", "date": "2019.08.04", "title": "Фотогалерия: Венеция"}
{"url": "https://www.dnevnik.bg/sport/2019/08/04/3947046_video_da_dostavish_pratkata_s_poklon/", "text": "Кой друг, ако не Ник Кириос? Австралийският тенисист отново беше центъра на събитията с шоуто, което създаде в полуфинала срещу Стефанос Циципас на турнира във Вашингтон. Кириос влезе в ролята на доставчик, като поднесе с поклон обувките на съперника, които взе от бащата на Циципас. В хода на турнира гръцкият тенисист често имаше проблеми с обувките, които се късаха в горната част при връзките. Впоследствие Кириос спаси мачбол и стигна до успеха в мача след 6:4, 3:6, 7:6 (7). Във финала австралиецът ще срещне Данийл Медведев от Русия.", "date": "2019.08.04", "title": "Видео: Да доставиш пратката с поклон"}
{"url": "https://www.dnevnik.bg/sviat/2019/08/04/3947049_papa_francisk_apelira_za_suprichastnost_s_jertvite_na/", "text": "Папа Франциск за пореден път апелира днес за \"прозрачност, искреност и съпричастност\" с жертвите на свещеници. Той подчерта нуждата от това \"културата на съчувствието\" да бъде предпочитана пред \"културата на злоупотребата, предаде \"Франс прес\", цитирана от БТА. \"В последно време успяхме да чуем по-ясно често заглушавания вик на нашите братя, които са жертви на злоупотреба с власт, злоупотреба с убежденията, сексуална злоупотреба от страна на ръкоположени свещеници\", казва се в писмо на папата до свещениците. То е написано по повод 160 г. от смъртта на френския духовник, който е известен като Светия свещеник от Ар. \"Ние сме твърдо ангажирани с прилагането на необходимите реформи за стимулиране изоснови на култура, опираща се на свещеническото съчувствие, за да не намира културата на злоупотребата място за развитие\", отбеляза още той. И допълни: \"Прозрачността, искреността и съпричастността с жертвите\", трябва да се превърнат в \"начина, по който сътворяваме историята. Според него това ще помогне на хората да обръщат \"по-голямо внимание на човешкото страдание\". През месец май папа Франциск  направи промени във вътрешното законодателство на Римокатолическата църква , вследствие на които сега е задължително свещениците или други духовници да съобщават за всяко съмнение за сексуална агресия или тормоз. Папата въведе и задължение да се сигнализира за всеки опит на католическата йерархия да прикрие сексуални посегателства от свещеник или друго духовно лице. Всички епархии по света имат срок от една година, за да създадат система, която позволява на обществеността да сигнализира за случаи на сексуална агресия.  Папата заклейми проявите на насилие с огнестрелно оръжие в САЩ и заяви, че се моли за жертвите. По негови думи тези нападения са извършени срещу беззащитни хора. ", "date": "2019.08.04", "title": "Папа Франциск апелира за съпричастност с жертвите на злоупотреби от свещеници"}
{"url": "https://www.dnevnik.bg/sviat/2019/08/04/3947062_germaniia_poiska_ot_rusiia_da_osvobodi_zadurjanite_na/", "text": "Германия призова Русия бързо да освободи протестиращите,  които бяха задържани вчера на митинг в Москва,  който беше насочен срещу недопускането на кандидати на опозицията до изборите за местна власт. \"Арестите са несъразмерни с мирния характер на протестите, които бяха насочени против изключването на кандидати от участие в общинските избори в Москва на 8 септември\", заяви германското външно министерство, цитирано от БТА. Руското вътрешно министерство съобщи, че на вчерашния неразрешен протест полицията е задържала 600 души. На предишен подобен протест преди седмица бяха задържани близо 1400 души. Германското външно министерство заяви, че Русия нарушава международни ангажименти за спазване на правото на мирно събиране и свобода на словото. Германия очаква всички мирни протестиращи да бъдат бързо освободени, а всички независими кандидати, които отговарят на законовите изисквания, да могат да участват в местните избори в Москва, каза германското дипломатическо ведомство.", "date": "2019.08.04", "title": "Германия поиска от Русия да освободи задържаните на вчерашния протест в Москва"}
{"url": "https://www.dnevnik.bg/sport/2019/08/04/3947064_hamiltun_vze_nova_pobeda_sled_epichen_duel_s_verstapen/", "text": "Световният шампион Люис Хамилтън продължи доминацията си във Формула 1 с триумф в Гран при на Унгария. Успехът му дойде по драматичен начин, който беше белязан от паметен дуел с Макс Верстапен и впечатляваща отборна стратегия на \"Мерцедес\". Хамилтън беше догонващ в по-голямата част от състезанието, като изпревари Верстапен в заключителните обиколки. Пилотът на \"Ред бул\" парираше смело атаките на британеца, но гумите му не издържаха в края. \"Ферари\" отново разочарова с представянето си, като двамата пилоти на Скудерията завършиха на над минута зад победителя. В края Себастиан Фетел изпревари съотборника си Шарл Льоклер в битката за третото място. Успехът е осми за Хамилтън от 12 състезания през сезона. Британецът триумфира за седми път на пистата \"Хунгароринг\" и вече има 81 победи в кариерата си. Той изостава с десет от рекордьора по този показател Михаел Шумахер. Верстапен потегли отлично и удържа първата позиция в началото. Валтери Ботас направи лош старт, като беше задминат от Хамилтън и Льоклер, които удариха леко финландеца. Впоследствие Ботас загуби темпо, като трябваше да влезе в бокса за смяна на предното крило. Финландецът се смъкна на дъното, а Фетел излезе четвърти.   Верстапен водеше и влезе в бокса преди Хамилтън. По средата на състезанието пилотът на \"Мерцедес\" започна да прави бързи обиколки, с които се доближи до Верстапен, но холандецът устоя на атаките. Отборът на \"Мерцедес\" реши да заложи на стратегия с по-ранно влизане в бокса за Хамилтън, който сложи гуми \"софт\". В един момент британецът изоставаше с близо 20 секунди от Верстапен, който забави втория си питстоп. В края твърдите му гуми бяха през разпадане и пилотът на \"Ред бул\" беше безпомощен пред бързото темпо на Хамилтън.", "date": "2019.08.04", "title": "Хамилтън взе нова победа след епичен дуел с Верстапен и блестяща отборна стратегия"}
{"url": "https://www.dnevnik.bg/bulgaria/2019/08/04/3947069_karadaiu_vuv_vlastta_uchastvat_hora_koito_suvetut_na/", "text": "В централната изпълнителна власт в България участват хора, които Съветът на Европа определя като фашисти. Това заяви днес председателят на ДПС Мустафа Карадайъ на официалното откриване на традиционния празник на община Борино (Смолянско), който се провежда под патронажа на кмета Мустафа Караахмед, съобщи ДПС  в страницата си в интернет .  Карадайъ благодари на присъстващите за гласуването на евровота. \"Но след изборите видяхме Европа какъв пример ни дава – не допусна националисти, популисти, радикалисти да участват нито в разпределението на постовете в Европейската комисия, нито в разпределението на комисиите в Европейския парламент. И това е правилното. Европа го прави, защото защитава своите ценности и мото: Единни в многообразието\", отбеляза той.  В същото време той посочи, че в България в изпълнителната власт участват хора, които \"сеят омраза, разделение, ксенофобия\". \"Освен тях и ГЕРБ, и БСП сведоха до минимум своята чувствителност, когато се лее ксенофобия и омраза от трибуната на Народното събрание\", каза той. Карадайъ призова с управлението на местно и централно ниво да бъдат ангажирани компетентни и отговорни хора, а не хора изпълнени с омраза.", "date": "2019.08.04", "title": "Карадайъ: Във властта участват хора, които Съветът на Европа оценява като фашисти"}
{"url": "https://www.dnevnik.bg/evropa/2019/08/04/3945429_brekzit_bez_sdelka_ili_predsrochni_izbori_vuv/", "text": "След идването на власт на  Борис Джонсън  излизането на Великобритания от Европейския съюз  без сделка  изглежда все по-вероятно. \"Гардиън\" обобщава как това може да се случи и какви биха били последиците. Как може да се стигне до \"твърд\" Брекзит? Без  споразумение за излизане от ЕС  \"твърдият\" Брекзит ще настъпи автоматично на 31 октомври. Нова сделка изглежда все по-малко вероятна предвид че Борис Джонсън и министрите му поискаха условия – премахване на \"предпазния механизъм\" за ирландската граница и изцяло нова сделка – които бяха  многократно отхвърлени от Брюксел  и така или иначе са твърде амбициозни предвид оставащите дни до крайния срок. Може ли да бъде спрян? Изглежда, че мнозинството депутати все още са против излизане без споразумение, както беше и през март. Все още не е известно обаче дали Камарата на общините може да блокира Джонсън, ако той тръгне в тази посока. Депутатите ще трябва да създадат обстоятелства за обвързващ вот и не е ясно как това би могло да се направи. Според някои в Уестминстър блокиране в парламента на евентуален опит на правителството за \"твърд\" Брекзит е предпочитаният от Джонсън сценарий, който би му позволил да свика избори. Какво значи \"без сделка\"? Това просто ще означава, че на 31 октомври в 23 часа британско време Обединеното кралство ще стане \"трета страна\" по отношение на връзките с ЕС без план за времето след Брекзит и без преходен период. Великобритания ще излезе от безброй споразумения, пактове и договори, покриващи всичко – от мита до движение на хора, данни, храни други стоки – и от специфични сделки в области като авиацията и сигурността. При липсата на цялостно споразумение за излизане всеки елемент ще трябва да бъде договорен. Непосредствено след Брекзит без сделка Великобритания ще търгува с ЕС при условията на Световната търговска организация, включващи мита за селскостопанските стоки. Какви ще са последиците? В голяма степен това е скок в неизвестното предвид многобройните фактори, които имат значение. Няколко сектора обаче са дълбоко обезпокоени. За месопроизводителите ще има незабавни 40% мита на износа за ЕС. Други британски фирми, които изнасят за ЕС, ще трябва да преминат през процедури, свързани с митници, акцизи и ДДС, или не биха могли да изнасят стоки. Забавянията заради граничните проверки, които редица бизнес групи предупредиха, че скоро ще станат много продължителни, биха имали неблагоприятни последици за зависещите от постоянен поток от доставки фирми. Хората се опасяват за снабдяването с лекарства, а пътуващите за ЕС може да трябва да преминат през допълнителни проверки. И за отделните хора, и за бизнеса, списъкът с потенциалните последици е много дълъг и не може да бъде изцяло предвиден. Какви мерки за смекчаване са налице? Правителството започна да се подготвя за Брекзит без сделка още преди първоначалната дата, на която Великобритания трябваше да излезе от ЕС в края на март, приемайки законодателство за области като прането на пари и пътния транспорт. Макар да има твърдения, че правителството все още не е достатъчно подготвено за \"твърд\" Брекзит през октомври, след идването на Джонсън на власт  планирането се ускори . Новият финансов министър Саджид Джавид  обеща допълнителни средства  за случая на Брекзит без сделка. Правителството освен това готви обществена кампания на стойност 100 милиона паунда, която да подготви хората и бизнеса за този сценарий. Ами ирландската граница? Както ирландското правителство посочи многократно, Ирландия не може да остане част от единния пазар на ЕС и да допусне неконтролирания поток от стоки през бъдещата митническа и регулаторна бариера. Макар да има разбираемо желание да се избегне гранична инфраструктура, ще има някаква нова форма на проверки. Ще значи това краят на Брекзит? Не. Великобритания не може да търгува безкрайно при условията на Световната търговска организация и ще трябва да сключи постоянна търговска сделка с ЕС, включваща същите въпроси като \"сметката за развода\" и споразумения за ирландската граница. Основната разлика е, че това ще трябва да се случи възможно най-бързо без буфера на преходния период, който би трябвало да приключи в края на 2020 г. Предсрочни избори? Според сценарии на \"Икономист интелиджънс юнит\" (EIU), публикувани в началото на юли, има 60% вероятност в края на 2019 или началото на 2020 година да се стигне до избори, като гласоподавателите ще бъдат принудени да избират между \"твърд\" Брекзит или втори референдум. Тридесет процента е вероятността Джонсън да бъде в силна позиция, изкарвайки Обединеното кралство от ЕС без сделка на 31 октомври, но това не е основната прогноза на EIU. Има 10% вероятност съюзът да даде нова отсрочка на Лондон, позволявайки преговорите да продължат. Джонсън иска да получи допълнителни отстъпки от ЕС и многократно заяви, че е против включения в споразумението за оттеглянето \"предпазен механизъм\" за ирландската граница, чиято цел е да се избегне връщането на физическа граница, разделяща британската провинция Северна Ирландия и Република Ирландия. ЕС отказва да отстъпи по този въпрос предвид опасенията на Ирландия.  Ако премиерът не успее да спечели значителни отстъпки до октомври, EIU очаква той да заплаши отново с Брекзит без сделка. Това ще създаде конституционно напрежение, защото Джон Бъркоу, председател на Камарата на общините, е непреклонен, че парламентът ще има последната дума за Брекзит. При гласувания през април стана ясно, че няма парламентарно мнозинство в подкрепа на \"твърд\" Брекзит.  Ако бъде пряко предизвикан, парламентът вероятно ще спечели контрол върху процеса. Депутатите могат да прокарат предложение или законопроект, възпрепятстващ Брекзит без сделка, или да свалят премиера с вот на недоверие. Основният сценарий (60% вероятност) е, че на фона на парламентарен блокаж и без значими отстъпки от ЕС Джонсън ще свика предсрочни избори, твърдейки, че е необходимо консервативно мнозинство, за да се осъществи Брекзит.      При тези обстоятелства може да се очаква ЕС да се съгласи на нова отсрочка, ако всички опции останат на масата, включително Брекзит изобщо да не се състои. Лидерът на лейбъристите Джереми Корбин ще бъде принуден да подкрепи втори референдум. Консерваторите ще останат разделени по въпроса, но ще водят кампания за \"твърд\" Брекзит, за да отговорят на предизвикателството от Партията на Брекзит.  Алтернативният сценарий (30% вероятност) е премиерът да надделее в битката с парламента, който да се окаже неспособен да се обедини около законодателство против Брекзит без сделка преди 31 октомври или да свали Джонсън с вот на недоверие навреме.  Крайният сценарий (10% вероятност) е блокажът в парламента и дълбоките разделения сред консерваторите и лейбъристите да накарат премиера да поиска и да му бъде дадена в крайна сметка трета отсрочка за допълнителни преговори. Подобен резултат е вероятен само при продуктивни разговори между Джонсън и ЕС.       Според осреднени резултат от национални проучвания, проведени през втората половина на юни, лейбъристите имат 23% подкрепа, консерваторите – 22%, Партията на Брекзит – 21%, а либералдемократите – 19%. Евентуална победа на лейбърситите и формациите против Брекзит ще доведе до втори референдум. Проучване на YouGov от края на юли дава на консерваторите 32%, на лейбъристите – 22%, на либералдемократите – 19%, на Партията на Брекзит – 13%. Според EIU победа на косъм на партиите против \"твърд\" Брекзит, водеща до коалиция или правителство на малцинството, начело с лейбъристите (с подкрепата на либералдемократите), е малко по-вероятна от победа на силите за Брекзит.  Ако силите, подкрепящи Брекзит, спечелят, сформирайки правителство на консерваторите, поддържано от Партията на Брекзит, най-вероятно е да се стигне до излизане без споразумение, носещо със себе си рецесия и  поставящо под въпрос териториалната цялост  на страната. Втори референдум, особено водещ към отмяна на Брекзит, ще бъде политически взривоопасен.", "date": "2019.08.04", "title": "Брекзит без сделка или предсрочни избори във Великобритания - кое е по-вероятно"}
{"url": "https://www.dnevnik.bg/bulgaria/2019/08/04/3947084_ninova_obvini_borisov_che_e_vkaral_bulgariia_v/", "text": "Лидерът на БСП Корнелия Нинова обвини премиера Бойко Борисов, че е вкарал България в дипломатически скандал с три съседни държави. Тя използва профила си във \"Фейсбук\", за да изрази мнение, че \"внушението, че правителството води успешна външна политика, а Борисов е най-големият дипломат на Балканите беше опровергано от думите и действията на самия Борисов\". \"Той ни вкара в дипломатически скандал със Сърбия за Косово, със Северна Македония, наричайки президента и премиера северномакедонци, а сега и с Румъния, обвинявайки румънските туристи за преносители на чумата. Жалкото е, че от такива \"дипломати\" страда България и българите\", пише Нинова, припомняйки случаи от последните седмици, в които Борисов направи редица коментари. Последният такъв е от края на тази седмица. В петък  премиерът обяви, че е сигурен , че болестта африканска чума по прасетата е внесена в България от румънски туристи. Това предизвика реакция на румънското външно министерство, което  изрази недоволството си от думите на Борисов. \"Присъединяването на Западните Балкани към ЕС е един от най-силните приоритети, които имахме по време на председателството на Съвета на ЕС. Реализацията му изисква добросъседски отношения. Уви. Дипломацията е тънка работа и не е за всеки\", пише още Нинова. Тя намеква, че с \"коментатори и медии под ръка\" Борисов лесно градял фалшив образ. \"Но именно защото е фалшив, този образ може много бързо да бъде сринат\", уточнява тя.", "date": "2019.08.04", "title": "Нинова обвини Борисов, че е вкарал България в дипломатически скандал с три съседни държави"}
{"url": "https://www.dnevnik.bg/razvlechenie/2019/08/04/3947087_hbo_pravi_dokumentalen_film_za_ralf_lorun/", "text": "HBO работи по документален филм за легендата Ралф Лорън. Премиерата на Very Ralph ще бъде на 12 ноември, а неин режисьор и продуцент е Сюзън Лейси, която стои и зад Jane Fonda in Five Acts, съобщава Esquire.  Филмът ще разкаже личната история на дизайнера и ще хвърли поглед върху развитието на бранда му. Ще бъдат използвани много архивни материали от 50-годишната история на известната марка. Създателите на Very Ralph обещават интервюта с колеги на дизайнера, със семейството му и с известни личности, които носят дрехите му от цели десетилетия. Сред тях попадат имена като Карл Лагерфелд, Хилъри Клинтън, Наоми Кембъл, Джесика Частейн и Даян фон Фюрстенберг. Според Esquire марката на Лорън е свързана с нещо повече от модата - тя представя \"визия за идеален и хиперстилизиран свят\". А тази визия е била успоявана от много субкултури в хода на времето. \"В голяма степен Лорън винаги е бил инфлуенсър, преди още тази дума да съществува\", отбелязва изданието. Дизайнерът неотдавна получи рицарско звание от Обединеното кралство. То му бе присъдено от кралица Елизабет II и му бе връчено от принц Чарлз в Бъкингамския дворец на частна церемония.", "date": "2019.08.04", "title": "HBO прави документален филм за Ралф Лорън"}
{"url": "https://www.dnevnik.bg/sport/2019/08/04/3947092_duzpi_donesoha_nov_triumf_na_siti_nad_livurpul/", "text": "\"Манчестър сити\" е носителят на  Къмюнити шийлд  за 2019 г., след като победи \"Ливърпул\" в спора за първия трофей през новия сезон. Шампионът на Англия надви втория с 2:1 след изпълнение на дузпи през 77 хиляди зрители на \"Уембли\". В редовното време срещата завърши 1:1, а в дузпите \"гражданите\" бяха безгрешни. За червените с пропуск се отчете Жоржиньо Вайналдум. \"Сити\" печели отличието за втора поредна година и общо за шести път в своята история. Това е седма купа за \"гражданите\", откакто Пеп Гуардиола застана начело на отбора. През миналия сезон \"Сити\" записа историческо постижение, след като стана първият английски отбор, който спечели и трите домашни трофея - Висшата лига, Купата на лигата и ФА къп. В първия мач за новия сезон Гуардиола заложи на новата си покупка  Родри . Халфът, с който \"гражданите\" счупиха трансферния си рекорд, си партнираше с Давид Силва и Де Бройне в средата на терена. \"Гражданите\" играха без типичен нападател, като атаката поведе Стърлинг. \"Ливърпул\" разчиташе на всичко най-добро, с изключение на Садио Мане, който се завърна с контузия след Купата на Африка Преди почивката \"Сити\" игра по-добре и излезе напред още в 12-ата минута. Точен за състава беше Стърлинг, който отбеляза след технично подаване от капитана Давид Силва. Англичанинът беше изпуснат от няколко защитника в червено. Стърлинг не пропусна да се разпише за пореден път срещу бившия си отбор.      Малко след попадението си Стърлинг беше близо и до нов гол, но се отчете с пропуск срещу Алисон. През втората част \"Ливърпул\" беше далеч по-активният отбор и създаде много повече положения. Футболистите на Юрген Клоп контролираха събитията на терена и направиха няколко големи пропуска. Мохамед Салах изпусна сам срещу вратарят, а Върджил ван Дайк уцели гредата. Все пак централният защитник се реваншира в 77-ата минута, когато асистира за гол на своя партньор в отбраната Жоел Матип. Холандецът овладя топката след свободен удар, центрира меко към наказателното поле и Матип се разписа с глава.      \"Сити\" също се отчете с един голям пропуск, който беше на сметката на Давид Силва. След равенството в редовното време се пристъпи към изпълнение на дузпи, в което всички от \"Сити\" бяха безгрешни. Илкай Гюндоган, Бернардо Силва, Фил Фоудън, Александър Зинченко и Габриел Жезуш вкараха от 11-те метра. За \"Ливърпул\" се разписаха Шакири, Лалана, Окслейд-Чембърлейн и Салах, но вторият изстрел, дело на Вайналдум беше прекалено слаб и Клаудио Браво го спаси.      Сезонът във Висшата лига  започва в петък, като \"Ливърпул\" открива шампионата с домакинство на новака \"Норич\".", "date": "2019.08.04", "title": "Дузпи донесоха нов триумф на \"Сити\" над \"Ливърпул\""}
{"url": "https://www.dnevnik.bg/sport/2019/08/04/3947089_cska_postigna_truden_uspeh_sreshtu_botev_vraca/", "text": "ЦСКА записа втора поредна победа в първенството. Червените стигнаха трудно до успеха с 1:0 при домакинството си на \"Ботев\" (Враца) в мач с малко положения пред двете врати. Единствения гол в двубоя отбеляза Евандро в 72-ата минута. В края на мача гостите играха с човек по-малко заради изгонването на Филип Ждерич. С успеха ЦСКА вече е пети със седем точки, колкото има и \"Левски\", но сините са с мач по-малко. \"Ботев\" е 11-и с актив от една победа и три загуби. Първата част предложи малко интересни моменти. В средата на полувремето Евандро опита да вкара след разбъркване в наказателното поле, но ударът на бразилеца с глава беше слаб. В добавеното време гостите можеха да нанесат своя удар. Георги Вълчев изведе Даниел Генов сам срещу вратаря, но нападателят стреля встрани.      През втората част в игра се появиха Али Соу и Тиаго, като това раздвижи играта на червените. Двамата размениха подавания, но ударът на последния беше неточен. В 72-ата минута Евандро отново беше в центъра на събитията, когато даде преднина на червените. Бразилецът засече топката с глава след центриране на Тиаго и остави безпомощен вратаря Красимир Костов. Пет минути преди края Ждерич беше изгонен за втори жълт картон, получен за грубо нарушение в близост до централната линия.", "date": "2019.08.04", "title": "ЦСКА постигна труден успех срещу \"Ботев\" (Враца)"}
{"url": "https://www.dnevnik.bg/razvlechenie/2019/08/04/3946996_nai-komentiranoto_v_dnevnik_koi_stoi_zad_atakata/", "text": "                         1.  Знаем кой е поръчал на \"Тад груп\" атаката срещу НАП, обяви директорът на ГДБОП  - 421 коментара 2.  Няколко хиляди поискаха оттеглянето на Гешев и издигането на Бойко Атанасов за главен прокурор  - 419 коментара 3.  Прокуратурата изненадващо разпространи доказателства срещу \"ТАД груп\", за да защити обвинението  - 416 коментара 4.  Слави Трифонов прави партия и нов телевизионен проект (допълнена)  - 384 коментара 5.  Собственикът на TAD Group остава в ареста, чувства се натопен и предаден  - 383 коментара 6.  Що е то \"соросоид\"? И кому пречи той в България?  - 371 коментара 7.  Собственикът на TAD Group Иван Тодоров е арестуван на летището (допълнена)   - 351 коментара 8.  САЩ наложиха нови санкции на Русия заради отравянето на Скрипал  - 345 коментара 9.  Имитацията на Кремъл се изчерпа, пуснат е валякът на репресиите  - 338 коментара 10.  Руският боен флот може да отблъсне нападение от който и да е агресор, увери Путин  - 334 коментара", "date": "2019.08.04", "title": "Най-коментираното в \"Дневник\": Кой стои зад атаката срещу НАП и протестът срещу Гешев"}
{"url": "https://www.dnevnik.bg/photos/2019/08/04/3947006_fotogaleriia_svetovnite_snimki_na_denia_za_3-4_avgust/", "text": "Залез в Тило-лез-Камбрай, Франция.", "date": "2019.08.04", "title": "Фотогалерия: Световните снимки на деня за 3-4 август 2019 г."}
{"url": "https://www.dnevnik.bg/analizi/2019/08/04/3947108_nap_liiks_za_spiridonov_shlifera_i_prizraka_na/", "text": "                         В усилията си да подкрепи тезата си за \"виновността\" на \"ТАД Груп\" за \"НАП лийкс\", Специализираната прокуратурата възприе принципа \"теч теч избива\". Държавното обвинение организира безпрецедентен \"контра теч\" в медиите на \"доказателства\" по делото. Става дума за 13 файла с обяснителни бележки. Директорът на Главната дирекция \"Борба с организираната престъпност\" (ГДБОП) главен комисар Ивайло Спиридонов коментира \"доказателствата\" така: \"Някои хора си мислеха, че са набутали ГДБОП и прокуратурата в ъгъла... Според мен, как беше, са ни хванали за шлифера\". Според г-н Спиридонов обвиняемите – собственикът на \"ТАД Груп\" Иван Тодоров, търговският директор във фирмата Георги Янков, които са сочени за подбудители, и 20-годишният служител Кристиян Бойков, считан за извършител на безпрецедентната хакерска атака – са \"станали жертва на собствената си охранителна система\". Именно записът от камерите позволил да се установи паролата за компютъра на Бойков; така с \"хитрост и лукавство\", подчерта не без задоволство г-н Спиридонов, е бил намерен достъп до машината на \"хакера\". Вместо да успокоят лятото на нашето недоволство, последните \"разкрития\" на българската прокуратура по случая \"НАП лийкс\" обаче будят тревога. С престараването си прокуратурата се оплете в серия от гафове. Бяха публикувани ЕГН-тата на премиера Бойко Борисов, главния прокурор Сотир Цацаров и депутата от ДПС Делян Пеевски. Имаше и друга издънка – беше \"изпусната\" връзка към сайт, на който са данните на над 2000 прокурори и следователи. За пореден път беше погазен фундаменталният принцип на правовата държава, че всеки е невинен до доказването на противното. Българската прокуратура изнесе процеса от съдебната зала – там където му е мястото – и тенденциозно го захвърли в телевизионните студия, сайтовете и форумите в интернет. Юристи, като адвокат Екимджиев, потвърждават тази тревожна констатация. Те припомнят, че България е осъждана многократно в Европейския съд за правата на човека в Страсбург заради проблематичните, за да не кажем нескопосани, действия на политици, съдии, прокурори и др. \"Новатор в тази дейност беше бившият министър на вътрешните работи Цветан Цветанов, който публично четеше присъди и обявяваше хора за престъпници, но господин Гешев и прокуратурата се оказват един достоен приемник\", посочва Екимджиев. Председателят на съюза на съдиите г-н Калпачкиев също счита, че случаят, за съжаление, не е безпрецедентен. Той припомни за \"обнародването\" на тефтерчето на бившия председател на комисията за конфликт на интереси Филип Златанов(2014 г.), както и за изнесените доказателства за \"Костинбродската афера\" (2013 г.). Новият шеф на специализираната прокуратура г-н Франтишек обаче заяви, че наследството на г-н Гешев \"не се нуждае от ревизия\". Напротив. Той беше категоричен: \"ще продължим темпото на Гешев, с тенденция да го увеличим\". А самият Гешев обеща обнародването чрез медиите на \"факти\" от текущи разследвания (т.е. преди да се произнесъл съдът) да продължи. Събитията от последните дни са повече от обикновено дежавю. Да, през последните 30 г. сме виждали неведнъж използването на съда и прокуратурата за политически цели. Свикнахме. Но сега тази политизация е тотална. Неприкрита. Арогантна. Доказателствата са налице. Единственият участник в надпреварата за поста главен прокурор размаха заканително пръст срещу \"десните екстремисти\". Изглежда, вината на въпросните \"екстремисти\" е в това, че си позволяват да роптаят срещу статуквото, изваждайки на показ престъпните му зависимости. Малко след \"НАП лийкс\" бяхме свидетели и на странния случай с личните данни на съдийката Мирослава Тодорова, които бяха \"изпуснати\" на сайта на Инспектората на Висшия съдебен съвет (файлът бе озаглавен многозначително – \"MIROSLAVA STEFANOVATODOROVA NE SE CHISTIIIIIIIIIIIIIIII\"). Г-жа Тодорова е известна с критиките си към недъзите в съдебната система, а през 2014 г. се осмели да заведе дело срещу вътрешния министър Цветан Цветанов за клевета. Във \"връзка\" с \"НАП лийкс\" беше издадена заповед за разпита на главния редактор на сайта \"Биволъ\" г-н Чобанов. Сайтът дръзва системно да вади кирливите ризи на \"елита\", като аферите \"Апартаментгейт\" и \"Къщи за тъщи\". \"Разкрити\" бяха и опити за \"мокри поръчки\"; оръдието на престъплението щели да бъдат пръскачките пред парламента. \"НАП лийкс\" е \"мачбол\" за прокуратурата. А чрез нея и за управляващите. Това е възможност за започването на безпрецедентен лов на вещици, който да смачка, да запуши с един замах устите на всички опоненти, обявявайки ги за \"врагове на държавността\". Г-н Спиридонов заяви, че има още \"много доказателства\" по случая \"НАП лийкс\". Включително следи, които водят към неговия \"поръчител\". Дали накрая, твърде удобно, няма да се окаже, че \"злият гений\" е политик или партия, които са трън в петата на властта? Вестник \"24 часа\" например твърди, че имало информация, че поръчители на атаката са член на \"Да, България\" и \"негов другар\". От всичко, което сме видели и чули до момента (а в безпристрастността на съдебната система се съмняват мнозинството българи – доверието в нея е замръзнало на около 20%), \"НАП лийкс\" започва все повече да вони. Това е позабравена, но упорита миризма. Мъртвешкият полъх на милиционерско \"активно мероприятие\". Обърнете внимание на думите на шефа на ГДБОП. Макар да говори за \"достатъчно данни\" за \"поръчителя\", той казва: \"дали това ще бъде доказано е друг въпрос\". По-важно от доказателствата е очернянето. Политическото инвалидизиране. Озъбеният призрак на милиционерската държава, която бе синоним на бившия тоталитарен режим, едва ли някога си е отивал. По-вероятното е да се е спотайвал в ъгъла на политическия театър, докато продължава тихичко да си \"преде\", осмивайки сизифовските опити за изграждане на демократични институции. През последните дни този фантом разголи телесата си. Стана още по-безсрамен. Лъсна, изпъчен на сцената, в целия си пошъл блясък.", "date": "2019.08.04", "title": "\"НАП лийкс\": за Спиридонов, шлифера и призрака на милиционерската държава"}
{"url": "https://www.dnevnik.bg/sport/2019/08/04/3947110_lokomotiv_spria_ludogorec_vuv_vulnuvasht_mach_v_plovdiv/", "text": "Шампионът \"Лудогорец\" допусна грешна стъпка в първенството. Тимът от Разград стигна до 1:1 при гостуването си на \"Локомотив\" (Пловдив) във вълнуващ мач, който беше повторение на сблъсъка между двата отбора за суперкупата. Бирсент Карагерен даде преднина на домакините в 60-ата минута, а четири по-късно Вандерсон изравни. През първата част Дан Битон изпусна дузпа за \"Лудогорец\". \"Лудогорец\" остава първи с десет точки, като има две пред \"Черно море\" и \"Арда\". \"Локомотив\" е пети със седем. Двата отбора влязоха в мача, след като в четвъртък имаха мачове от втория квалификационен кръг на Лига Европа. Още от началото с представянето си футболистите на терена дадоха предпоставки за интересен двубой.      \"Лудогорец\" влезе по-силно в мача и след девет минути получи право да изпълни дузпа, отсъдена за нарушение срещу Сисиньо. Той получи извеждащ диагонален пас по крилото, проби в наказателното поле и беше съборен. Впоследствие вратарят Илко Пиргов спаси удара на Битон от бялата точка. Силната игра на \"Лудогорец\" продължи и Вандерсон уцели гредата след изпълнение на свободен удар. \"Локомотив\" изравни играта и застраши вратата на \"Лудогорец\". В средата на полувремето Пламен Илиев трябваше да прави спасявания след удари на Анте Аралица и Един Бахтич. До края на частта и двата отбора имаха положения, като домакините за малко да си отбележат автогол, но Пиргов беше на висота да спаси.      В 60-ата минута \"Локомотив\" оформи нападение отдясно, където Ален Ожболт пое и подаде към Карагарен. Той овладя и със силен удар отблизо даде преднина на домакините. Радостта им обаче не продължи дълго, след като четири минути по-късно Вандерсон изравни. Бразилецът завърши бърза контраатака, в основата на която беше Битон. В края \"Локомотив\" имаше по-добрите възможности, но до гол не се стигна.", "date": "2019.08.04", "title": "\"Локомотив\" (Пловдив) спря \"Лудогорец\" във вълнуващ мач"}
