{"url": "http://www.dnevnik.bg/bulgaria/2017/06/12/2987726_plamen_uzunov_snimkata_mi_e_manipulirana_skandalut_ima/", "text": "\"Не следва да подам оставка, защото скандалът е дирижиран и добре оранизиран с цел да дескредитира мен и президентството. Самата снимка е умишлено разпространена, като тя е манипулирана, като моят образ е изведен от фона\", каза днес по БНТ бившият министър на вътрешните работи в кабинета Герджиков и настоящ съветник на президента Румен Радев Пламен Узунов.Той уточни, че снимката никога не е била публикувана и е извадена от личния архив на лице от компанията, в която е бил през 2003 година. Узунов уточни, че в маскарада са участвали девет семейства.В предишни своя изяви, той казва, че томбола е определила кой, като каква известна личност да се маскира и на него му се е паднал Хитлер.\"Всички участници са в комично облекло. Това е една карикатура\", обобщи Пламен УзуновТой уточни, че е говорил с президента и в детайли го е запознал със ситуацията. \"Румен Радев е трезво мислещ човек и надявам се няма да се поддаде на натиска\", каза Узунов. Той завърши, че въпросът с оставката е морален, като би я подал, ако засегне с работата си институцията, в която работи.", "date": "12-june-2017", "title": "Пламен Узунов: Снимката ми е манипулирана, скандалът има за цел да дискредитира президентството"}
{"url": "http://www.dnevnik.bg/sviat/2017/06/12/2987725_upravliavashtata_koaliciia_vuv_finlandiia_se_razpada/", "text": "Финландският премиер Юха Сипиля обяви, че ще разтрогне трипартийната управляваща коалиция, за да изключи от нея антиимигрантската партия \"Финландците\".Преди дни доскоро умерената протестна партия си избра нов крайнодесен лидер, вече глобяван за расистки и антиислямски изказвания, който иска страната да напусне Европейския съюз, но въпреки това е евродепутат.\"Финалднците\" е  в парламента. Партията, която преди се  стана известна с опитите си да осуети спасителните планове, които помогнаха за слагане на край на дълговата криза в еврозоната.През 2015 г. тя стана част от коалиционно правителство и вбеси много от избирателите си, като прие компромиси в две направления - намаляване на публичните разходи и подкрепа за спасителния пакет за Гърция. с около 9% подкрепа.Сипиля вероятно ще опита да я замени с две малко опозиционни партии, за да си осигури крехко мнозинство и да продължи да действа по фискалните си планове и реформите.В събота \"Финландците\" избраха за  и замениха трима зам.-председатели с хора с твърда позиция против имиграцията, като тласнаха партията рязко надясно, коментира агенция \"Ройтерс\".Сипиля от Центристката партия и финансовият министър Петери Орпо, който е от проевропейската Партия на националната коалиция, заявиха, че при това положение не могат да продължат сътрудничеството си с третия партньор. Хала-ахо коментира във \"Фейсбук\", че би се радвал да остане в коалицията, но Сипиля и Орпо не са се съгласили на исканията му за по-строги антиимигрантски политики.Хала-ахо бе глобен от Върховния съд през 2012 г. за текстове в блога си, писани през 2008 година. Там той казва, че ислямът почита педофилията като нещо свято и че ограбването на минувачи и живеенето на гърба на обществото е културна, дори генетична характеристика на сомалийците.За Финландия предсрочните избори са рядкост, страната от десетилия е управлявана от коалиционни правителства с големи мнозинства. Според анализаторите вероятно Сипиля ще опита да привлече шведската Народна партия и християндемократите. И двете са готови за преговори, и с тях управляващите ще имат 101 депутати от общо 200.", "date": "12-june-2017", "title": "Управляващата коалиция във Финландия се разпада, за да прогони крайнодесните"}
{"url": "http://www.dnevnik.bg/na_put/2017/06/12/2987718_globi_ot_40_do_240_evro_zaplashvat_turistite_koito_se/", "text": "Туристите, които се катерят по историческите фонтани в Рим, влизат в тях, или си правят пикник край тях, ще бъдат глобявани с между 40 до 240 евро, обяви днес кметът на италианската столица Вирджиния Раджи, цитирана от ДПА. От седмици Раджи е под натиск да вземе мерки заради множеството сигнали за хора, които се къпят във фонтаните, ядат край тях или се катерят по ценни шедьоври като фонтана Треви, фонтана Баркача при Испански стълби или фонтана с лъвовете на \"Пиаца дел пополо\".Разпореждането на Раджи, валидно до 31 октомври, забранява всяко поведение, което не съответства на естествената цел на фонтаните, включително пране на дрехи и къпане на животни, но се прави изключение за традиционното хвърляне на монети във фонтаните.Няколко италиански града се опитват да се справят с последиците от масовия туризъм, особено през лятото. Във Флоренция кметът Дарио Нардела реши тротоарите и стълбите пред известните църкви да бъдат обливани с вода, за да не се разполагат там туристи.", "date": "12-june-2017", "title": "Глоби от 40 до 240 евро заплашват туристите, които се къпят във фонтаните на Рим"}
{"url": "http://www.dnevnik.bg/sport/2017/06/12/2987876_rolan_garos_otchete_rekordna_poseshtaemost/", "text": "Тенис турнирът \"Ролан Гарос\" е постигнал рекордна посещаемост, обяви директорът на надпреварата Ги Форже. Срещите в Париж са наблюдавани от общо 472 000 зрители.В това число влизат и 21 000 по време на квалификационните мачове. Досегашното най-добро постижение беше 456 000 зрители от 2015 г.Турнирът се оказа исторически заради  при жените и най-вече заради . Испанецът , на когото даде само шест гейма.Форже обясни, че са направени промени в програмата, за да може да се привлече и задъри максимално интересът на публиката. Едно от решенията беше полуфиналите при мъжете да се разделят в две сесии, за да се направи така, че и на двата мача зрителите да останат от началото до края.През 2013 г. след четиричасовия двубой между Надал и Новак Джокович зрителският интерес за мача между Жо-Вилфред Цонга и Давид Ферер падна. \"Не е приятно да видиш по телевизията корт с празни места. Затова решихме да разделим полуфиналите в две сесии. Зрителите не са готови да прекарат шест-седем часа на стол под слънцето\", заяви Форже.Той коментира и темата за провеждането на мачове с участието на звездите на тениса още в първата неделя. \"Ще информираме играчите, агентите и треньорите, че ако са тук четири или пет дни преди турнира, няма причина мачовете им да са по-късно през седмицата\", посочи директорът на надпреварата.", "date": "12-june-2017", "title": "\"Ролан Гарос\" отчете рекордна посещаемост"}
{"url": "http://www.dnevnik.bg/gradska_sreda/2017/06/12/2987595_izlojba_na_stolichnata_obshtina_subra_isus_hristos/", "text": "Копия от фотопортрети на английската кралица Елизабет II, нейният съпруг принц Филип, президентът на САЩ Джон Кенеди, икони на Исус Христос, Богородица и Св. Георги бяха част от изложба, с която днес кметът на София Йорданка Фандъкова откри реставрираната Триъгълна кула на Сердика. Особено еклектичната изложба е по повод 160 години от рождението на княз Александър I Батенберг и носи името \"Съ нами Богъ – България в блясък – Александър I любимото дете на Европа – Князът на Нова България\".Новото място на София за културни събития, изложби и дискусии. Така днес кметът на София описа подземното пространство на Триъгълната кула на бул. \"Княгиня Мария Луиза\" 16. В последната година то бе обект на ремонт, който струва около 500 хил. лв,. На откриването присъстваха зам.-кметът на София по културата и образованието Тодор Чобанов, председателката на групата на ГЕРБ в Столичния общински съвет Малина Едрева и кметът на район \"Люлин\" Милко Младенов.\"Съ нами Богъ – България в блясък – Александър I любимото дете на Европа – Князът на Нова България\" е първото от многото събития, които Столичната община планира да организира в \"новото място\".Никъде в изложбата не се посочва името на куратора, архив, от който са взети фотографиите, имената на техните автори, място на заснемане или датировка. Липсват и традиционният за всяка изложба текст, който обяснява концепцията на куратора, която остава неразбираема за посетителя. Вместо това от едната страна на вратата към залата е сложен дълъг текст, който разказва за ролята \"Кралица Виктория – могъщата тъща на двамата братя на Княз Александър I Батенберг\" в процеса по съединението на Княжество България и Източна Румелия.От другата страна пък има пано, което не е ясно какво точно описва. То се състои от 9 параграфа, написани на български и английски език, като всеки един започва със \"Светлият принц Александър фон Батенберг\" и продължава с надписи като \"семейство, детство, младост\", \"Първият княз на Третата Българска Държава\", \"Руско-турската война (1877 - 1878) за освобождението на българите\".В края е изписано изречението \"Remember you and what memory to keep him Bulgarians?\", което напрактика няма никакъв смисъл, защото е по-скоро персонално виждане за това как се пише на английски. За улеснение, което обаче засилва объркването , авторът му е посочил превод - \"Спомнят ли си го и каква памет пазят за него българите?\".В дясно от входа на залата между двете части на противопожарната аларма е разположено копие на икона, изобразяващо \"Св. Георги Победоносец\". След нея пък са наредени снимки на царсктие дворци в София и в Ексиновград. На срещуположната стена пък висят копия на: фотография на Стефан Стамболов, \"Света Боговорица с Младенеца\", катедралата \"Александър Невски\", икона на \"Иисус Христос\" и копие от потрет на Петко Каравелов.Изложбата съдържа и копия от потрети на султани на Османската империя, управлявали преди, по време и след управлението на княз Александър Батенберг, български политици и офицери от руската армия. Под някои от тях има биографични текстове, които силно напомнят на материали от най-популярната интернет енциклопедия. Впечатление прави част от описанието под снимката на Франц Йосиф I – \"император на Австрия и крал на Унгария, както и много други (виж титлата на императора на Австрия\", от 2-ри декември 1848 г. до смъртта си на 21 ноември 1916 г.\"В експозицията са включени и фотографии на някои от членовете на семейството на Батенберг, както и негови потрети на младини.По време на откриването Йорданка Фандъкова представи и куратора на изложбата - Тошо Пейков. През 2000 година той основава движение \"Оборище\", което бе мандатоносител на правителството на Симеон Сакскобургготски. Според медийни публикации хобито на Пейков е фотографията. По време на днешното представяне той съобщи, че изложбата е била показана за пръв път в град Сливница. Причината е, че княз Александър Батенберг е командвал лично битката край града по време на Сръбско-българската война от 1885-1886 г. \"От тази изложба жителите на Сливница разбраха, че \"Сливнишки герой\" не е само името на футболен отбор, а и едно от названията на княз Александър Батенберг\", заяви гордо Пейков.От пресцентъра на Столичната община заявиха за \"Дневник\", че изложбата е дарение от Тошо Пейков, като е избрана, защото общината има споразумение за сътрудничество с дармщатска фондация, която се занимава с родовата памет на княз Александър Батенберг.", "date": "12-june-2017", "title": "Изложба на Столичната община събра Исус Христос, Джон Кенеди и княз Александър I Батенберг"}
{"url": "http://www.dnevnik.bg/bulgaria/2017/06/12/2987741_v_burgasko_osem_plaja_tazi_godina_imat_sin_flag/", "text": "Осем плажа и едно яхтено пристанище в Бургаско са удостоени с наградата \"Син флаг\" за тази година, съобщи за Станимир Георгиев, председател на управителните съвет на българското движение \"Син флаг\", цитиран от агенция \"Фокус\". Това са \"Оазис\", \"Дюни\", \"Харманите\" в Созопол, \"Поморие-изток\", \"Слънчев бряг - юг\", в Свети Влас - източен, централен и нов плаж, \"Слънчев ден\", \"Албена\", \"Бяла лагуна\" и яхтеното пристанище \"Марина Диневи\".Наградата е екоетикет за качество. \"За туристите означава, че когато стигнат до такъв плаж, могат да получат качествени услуги, чиста вода за къпане, безопасна среда, без заразни бактерии, надеждно водно спасяване, медицински услуги. Това са критерии, които обобщават качественото управление на един плаж\", коментира Георгиев.Критериите за оценка на програмата \"Син флаг\" са четири- качество на морската вода, безопасност и услуги, екологосъобразно управление и предоставянето на информация. Плажовете се оценяват от национално и от международно жури.", "date": "12-june-2017", "title": "В Бургаско осем плажа тази година имат \"Син флаг\""}
{"url": "http://www.dnevnik.bg/sviat/2017/06/12/2987653_norvegiia_obsujda_zabrana_za_zabulvane_v_uchilishtata/", "text": "Норвежкото правителство предложи законопроект, предвиждащ забрана за було, което закрива изцяло лицето, във всички образователни учреждения - от детските градини до университетите, предадоха ДПА и \"Франс прес\".\"Облекла, които закриват лицето, пречат на комуникацията, която е ключова за обучението на учениците и студентите\", заяви министърът на образованието Турбьорн Рьое Исаксен. Предложената забрана ще се отнася до учениците и учителите, включително учениците, участващи във встъпителни програми за бежанци и езикови курсове за новопристигналите.\"Норвегия е открито общество, където всеки трябва да може да вижда лицето на другия\", подчерта Исаксен. Забраната обхваща покривала, закриващи цялото лице като ислямските никаби, както и маските за лице, но защитните маски са разрешени. Тя ще се прилага в цялата страна с население 5.3 милиона души. Различни агенции и институции разполагат със срок до 20 септември да отговорят на предложението. Засега законът не предвижда санкции.Министър Исаксен е от Консервативната партия \"Хьойре\" на премиерката Ерна Сулберг. Тя управлява заедно с дясната популистка антиимиграционна Партия на прогреса (ПП), която е против имиграцията, отбелязва АФП.Пер Сандберг от Партията на прогреса, изпълняващ длъжността министър на имиграцията и интеграцията, заяви пред медиите, че пълните покривала за лицето \"потискат жените и нямат място в Норвегия\".Подкрепа за закона са изразявали две по-малки центристки партии, които подкрепят правителството, и трите опозиционни партии, включително водещата Работническа партия, отбеляза Норвежкото телеграфно бюро. Националният съюз на студентите, който има 230 000 членове, се противопостави на забраната.Носенето на покривало, скриващо цялото лице, не е много разпространено в Норвегия, още по-малко в училищата, но въпросът се повдига периодично в политическия дебат, отбелязва АФП.", "date": "12-june-2017", "title": "Норвегия обсъжда забрана за забулване в училищата и университетите"}
{"url": "http://www.dnevnik.bg/sport/2017/06/12/2987745_levski_privleche_dvama_svoi_junoshi/", "text": "\"Левски\" привлече двама свои юноши. Сините представиха вратаря Александър Любенов и полузащитника Георги Ангелов, чиито договори са за по три години.Миналата година Любенов игра под наем в \"Локомотив\" (София), а сега пристига като свободен агент, след като разтрогна с \"Локомотив\" (Пловдив). Ангелов идва от \"Верея\", като преди това игра за \"Монтана\" и \"Банско\".\"Не очаквах толкова скоро да се завърна в \"Левски\". Надявам се да се преборя с конкуренция и да играя повече. Познавам се с вратарите в \"Левски\", както и с голяма част от останалите момчета. Искам да благодаря на \"Локомотив\" (София), защото тези хора повярваха в мен и ми подадоха ръка\", каза Любенов.Ангелов каза, че се радва от \"завръщането вкъщи\". \"Надявам се да постигнем много успехи заедно. Нямаше нужда да мисля. Мисля, че имам манталитет на победител, защото съм от школата на \"Левски\".По думите му целите са ясни – титла и купа. \"Левски е голям отбор и винаги ще намери начин да излезе от тази ситуация. Надявам се да стигнем колкото може по-напред в евротурнирите.\"", "date": "12-june-2017", "title": "\"Левски\" привлече двама свои юноши"}
{"url": "http://www.dnevnik.bg/biznes/2017/06/12/2987804_ako_sme_jivi_i_zdravi_nad_miliard_ot_kontrabanda_shte/", "text": "Един милиард лева допълнително в бюджета догодина обеща премиерът Бойко Борисов в речта пред форума \"Икономика на светло\", организиран от Асоциацията на индустриалния капитал. Парите ще дойдат от ограничаване на контрабандата на горива и тютюневи изделия.\"Ако сме живи и здрави ще стане, защото тук, съпротивата ще е жестока\", уточни министър-председателят. Борисов допълни, че очаква подкрепа от медии, бизнес и гражданите.Той обяви, че на сайта на министерството на финансите вече е качена за обществено обсъждане нова наредба, която ще въведе по-строг контрол над бензиностанциите. \"Трябва 24 часа онлайн сигнал да върви от всяка колонка към данъчните. Пълен контрол върху софтуера и ще видите колко повече пари ще съберем догодина\", заяви премиерът.Според него сега най-големите манипулации се правят чрез манипулиране на софтуера на бензиностанциите.", "date": "12-june-2017", "title": "Ако сме живи и здрави, над милиард от контрабанда ще вкараме в бюджета, обяви Борисов"}
{"url": "http://www.dnevnik.bg/sport/2017/06/12/2987859_grizman_podnovi_dogovora_si_s_atletiko_do_2022_g/", "text": "Нападателят на \"Атлетико\" (Мадрид) Антоан Гризман поднови договора си с клуба. Французинът се обвърза с \"дюшекчиите\" до 2022 г.Според \"Ас\" заплатата на футболиста \"чувствително\" се увеличава, но сумата не се посочва. Другият мадридски всекидневник \"Марка\" припомня, че за трета поредна година Гризман удължава с един сезон срока на договора си.В последния случай от миналото лято клаузата за откупуването му беше 100 млн. евро.Наскоро , наложена на клуба. \"В момента периодът е тежък за клуба и ще бъде много мръсен ход, ако аз напусна. Говорихме с шефовете и те имат моята подкрепа за следващия сезон.\"Французинът беше искан от няколко водещи клуба в Европа, като най-често се споменаваше \"Манчестър юнайтед\".", "date": "12-june-2017", "title": "Гризман поднови договора си с \"Атлетико\" до 2022 г."}
{"url": "http://www.dnevnik.bg/biznes/2017/06/12/2987810_s_ulesneni_vizovi_proceduri_kanada_zapochva_da/", "text": "Канада даде днес началото на визова програма с ускорени процедури за висококвалифицирани работници, като страната иска да се възползва от по-затегнатата имиграционна политика на САЩ, предаде Ройтерс. Мярката е обявена в изключително важен момент за канадските технологични компании. Те се стремят да привлекат водещи специалисти, които иначе се насочват към Силициевата долина, която е основен работодател на чуждестранни служители.\"В един свят, където хората стават все по-затворени, където популизмът се засилва и има силна исламофобия и ксенофобия, антиимигрантските настроения са силни, Канада заема уникална позиция\", каза министърът на иновациите, науката и икономическото развитие Навдийп Бейнс при представянето на програмата.Схемата има за цел да помогне на местните компании да растат най-малко с 10%. Рой Перейра, създател на компанията за изкуствен интелект Зуум (Zoom.ai) каза, че политиката на Тръмп е засилила интереса на специалисти, които в момента живеят в САЩ, към Канада.От общо 150 кандидатстващи за три обявени позиции неотдавна 50 са били от хора, живеещи в САЩ, каза той. От 10-имата, които той в последствие интервюирал, повечето посочили, че са се насочили към Канада заради политическия климат в САЩ.Канадският план, представен през ноември като част от по-широка стратегия в подкрепа на икономическия растеж, цели да съкрати до две седмици сроковете за издаване на разрешителни за работи и на визи, докато сега процесът продължава обикновено между 6 месеца и година. Правителството не е определило квоти за чужденците, които ще се включат в плана през първите две години.", "date": "12-june-2017", "title": "С улеснени визови процедури Канада започва да привлича висококвалифицирани работници"}
{"url": "http://www.dnevnik.bg/sviat/2017/06/12/2987829_generalnite_prokurori_na_dva_shtata_sudiat_trump_za/", "text": "Генералните прокурори на щата Мериленд и на Федералния окръг Колумбия, където се намира столицата на САЩ Вашингтон, заведоха съдебен иск срещу президента Доналд Тръмп с аргумента, че получаваните от негови фирми плащания от чуждестранни правителства нарушават конституцията на САЩ, предаде Ройтерс, цитирана от БТА. Плащанията, които фирми на президента получават от чуждестранни правителства и национални държавни институции чрез хотелиерската му империя лишават Мериленд и окръг Колумбия от дейността на някои компании и поставят местните власти под натиск да дават специално отношение на фирмите на Тръмп, се казва във внесения в щата Мериленд съдебен иск.Организацията \"Тръмп\" е заявявала, че приходите от клиенти, които са представители на чужди правителства, ще се даряват на хазната на САЩ, но самите клиенти няма да се идентифицират. Генералните прокурори на Мериленд и Окръг Колумбия ще искат съдът в Мериленд да нареди Тръмп да не получава никакви правителствени плащания извън заплатата си на президент.Притежаването на стотици фирми от Тръмп освен това нарушава конституционното изискване президентът да не получава подаръци от чужди правителства без одобрение от Конгреса, както и от национални държавни ведомства при каквито и да било обстоятелства, се посочва в иска. През януари Тръмп предаде управлението на Организацията \"Тръмп\" на тръст, който се контролира от двамата му пълнолетни синове, но той все още е собственик на фирмите си, включително хотела \"Тръмп интернешънъл\" във Вашингтон, и може да ползва приходи от тях когато пожелае.Мериленд и Окръг Колумбия са изправени пред \"непоносима дилема\", когато Тръмп иска от тях да дадат на негови фирми разрешения за ползване на земя или някакви предимства, изтъкват още генералните прокурори. Според министерството на правосъдието, което в петък даде становище по подобен иск от януари, приходите на хотелите на Тръмп не попадат под конституционната дефиниция за неуместни плащания, нито нарушават забраната за получаване на плащания от други власти, тъй като това се отнася до извършвани от президента лични услуги.", "date": "12-june-2017", "title": "Генералните прокурори на два щата съдят Тръмп за нарушаване на конституцията"}
{"url": "http://www.dnevnik.bg/bulgaria/2017/06/12/2987300_predimstvata_da_rabotish_na_svobodna_praktika/", "text": "Отминаха дните, когато добрата работа \"от 9 до 5\" беше основната мечта на младите професионалисти. Днес все повече хора мечтаят за работа, която не само е добре възнаградена, но и няма ограничения на работното време и място. Такава възможност е работата на свободна практика.Да си фрийлансър носи своите предимства. Може да работиш от всяка една точка на света, стига да имаш компютър и добра интернет връзка. Друг плюс е това, че нямаш фиксирано работно време. Важен е и фактът, че си шеф сам на себе си - можеш сам да увеличаваш или минимизираш работата си, както и да избираш проектите, които са ти интересни. Работейки като фрийлансъри, можете да натрупате важни качества и да усвоите нови умения в областта на маркетинга, финансите, организация на времето и създаването на контакти.А в случай че се окаже, че това не е за вас, винаги можете да се насочите към наемна работа. А тя пък може да ви очаква сред обявите за работа на . търси  търси: търси: търси търси   търси  търси  търси  търси  търси ", "date": "12-june-2017", "title": "Предимствата да работиш на свободна практика"}
{"url": "http://www.dnevnik.bg/zelen/2017/06/12/2986055_video_edno_malko_momche_sreshtu_morskoto_chudovishte/", "text": "Кое е това чудовище, как може да бъде победено и как можем да помогнем на Ноной в тази неравна битка – тези въпроси поставя международната природозащитна организация WWF с един кратък филм. Той е част от една сериозна кампания за съхраняването на рибата в океана и за отговорно потребление на морската храна.В България организацията води тази кампания (подробности на ) от две години. Специален наръчник помага за отговорен избор на морска храна: ", "date": "12-june-2017", "title": "Видео: Едно малко момче срещу морското чудовище"}
{"url": "http://www.dnevnik.bg/bulgaria/2017/06/12/2987081_sedmicata_zapochva_s_toplo_vreme_i_temperaturi_do_29/", "text": "В първия ден от седмицата времето ще бъде топло, като на места в страната температурите ще достигат 29 градуса. Още в сутрешните часове ще бъде предимно слънчево.Около и след обяд ще има по-значителни временни увеличения на облачността, но ще остане почти без валежи. Ще духа слаб, а в източната половина на страната до умерен вятър от север-североизток. Максималните температури ще са между 24 и 29 градуса.По Черноморието облачността ще бъде променлива, но валежи не се очакват. Ще духа слаб до умерен вятър от север-североизток. Максималните температури ще са 23-24 градуса, а температурата на морската вода ще е между 19 и 22 градуса. Вълнението на морето ще е 1-2 бала.Над планините облачността ще бъде променлива, по-често значителна. Само на отделни места е възможно слабо да превали. Ще духа слаб до умерен североизточен вятър. Максималната температура на височина 1200 метра ще е около 17 градуса, а на 2000 метра – около 10.", "date": "12-june-2017", "title": "Седмицата започва с топло време и температури до 29 градуса"}
{"url": "http://www.dnevnik.bg/politika/2017/06/12/2987020_zadava_se_poredniiat_remont_na_izborniia_kodeks/", "text": "Извънредно заседание на парламентарната правна комисия e свикано за вторник заради проекта на Изборен кодекс на ГЕРБ, който е за въвеждане на мажоритарни избори по  от инициирания от \"Шоуто на Слави\" референдум.Вариантът на ГЕРБ е внесен в деловодството на парламента преди месец. \"Със законопроекта се въвежда мажоритарна изборна система с абсолютно мнозинство в два тура чрез създаване на 240 едномандатни изборни района в страната\", пише в мотивите за проекта. За българите в чужбина се предвижда да се регистрират предварително по интернет и гласовете им ще се разпределят по \"местоживеене\" в България.Данаил Кирилов призова на редовното заседание на комисията в сряда, ако има други проекти за Изборен кодекс, да бъдат внесени до вторник, за да бъдат гледани в пакет. До петък в деловодството на парламента беше внесен проект само от ДПС. В законопроекта на ДПС се предлага Централната избирателна комисия (ЦИК) да провежда жребий за номерата на партиите веднага след изтичане на срока за регистрация за избори, а след това партиите да имат право при регистрация на листите да нямат кандидат под изтегления номер. Така би се решил .В законопроекта се предлага още предизборната агитация да може да се води и на език, различен от българския, но при осигурен превод,.От  действали на изборите за Европейски парламент и Народно събрание през 2014 г. Това означава в дипломатическо представителство да се отваря секция при над 20 избиратели, подали заявления, а извън представителство - при над 40, автоматично отваряне на секция, ако на предишни избори е имало 100 гласували, и т.н.В предишния парламент под натиск на Патриотичния фронт беше решено, че максималният брой на  ще е 35. Това ограничения удря най-вече избирателите на ДПС в Турция, но и българите в САЩ и Канада.\"Обединени патриоти\" също имат почти готови текстове за промени в Изборния кодекс, но вероятно няма да успеят със законопроект до вторник според източници на \"Дневник\". Патриотите искат да се върне старото положение и . В последния ремонт на Изборния кодекс преди година беше решено, че само в селата с поне 400 души население кметът ще се избира от жителите, вместо да се назначава служебно. Патриотите ще настояват исканията им да бъдат записани в закона, между първо и второ четене.Със сигурност и от БСП ще имат предложения за промяна на изборното законодателство., защото освен ГЕРБ има устна подкрепа само от \"Воля\" на Валентин Марешки, а депутатите на двете формации, няма да са достатъчни. \"Внимавай какво си пожелаваш, за да не вземе ДПС да те подкрепи\", заяви неотдавна за мажоритарния вот заместник-председателят на правната комисия Хамид Хамид. Той уточни, че това е негово лично мнение.БСП и Патриотите твърдят, че са за въвеждането на смесена система от германски тип. Така, дори и да не се стигне до въвеждането на несъществуващата никъде по света \"мажоритарната изборна система с абсолютно мнозинство в два тура\"", "date": "12-june-2017", "title": "Задава се поредният ремонт на Изборния кодекс"}
{"url": "http://www.dnevnik.bg/biznes/2017/06/12/2979009_pazarut_na_imoti_-_misteriiata_s_dannite/", "text": "Двата основни източника на данни за пазара на имоти, и в частност този на жилища, са данните на Националния статистически институт (НСИ) и тези от Имотния регистър към Агенцията по вписванията. Статистиката обявява колко са дадените разрешителни строеж по общини всяко тримесечие и също пуснатите в експлоатация сгради. Не може обаче да се каже дали проектите, за които има разрешение за строеж, започват да се строят и кога. Затова по-надеждни, но с едно наум, са данните за въведените в експлоатация сгради.Отделно статистиката съобщава индекс на цените на жилищата, но това не е цена на кв. м, каквато информация пък биха ползвали агенциите за имоти, а и участниците в този пазар. Ако се види движението на този индекс при жилищата, той показва, че през 2010 г. има видим спад в цените при новите сгради, а тенденцията се обръща през второто тримесечие на 2015 г. При стария жилищен фонд през третото тримесечие на 2016 г. се достигат почти цените от 2010 г. От данните се вижда още, че поевтиняването след годините на бума започва през 2009 г. за целия пазар на жилища и след двуцифрени спадове в някои периоди, започват да тръгват нагоре през първото тримесечие на 2014 г.НСИ не получава пълно съдействие от общините и понякога някои от данните му не са съвсем надеждни. Трябва да се усилят неговите правомощия, така че да получава тази информация, коментира Георги Павлов, изпълнителен директор на агенция \"Адрес\". Според него самите общини нямат особен интерес към дейността по събирането на първичните данни. \"Нито съм сигурен, че и всичките райони в София си водят много точно тази статистика\", допълва той.По принцип у нас има недостиг на статистическа информация. В сферата на недвижимите имоти той е сериозен и това води до изкривяване на общата картина за пазара, коментира Ирена Перфанова, изпълнителен директор на Националното сдружение недвижими имоти.\"За да се генерира информация за реалните пазарни цени на недвижими имоти, трябва да се събира в единна база данни максимален брой реализирани сделки между купувач и продавач. Винаги обаче в тази база данни има риск да попаднат фиктивни сделки или такива със скрита реална цена\", обяснява тя.Винаги, когато правим някакви анализи или преглед на ситуацията, ние се опираме на тези институции (НСИ и Имотния регистър към Агенцията по вписванията - бел. ред.), защото те са събирателната точка на тази информация, коментира Младен Митов, анализатор от друга голяма агенция за недвижими имоти - \"Явлена\". Но посочва, че няма как от индекса на цените на жилищата да се стигне до извод за цената на кв. м жилищна площ.Все пак според него в големите имотни сайтове човек може да си изгради представа за цените.В Агенцията по вписванията се публикува информация за броя сключени сделки на тримесечна и годишна база. \"Тази информация представлява смесени чушки, ябълки и камиони\", коментира Павлов. Проблемът е, че в броя на сделките са включени едновременно земеделски земи, самостоятелни обекти и сгради. Той посочва и друг проблем - в България всички имоти се водят по техните собственици, а не по адрес на имота. \"Нас не ни интересува колко имота притежава даден човек, а колко имота има общо в София, например. И тогава може да се каже колко сделки при колко жилища при каква средна цена има в даден район и с колко стаи са тези жилища, обяснява Павлов. В допълнение банките не публикуват никаква информация за отпуснатите от тях кредити за покупка на жилища, данните на БНБ от гледна точка на брокерите отново са смесица, която не може да се ползва. \"Така ние нямаме никаква представа за новите ипотеки\", посочват от \"Адрес\". Павлов дава пример с развитите страни, в които банките публикуват и средна цена на имотите, за които са отпуснали заеми и от това може да се направи извод за това какъв процент от тях се финансират със заеми. Като не се знае каква е средната цена на имотите, тоест на сделките, в даден квартал, как да разберете колко ви струва имотът?, пита риторично Павлов и посочва, че това прави още по-важен фактор на българския пазар агенциите за недвижими имоти, които събират цялата нужна информация.\"В една нормално функционираща държава тази информация трябва да е достъпна и осигурена от държавата. Недвижимите имоти са основното богатство на българите и това не е някакъв лозунг\", посочва той. Според него у нас не е така, защото не се работи, за да се създаде ефективна държава.За пазара на нови жилища на практика пък данни няма. Всичко това създава проблеми не само на бизнеса в тази сфера, но и на хората, притежаващи имоти, които искат да участват в пазара. На тях се налага да се водят не по реално реализираните сделки, а по офертните цени, които виждат в имотните портали. А между това, което се чете в тях и реално сключване на сделка има разлика и тя може да бъде голяма, когато офертната цена не е определена правилно. Така обобщава ситуацията Перфанова.Тя посочва, че е много трудно събирането на изходни данни за изчисляване на индексите за движение на пазара, или казано с прости думи събиране на информацията за реалните пазарни цени в единна база. Притеснението на потребители и агенции да обявяват стойността на сделките за статистически цели в крайна сметка пречи на процеса за създаване на статистически данни, допълва тя. Междувременно Националното сдружение продължава да работи по регистър на сделките, но той все още не е пуснат в действие. От там обясняват това с нуждата непрекъснато да се добавят нови елементи, промяна в нормативната уредба и др. \"В голяма част от държавите има такъв регистър. Срещат се и двата варианта на управление, но най-ефективно е, когато държавата и неправителственият сектор съвместно контролират този процес. А това става чрез закон. Не е сериозно като се прави бизнес с една от най-скъпите и сложни като материя \"стоки\", да се борави с толкова много лична информация и документация и да няма регистър, квалификационни изисквания и отговорности\", убедена е Перфанова.В първите години от началото на века Националното сдружение недвижими имоти направи опит да запълни тази съществена празнина в данните и започна да публикува индекс на цените на имотите, базиран на реалните сделки, REMI. Неговият живот обаче не трая много дълго.Причината да бъде спрян беше, че много трудно се събира базата на данни, това е проблем и на НСИ, и на други институции, обяснява Ирена Перфанова. Допълва, че в момента, в който базата данни се е свила, индексът престава да се публикува, защото е станал некоректен.Проблемите при този индекс са неговата периодичност (на всеки 3 месеца), прекалена обобщеност (дава съвсем обща представа за цените без спецификация за местоположение в страната, вид имот и т.н) и доброволност (агенциите,които подават информация са членовете на сдружението и предоставянето на информация е на доброволни начала). Това отбелязва в свой анализ през 2006 г. Институтът за пазарна икономика.В него се посочва и че не е известно също каква е процедурата за проверка на подадената информация, поради което не е достатъчно гарантирана достоверността на индекса. \"Въпреки това, този индекс е добра инициатива, която е сред малкото ориентири в посоката и темпа на развитие на цените на недвижимите имоти. Но само толкова. Това обаче не е достатъчно за по-задълбочен анализ\", допълват от там.Според изпълнителния директор на сдружението за недвижими имоти има \"много сериозен психологически момент на нашия пазар\", когато опре въпросът до това да се споделят данни. \"Ще видим как ще го преборим\", казва тя. В момента сдружението прави усилия да възстанови обявяването на индекса, спрял от 2009 г., но това изисква решаването на редица ключови въпроси, така че той да е надежден източник на информация.Строителите подобно на агенциите за недвижими имоти се опитват на базата на официалните данни, собствения си опит и информацията на партньорите им от брокерски агенции да правят анализи на пазара, които да им помогнат в тяхната дейност. При описаните обстоятелства това е доста голямо предизвикателство.В действителност два регистъра на доброволен принцип се опитват да запълнят тази празнина. И двата са платени и след регистрация, но каква част от проектите съдържат? На този въпрос е трудно да се даде отговор и както брокерите, така и инвеститорите ги ползват, но с едно наум.Единият е , а другият - .Строителите, особено тези, които имат и свои агенции за реализация на жилищата, правят собствени статистики и анализи на базата на своя опит и на информацията от другите. Ясна картина, събрана на едно място обаче, няма.Какво е предлагането, какви са цените, те тези ли са, на които се сключват сделки - са все въпроси, чиито отговори зависят от това с кого говориш и колко информация е успял да събере и анализира той.Като говорим за пазар ние можем да кажем как изглежда той от нашия опит, но това не е редно, защото с десет човека да говорите, половината ще кажат, че има голям ръст на пазара, другите ще кажат, че се надува балон и човек ще се чуди какво да си мисли. И нито едно от двете мнения не може да се защити с обективни числа, обобщава картината Димитър Савов, изпълнителен директор на БЛД. Обяснява, че наличните данни са в един кюп, който е трудно да се разтълкува.Ако вземем разрешенията за строеж, някои инвеститори не пишат брой жилища в тях и ние започваме да изчисляваме - според разгънатата застроена площ делим на средната квадратура на жилищата. \"Ей, такива доста натъкмени истории\", посочва той.Няма точна статистика колко жилища излизат на пазара, колко се търсят. Това е имагинерно, коментира строителят. \"Имаме индикация от големите агенции за броя запитвания седмично и за какви жилища са те, но от това не може да се създаде ясна картина от колко жилища има нужда София, например, която е най-големият пазар\", посочва Савов. В тази компания, за целите на анализите и прогнозите си следят данните за броя сключени бракове и раждаемостта, \"защото това са двете основни събития, които мотивират хората да си сменят жилищата\".Във Великобритания например периодично излиза сборник, който дава пълна картина на пазара на жилища. Информацията в него се базира на данните от местни и национални институции, от тези на Федерацията на строителите и сдружението на брокерите. В допълнение данните са подкрепени от изследване, проведено от национален институт за проучвания сред жителите на страната.В него се разглеждат и различни казуси, възникнали през годините, на базата на които всеки участник на пазара може да си направи изводи.От сборника се разбира на целия пазар какви форми на собственост имат жилищата, колко от тях се дават под наем, които са наемодателите, какво в момента търсят потенциалните купувачи, какво не биха купили, какви размери и разпределения на жилищата са желани според социалния статус и възрастовата група.Прави се анализ и как премахването на съществувалите до 1980 г. национални стандарти за пространството в жилищата са повлияли на пазара. Кралският институт на архитектите, например, е установил, че новопостроените жилища покриват средно 92% от тези стандарти. В годините на бум на жилищния пазар купувачите са били принудени да се задоволят с по-малки жилища, но днес 31% от потенциалните купувачи изобщо не обмислят да се сдобият с дом, построен през последните 10 г., защото сградите от този период предлагат по-малки пространства.Най-важното за съвременните британски купувачи на жилища са енергийната ефективност на сградата, сочи друго проучване. Когато се оглеждат за дом, за британците е много важно как изглежда пространството край сградата, какъв е размерът на стаите и какви услуги се предлагат в близост с имота.Правят се анализи за това кои райони на страната са с голям потенциал за развитие, каква е възвръщаемостта на инвестицията в жилищна сграда в сравнение с други видове имоти, как се променя търсенето на домове по региони. В допълнение се прави и прогноза за това как ще се променят домакинствата и техните нужди в следващите поне 15 години.Всичко това е възможно заради събраната мащабна база данни от всички участници на пазара както и информацията, подавана от държавните и местните администрации. И което е по-важно - обобщението е надежден източник на информация.", "date": "12-june-2017", "title": "Пазарът на имоти - мистерията с данните"}
{"url": "http://www.dnevnik.bg/gradska_sreda/2017/06/12/2987142_sofiiski_imoti_predlaga_4_svoi_parcela_v_mladost_za/", "text": "Общинското дружество \"Софийски имоти\" ще предостави 4 свои парцела в квартал \"Младост\" за застрояване. В два от терените се предвижда да бъдат построени ледена пързалка и спортно игрище, а другите два са за офис сгради. , с който \"Дневник\" разполага и престои да бъде разгледан в комисиите на Столичния общински съвет.За да предостави правото на строеж върху парцелите, от \"Софийски имоти\" трябва да получат разрешение от Столичната община и Столичният общински съвет. Когато реализират строежите, инвеститорите ще могат да ползват имотите за определен срок, а след това \"Софийски имоти\" отново ще влезе във владение. В бизнес плана не се посочват сроковете, за които терените ще бъдат отдадени под наем, както и по какъв начин ще бъдат избрани инвеститорите.Два от терените, които \"Софийски имоти\" смята да предостави, , съвсем близо до блок 326, метростанция \"Тодор Балан\" и хипермаркет. Те са били включвани в планове за застрояване на Столичната община още през 2015 г., като това предизвика сериозно недоволство и протести сред жителите на \"Младост\". Тогава желанието на общината е да предостави на инвеститор терените до блок 326, за да бъдат построени ледена пързалка и игрище.Според тогавашният главен архитект на София - Петър Диков, проблем няма. Според жителите на \"Младост\" строежите ще бъдат прекалено близо до жилищния блок, като и имаше съмнения, че инвеститорите няма да се ограничат само с предвидените спортни съоръжения. Двата парцела попадат в смесена функционална зона, в която няма ограничение за височината на застрояване. Две години по-късно Столичната община, през дружеството си \"Софийски имоти\", планира да възобнови проекта. Идеята е да бъде намерен инвеститор, който да изгради спортните съоръжения, като преди това изплати обезщетение на общинското дружество. Според бизнес плана, \"Софийски имоти\" очаква приходите й на годишна база да се увеличат с 230 хил. лева само от този терен. На няколкостотин метра от него са другите два парцела, които \"Софийски имоти\" планира да отдаде за застрояване. , както и до алея \"Флойд Бляк\". Според подробният устройствен план за района в парцелите ще бъдат изградени два комплекса от офис сгради. Първият ще бъде с 5 сгради по 8 етажа и 3 сгради с по 6 етажа. Вторият терен е предвиден за свързано строителство с 3 8-етажни сгради и една с 6 етажа. С отдаването на тези два парцела \"Софийски имоти\" очаква приходите й да се увеличат с 432 хил. лв. за година.Междувременно престои , защото мандатите на настоящите изтичат.Преди по-малко от 3 месеца , с който се искаше временен мораториум на строежите и промяна на устройствените планове. Близо седмица след това , който също е близо до бул. \"Александър Малинов. На няколко метра от него пък ще започне друг строеж - н.", "date": "12-june-2017", "title": "\"Софийски имоти\" предлага 4 свои парцела в \"Младост\" за застрояване"}
{"url": "http://www.dnevnik.bg/bulgaria/2017/06/12/2982378_otkus_ot_kontrolut_vurhu_prestupleniiata_kato/", "text": "На български език са преведени още две книги на Нилс Кристи: \"Предели на страданието\" и \"Мяра на престъпленията\" Неделя сутрин е. Центърът на Осло е безлюден. Когато пристигах, портата, водеща към градината на университета, беше заключена. Заключени бяха и входът на института, и вратата на кабинета ми. Сигурен бях, че в целия комплекс няма никой друг освен мен. Никой не може да ме види. Не ми тежи никаква форма на контрол с изключение на собствения ми вътрешен контрол.В исторически план тази ситуация е доста нетипична. Да не те вижда никой. Да си насаме. Това не е било възможно за бабите ми, нито за майка ми, поне не напълно. Колкото по-назад във времето се връщам, толкова по-сигурен съм – хората никога не са оставали сами със себе си, постоянно са били наблюдавани. Най-малкото – гледал ги е Бог. Той може и да е бил снизходителен, милостив и всепрощаващ. Ала все пак винаги е гледал.Винаги са гледали и хората.В края на ХI век във Франция действала Инквизицията. Все още във Ватикана се съхраняват изненадващо подробни протоколи от провежданите разпити и Ладюри1 (1978) ги е ползвал, за да направи възстановка на живота в планинското селище Монтаю от 1294 г. до 1324 г. Той описва миризмите, звуците, характерното усещане за откритост. Жилищата не са били създадени за уединение. Това се дължало главно на материални ограничения, но и на обстоятелството, че уединението не се е смятало за нещо важно. Щом всемогъщият Бог вижда всичко, защо да се крием от съседите? Това схващане произтича още от античните традиции. Самата дума \"уединен\", \"усамотен\" произхожда от латински – рrivare Тя се свързва със загуба, лишение, откъсване. Така че в тази неделна сутрин аз съм откъснат – сам- самичък зад заключените порти и врати на университета.През 1903 г. в Берлин Георг Зимел2 публикува прочутото си есе \"Чужденецът\" под заглавие \"Exkurs über den Fremden\". Според Зимел чужденец е не този, който пристига днес и ще си тръгне утре, а този, който пристига днес, ще остане утре, а може би и завинаги, но би могъл да си тръгне във всеки един момент. Дори и никога да не си замине в действителност, той би могъл по всяко време да го направи и това го прави свободен. И той го съзнава. Съзнават го и околните. Той участва в групата, неин член е, но в по-малка степен от другите. Те нямат голяма власт над него.На Георг Зимел щеше много да му допадне .Непрекъснатата линия, която достига до горния край на скалата, показва общия брой на случаите на престъпления на 1000 души от населението, разследвани от полицията в Норвегия за периода 1956 – 1997 г. Тя всъщност отразява тенденциите във всички най-развити в индустриално отношение общества. Изразено в точни числа, увеличението е от 26 140 на 272 651 случая. Пунктираната линия сочи броя на регистрираните престъпления против честта и доброто име обида и клевета – според закона в моята страна те все още се третират като престъпления. И понеже този брой е много нисък, в диаграмата той е отбелязан на 100 000 души, а не както за общия брой престъпления – на 1000 души. Както се вижда, тези престъпления имат тенденция към понижаване. За последните 35 години престъпленията против честта и доброто име са намалели драстично: в точни числа – от 1103 на 745.Аз си го обяснявам много просто. Не че хората са станали по-мили един с друг или са започнали да се уважават повече. Спрели са да се засягат. Честта вече не е толкова важна, че да се оплакваме в полицията, когато тя бъде накърнена. Модерните общества са така организирани – нарочно или по стечение на обстоятелствата, че околните да нямат значение за нас. Обречени сме да сме сами – откъснати, да живеем заобиколени от хора, които познаваме бегло или изобщо не познаваме. Или да сме заобиколени от хора, които лесно можем да напуснем или които лесно ще напуснат нас, както в ситуацията с чужденеца. При това положение засягането на честта не е толкова важно. Никой от познатите ни в момента няма да ни познава в следващия етап от живота ни. Но по този начин и властта, която имат околните върху нас, отслабва значително, а това води до покачване на общия брой на разследваните престъпления.Един от възможните начини е да се погледне на престъпленията като на първичен, неотменим феномен. Да се приеме, че има деяния, които неизбежно са престъпни. Краен пример за това са естествените престъпления – деяния, които са толкова нередни, че не може да не са престъпления, или поне всяко разумно същество категорично би ги възприело като такива. Който не ги възприема като престъпления, не е човек. Точно по този начин вероятно повечето хора интуитивно мислят, чувстват и говорят за сериозните престъпления. Мойсей ги е свалил от планината, а Кант използва понятието за естествените престъпления като основа на правното си мислене. Но, от друга страна, системите, в които господстват тези схващания, същевременно поставят определени ограничения в тенденцията за криминализиране.Механизмът е прост. Помислете си за децата. За нашите собствени и за чуждите. Повечето деца понякога постъпват по начин, който според закона е престъпен. Да кажем, от портфейла изчезват пари. Синът не казва истината, или поне не казва цялата истина, къде е прекарал нощта. Набива брат си. И въпреки това не прибягваме до категории от наказателното право. Не наричаме детето престъпник и не назоваваме деянията му престъпления.Защо?Просто не изглежда редно.Защо не?Защото знаем твърде много. Запознати сме с контекста на постъпките. Синът отчаяно се е нуждаел от пари, за пръв път се е влюбил, брат му го е дразнил цял ден – това придава смисъл на деянията му, наказателното право с нищо не би допринесло в тази ситуация. А и самият син – познаваме го добре от множество други негови постъпки. И ни се струва, че цялото това познание няма как да се вмести в тесните правни категории. Той е взел парите, но пък си спомняме в колко много други случаи великодушно е споделял било то пари, било бонбони, било просто сърдечност. Да, ударил е брат си, но много по-често се е грижил за него. Излъгал е, но по принцип може да му се има доверие.Такъв си е той. Но не е сигурно, че същото важи за новото момче, което тъкмо се е нанесло от другата страна на улицата.Деянията не са, те . Така е и с престъпленията. Престъпленията не съществуват. Те се създават. Започват като деяния. Следва дълъг процес, чрез който им се придава смисъл. Тук много важна роля играе социалната дистанцираност – хората стават по-склонни да възприемат деянията като престъпления, а извършителите им с лекота и твърде опростено да наричат престъпници.В обществата, които не са склонни прибързано да възприемат деянията като престъпления, защото всевиждащият Бог, бдителността на съседите и собственият вътрешен контрол до голяма степен препятстват възможността такива деяния да бъдат извършвани, правото има съвсем ограничено поле за действие. Правната система се занимава само с малкото случаи, изплъзнали се от първата линия на контрол и са станали известни на властите. Неподходящо и ненужно става обсъждането на . Съдиите разглеждат делата, които им се предоставят. Те само реагират.3Но както се вижда, нашата ситуация не е такава. Социалната система се е променила – драстично са намалели задръжките да определяме дори и най-дребните провинения като престъпления и да наричаме извършителите им престъпници. В същото време старите възпиращи механизми срещу извършването на нежелани деяния вече не действат, а се създават нови и нови технически форми на контрол. Бог и съседите са заменени от механичните модерни системи за наблюдение. Живеем в свят, в който престъпленията са масово явление. В този свят гневът и тревогите, породени от деяния, които в модерното общество също би могло лесно да се приемат за естествени престъпления, се превръщат в двигател на борбата срещу всевъзможни други укорими деяния.В продължение на традицията от времената, когато са съществували единствено естествените престъпления, и в комбинация със съвременния неизчерпаем запас от деяния, които могат да се възприемат като престъпления, почвата е подготвена. Пазарът на контрола върху престъпленията очаква своите предприемачи.", "date": "12-june-2017", "title": "Откъс от \"Контролът върху престъпленията като индустрия ГУЛАГ, но на Запада\" на Нилс Кристи"}
{"url": "http://www.dnevnik.bg/na_put/2017/06/12/2984572_uels_-_kogato_narcisite_cuftiaha_i_zashto_naslednikut/", "text": "В замъка Карнарвън обикновен на вид гларус престъпва от крак на крак и поглежда надолу. Все едно тъпче тревата. А тревата в Уелс винаги е зелена, защото почти винаги вали. \"Знаеш ли защо гларусите тъпчат тревата?\", пита приятелката ми, прекарала две десетилетия в тия земи. От опитите ми да отгатна нито един не се оказа успешен. Верният отговор бил: гларусът тъпче тревата, защото така червеят отдолу ще си помисли, че вали дъжд и ще излезе. За закуска на гларуса...Изпълненият ми със съмнение поглед срещна незабавен отпор: така казва National Geographic, тъй че не остава нищо друго, освен да приемем гореказаното за вярно. Така е с гларусите в Уелс.Замъкът Карнарвън е забележителен и с това, че тук коронясват Уелския принц. Традицията се корени във времето на Едуард I, завладял Уелс през 13 век. Легендата гласи, че когато трябвало да назначи владетел на новите земи, местните големци поставили четири искания: принцът им да бъде от благородно потекло, да бъде роден в Уелс, да не знае нито дума английски и да не е направил никому нищо лошо. Вероятно са си правели сметка, че някой от тях ще получи титлата.Едуард I не възразил, казал че ще се постарае да удовлетвори желанието им и ще даде отговор след седмица. На седмия ден излязъл на балкона на замъка с щит в ръце, на който лежало новородено бебе. \"Ето го вашия принц , казал. Това е моят първороден син. Роден е тук, не говори нито дума английски, има царска кръв и не е направил никому нищо лошо.\" Оттогава престолонаследникът на британската корона носи титлата \"принц на Уелс\".Замъкът е впечатляващ с дванайсетте си кули, бойниците са направени така, че стрелците да стрелят с обхват 180 градуса. От едната страна е морето, което два пъти на ден се оттегля надалеч, оставяйки лунен пейзаж с нахвърляни върху оголеното дъно лодки и приятен за разходка утъпкан пясък, а после се връща с тихо шумолене на ситни вълнички и ако човек не внимава, може да се намери заобиколен с вода, та е добре в този случай да умее да плува.Местните хора не са рибари. Лодките са за разходка, с платна, а киловете им са скроени така, че да застават на три точки при отлив, иначе ще се натъркалят по пясъка.Традиционният поминък е овцевъдството. Зелените морави отдалеч изглеждат на бели точки – заради пръснатите по тях равномерно овчици. През пролетта край големите точки има и по-малки – агънцата, които се навъртат край майките си. Овцете прекарват годината на пасищата – зимата не е студена, а лятото не е горещо. Тревата е все зелена. А през пролетта край пътищата и по ливадите цъфтят жълти нарциси. Дали някой някога ги е садил?Местните легенди са свързани с друидите, драконите и рицарите на крал Артур. Присъстват днес главно в увеселителните паркове и на щандовете в магазините за сувенири. Дракон се вее тържествено и на уелското знаме. Атракцион \"Лабиринтът на крал Артур\" приканва малчуганите да открият в тъмна пещера с подземен водопад старите уелски легенди, прославящи идването на крал Артур, който \"с невероятната си сила разгромява саксонците и носи мир в тези земи\".Сред по-съвременните легенди е тази за голямата стачка в мините за шисти на лорд Пенрин край Бетесда. Миньорите били упорити и стачката продължила години - от 1900 до 1903. На прозорците си стачниците слагали бележка, обявяваща протеста им. Ако някой не издържал, защото семейството гладувало, и тръгвал на работа, махал бележката. До ден днешен, няколко поколения по-късно, хората в това село се делят на стачници и стачкоизменници – помнят стореното от прадедите си. А имението на лорда е дадено на Нешънъл тръст, който стопанисва историческото наследство. Когато за пръв път го отварят за посещения, наследниците на стачниците от селото се изреждат да плюят на вратата.Днес особена промишленост няма и въздухът е чист, което привлича в района ценители на природата. Пешеходен туризъм, скално катерене, кайт, сърф... Преди години сериозен инвеститор искал да направи в планината Сноудония център за зимни спортове. Сняг там наистина не се задържа дълго, но пък нали сега се прави лесно изкуствен. Асамблеята на Уелс обаче се събрала, мислили, мислили и отхвърлили предложението. Предпочели да запазят планината си такава, каквато е. Пък и водата от изкуствения сняг дали ще е добра за пиене...Впусналите се на разходка из крайбрежните планини ще попаднат на останки от римски фортове, от времето, когато тези земи са били в границите на Римската империя. Има и Друидски кръг на височините край Хландидно, но според науката той бил много по-старо светилище, преди друидите.Най-високият връх е Сноудън. При хубаво време от него се разкрива гледка към Англия, Шотландия, Уелс и Ирландия. За тези, които искат да я видят, но не са склонни на усилието да изкачат 1085 метра пеш, до горе върви влакче. Поради много желаещи е добре билетите да се купят предварително. Ако се изкачите пеш равносметката ще изглежда така: денивелация 1000 метра, време 6 часа, 979 калории, 28 297 крачки, 19.6 км.Уелският език е обявен за ценно културно наследство и се изучава в началното училище. Сред задължителните за посещение туристически забележителности е гарата с най-дългото име в света . Казва се  което на уелски звучи \"Ланвайрпулгуингилгогеръкуърндробулландъсилиогогогох\", а в превод значи \"Църквата на Света Дева Мария в долчинката с белите лешници край бързия водоскок и църквата на Свети Тисилио до червената пещера\".Гарата е малка, но паркингът пред нея е огромен, за да поеме туристическия интерес, предизвикан напълно съзнателно с това име през 1860 г. Още по-голям е магазинът за сувенири, където можете да си купите всичко с името на въпросната гара - изписано на чаши, кърпи, магнити и стикери. А облечените в традиционни носии продавачки с лекота ще произнесат трудната дума при поискване. Влакове и днес спират тук: с това дълго име градчето няма как да не процъфтява.Вътре стои пилон с табели, показващи посоките и разстоянията до различни градове по света. До София - 1455. мили.", "date": "12-june-2017", "title": "Уелс - когато нарцисите цъфтяха ...и защо наследникът на Британската корона е Уелски принц"}
{"url": "http://www.dnevnik.bg/sviat/2017/06/12/2987103_kakvo_predstoi_za_velikobritaniia_sedmica_predi_starta/", "text": "Премиерът на Великобритания Тереза Мей се опитва да си осигури коалиционно споразумение с малка северноирландска партия, за да се задържи на власт. Управлението на торите вече е под въпрос, след като в опит да получи по-силен мандат за преговорите за Брекзит, Мей обяви предсрочни избори, на които избирателите я изненадаха неприятно и ѝ отнеха мнозинството в парламента.Сега партията ѝ не може да управлява самостоятелно, а преговорите за излизане от Европейския съюз трябва да започнат на 19-ти юни. Ето какво предстои за Великобритания в дните дотогава:- Демократичната юнионистка партия и ирландските националисти от \"Шин фейн\" ще започнат преговори за ново правителство в Северна Ирландия. Те трябва да се споразумеят до 29 юни. Наблюдателите се боят, че ако Мей направи отстъпки пред юнионистите от DUP, това ще задълбочи политическата криза в региона.- Среща на правителството в Лондон. Петима от висшите министри на Мей ще останат в досегашните си роли, но тепърва ще стане известно дали останалата част от кабинета ще бъде променена.- Мей ще се срещне с лидера на DUP Арлийн Фостър. През уикенда двете партии обсъждаха възможността ирландските юнионисти да подкрепят правителството на малцинството при ключови гласувания в парламента, сега Фостър и Мей ще коментират детайлите.- Мей ще се срещне с консервативните депутати. Освен премиерския си пост, тя може да загуби и ръководството на партията – британските медии твърдят, че срещу нея се е натрупало вътрешно недоволство. Ако 15% от 318 депутати оттеглят доверието си от нея, това може да даде старт на търсене на нов лидер на торите.- парламентът си избира председател, след което депутатите полагат клетва.- Ръководителят на Bank of England Марк Карни и финансовият министър Филип Хамънд ще изнесат ежегодната си обща реч, по време на която ще опитат да успокоят бизнеса и инвестиротите, стреснати от несигурността, пред която е изправена страната.- Начало на преговорите за Брекзит. Мей настоява, че те ще започнат, както е предвидено.- Откриване на парламента, при което кралица Елизабет Втора ще изнесе традиционната си реч, в която говори за приоритетите на новата власт. Дебатите по речта продължават пет-шест дни, а символичният вот по нея се смята за оценка за способността на правителството да работи с Камарата на представителите. Ако Мей успее да го спечели, тя ще може да продължи процеса по съставяне на кабинет. Ако не – лейбъристите ще могат да представят алтернативна \"кралска реч\" и да опитат да спечелят подкрепата на мнозинството депутати. Ако и те се провалят, вероятно е да бъдат свикани нови избори.", "date": "12-june-2017", "title": "Какво предстои за Великобритания седмица преди старта на преговорите за Брекзит"}
{"url": "http://www.dnevnik.bg/politika/2017/06/12/2987208_cacheva_nadiavam_se_da_niama_jertvi_v_bitkata_mejdu/", "text": "Правосъдният министър Цецка Цачева определи отношенията между главния прокурор Сотир Цацаров и председателя на Върховния касационен съд (ВКС) Лозан Панов като вътрешна битка, която не издига авторитета на съдебната система. От ефира на Би Ти Ви Цачева упрекна Лозан Панов, че прави политически изказвания, и го призова да критикува главния прокурор и системата само ако смята, че в подчинения му съд всичко е наред.\"Аз не мисля, че най-точната дума е война, защото във войната има жертви. Надявам се да няма жертви в тази битка между двамата от тримата големи в съдебната власт\", каза Цачева. Тя посочи, че като председателстващ Висшия съдебен съвет се стараела да омекотява тона и да балансира. Попитана за коментар на искането на Лозан Панов прокуратурата да бъде извадена от съдебната власт и да бъде независим орган, равно отдалечен от трите власти, тя каза, че ако някои иска законите да бъдат променени, \"нека се заяви като кандидат за законодателната власт\". Добави, че не приема прехвърлянето на критики. Попитана смята ли, че Лозан Панов се меси в политиката, тя отговори с въпрос - \"А Вие как мислите\".\"Добре е и е полезно всеки да има поглед в другата структура, но преди всичко трябва да бъдем критични към звената, които ръководим. Ако г-н Панов счита, че във ВКС всичко е наред, едва тогава би могъл мнение по отношение на други структури\", каза още правосъдният министър.\"За мен , което означава нова конституция. Нали ви е ясно, че когато се работи нова конституция, ВНС няма да се занимава само с прокуратурата, а с формата на управление на държавата\", каза правосъдният министър. Според нея предложенията идвали сега, когато се избира нов Висш съдебен съвет и когато в България \"пристигат наблюдатели по механизма за сътрудничество и проверка, който ни тежи, защото е пречка и пред влизането ни в Шенген\".Според Цачева реформата в правосъдната система не означава само структурни правила. \"Съдържанието, онова, което очакват гражданите е да има справедливост, да има бързина в правораздаването, да няма недосегаеми. Това искат гражданите и много малко могат да разберат защо е това вглеждане\", е мнението на правосъдния министър. Тя призна, че се е засегнала от твърдението, че липсва дълбочина на направената в предишния кабинет на ГЕРБ съдебна реформа. Според нея председателят на ВКС не давал конкретни предложения за промяна, а \"от негова страна има политически фрази, но не и конкретика\".В сутрешния блок на Би Ти Ви Цачева съобщи, че до часове ще бъде публикувана обществената поръчка на правосъдното министерство за доставка на електронни гривни, с които да бъдат контролирани задържаните под домашен арест или изтърпяващите наказания при облекчен режим.", "date": "12-june-2017", "title": "Цачева: Надявам се да няма жертви в битката между Панов и Цацаров"}
{"url": "http://www.dnevnik.bg/politika/2017/06/12/2987187_atanas_atanasov_radan_kunev_se_predoveri_na_tezi_koito/", "text": "Новият лидер на ДСБ Атанас Атанасов заяви, че ще работи за обединение с други десни формации.\"Има обществени очаквания за концентрация на сила. Ние ще работим за това. Определящо ще бъде кой как се отнася към управлението. Нямаме бърза работа. Не искайте утре да се съберем и да направим коалиция\", заяви Атанасов пред Би Ти Ви. Същевременно той отчете като грешка на бившия председател на ДСБ Радан Кънев, че \"той се предовери на някои хора\". Попитан на кои, той отговори: \"На тези, които учредиха \"Да, България\". По думите му , е допуснал някои грешки от младост, но не е направил стратегическа грешка.Атанасов посочи като свой приоритет укрепването на ДСБ и подготовката на партията за местните избори. \"За мен местните избори са изключително важни и ще се срещаме с всички, които смятат, че това правителство е вредно и ще търсим взаимодействие\", посочи той.Лидерът на ДСБ посочи, че в ГЕРБ има десни хора, към които се цели формацията му. Добави, че не му харесва \"партийната партизанщина\", която се води от ГЕРБ, като посочи, че по предложение на структурите на партията се назначавали хора в общински фирми. По думите му ДПС е скрит партньор в управлението. По отношение на , Атанасов заяви, че това няма да помогне с нищо и го определи като активно мероприяте.", "date": "12-june-2017", "title": "Атанас Атанасов: Радан Кънев се предовери на тези, които учредиха \"Да, България\""}
{"url": "http://www.dnevnik.bg/sviat/2017/06/12/2987213_puertorikancite_glasuvaha_ostrovut_im_da_stane_shtat/", "text": "Пуерториканците поискаха островът им да стане петдесет и първият американски щат в  за статута на затъналия в дългове карибски остров, предадоха ДПА и БТА.Гласоподавателите трябваше да избират между три възможности - независимост, пълноправен щат в състава на САЩ или запазване на сегашното статукво, което датира от 1898 г. Резултатът от всенародното допитване няма да е юридически обвързващ; само американският Конгрес има право да променя статута на Пуерто Рико.След преброяването на 92 процента от гласовете стана ясно, че 97.2 на сто от избирателите са гласували за присъединяване към САЩ като пълноправен щат. Избирателната активност обаче бе ниска - едва 23 процента от 2.3 милиона регистрирани избиратели се явиха пред урните, след като опозицията призова за бойкот.Жителите на испаноезичния остров са граждани на САЩ, но имат ограничени избирателни права и представителство в Конгреса. Те не могат да гласуват на президентски избори и делегацията им в Конгреса във Вашингтон няма право да участва в гласувания. Пуерториканците могат да пътуват свободно в САЩ и да служат в армията. Критиците на сегашния статут на острова - \"свободно присъединила се държава\" към САЩ, но със статут на \"неинкорпорирана територия\" - казват, че той е останка от колониализма и смятат, че САЩ имат морален дълг да направят Пуерто Рико щат.Една от причините Пуерто Рико да не стане 51-ият американски щат се корени в икономическите проблеми на острова - дългът му, който е в размер на около 70 милиарда долара, в момента е в процес на преструктуриране чрез процедура, наподобяваща обявяване на банкрут. Ако Пуерто Рико беше щат, щеше да може да обяви фалит съгласно американското законодателство за изпадането в несъстоятелност. Това би направило Вашингтон, макар и частично, отговорен за пуерториканските дългове.Междувременно протестиращи излязоха в главния град на Пуерто Рико, Сан Хуан, с искане островът им да стане независима държава. Няколкостотин демонстранти се включиха в шествието, а организаторите определиха вота като \"фалшив\" и се обявиха за преследване на независимост \"със собствени цели\", предаде \"Ройтерс\".Поддръжниците на двете опозиционни партии, които бойкотираха референдума, изразиха гнева си от решението за допитването във време, когато 400 училища са затворили, а икономическите проблеми се задълбочават. ", "date": "12-june-2017", "title": "Пуерториканците гласуваха островът им да стане щат на САЩ"}
{"url": "http://www.dnevnik.bg/sviat/2017/06/12/2987191_populistite_pet_zvezdi_preturpiaha_porajenie_na/", "text": "Най-голямата опозиционна партия в Италия,  на комика Бепе Грило, понесе поражения в най-важните надпревари за кметски постове на вчерашните местни избори, съобщи БТА като цитира данни от екзиполовете.Кандидатите на движението завършиха трети или четвърти в южните градове Палермо и Катандзаро, северните Генуа, Верона и Парма и централния Акуила според прогнозни резултати, обявени от държавната телевизия РАИ.В Палермо досегашният кмет Леолука Орландо, подкрепен от основната управляваща Демократическа партия, е получил около 40% от гласовете, което ще е достатъчно да бъде преизбран. Левоцентристите водят и в Акуила. В градовете, където прагът за победа е 50% и никой кандидат не е успял да го прескочи, на 25 юни ще има балотажи между десноцентристи, левоцентристи или независими кандидати за кметове.Единствената надежда за класиране на втори тур на Движение \"Пет звезди\" е южният град Таранто, съобщава агенция Ройтерс. Партията на Грило се надяваше да надгради , когато спечели Рим. Но управлението ѝ в столицата е изпълнено с полемики, което урони имиджа ѝ. Ако бъдат потвърдени, резултатите от вчерашния вот ще охладят надеждите на партията да спечели националните избори догодина.Десноцентристите, доминирани от \"Северна лига\" и \"Форца Италия\", водят в Лече, Верона, Падуа и северния пристанищен град Генуа, който бе управляван от левицата през последните 50 години. Местните избори, които се провеждат в над 1000 италиански населени места с 9 милиона имащи право на глас (една пета от електората), се възприемат като индикатор за нагласите на гласоподавателите преди националните избори догодина. Вотът протече без сериозни инциденти, като изключим ареста на трима души край Неапол, хванати с над 300 бюлетини и заподозрени, че са планирали да подкупват гласоподаватели.", "date": "12-june-2017", "title": "Популистите \"Пет звезди\" претърпяха поражение на местните избори в Италия"}
{"url": "http://www.dnevnik.bg/sport/2017/06/12/2987189_pitsburg_penguins_otnovo_specheli_kupa_stenli/", "text": "С два гола в последните 95 секунди \"Питсбърг пенгуинс\" победи \"Нешвил предатърс\" с 2:0 като гост и отново спечели титлата в Националната хокейна лига (НХЛ). \"Пингвините\" надделяха във финалната серия с 4:2 и завоюваха купа \"Стенли\" за втора поредна година.\"Питсбърг\" стана шампион за пети път в своята история и се превърна в първия отбор през 21 век, който успява да защити титлата си в НХЛ. За последно това направи \"Детройт ред уингс\" през 1998 г.Капитанът на \"пингвините\" Сидни Кросби беше избран за най-полезен играч в плейофите. Канадският център печели трофея \"Кон Смит\" за втора поредна година, а титлата е трета за него след 2009 и 2016 г. ", "date": "12-june-2017", "title": "\"Питсбърг пенгуинс\" отново спечели купа \"Стенли\""}
{"url": "http://www.dnevnik.bg/politika/2017/06/12/2987290_upraviteliat_na_sofiiska_oblast_e_zabranil_prodajbite/", "text": "Областният управител на Софийска област Илиан Тодоров (\"Атака\") е издал заповед за забрана на продажбите на имоти – държавна собственост, на територията на областта. Това съобщи Тодоров в интервю за \"Нова телевизия\".\"Ударих ги през ръцете и вече няма да се продават държавни имоти, няма да се продават царски конюшни и т.н.\", похвали се Тодоров. По думите му за 10 дни като областен управител бил постигнал много, на първо място, че отишъл при патриарха за благословия. След това посочи, че е разрешил почивна станция на областната управа в Боровец да се използва от деца в неравностойно положение, а не от депутати, както било досега.В интервюто  отговаряше на въпроси за миналото си, най-вече около събитията в НАТФИЗ в нощта на местните избори от 2015 г., , а той отиде да го защитава.\"През последния месец ми беше изградена една визия на суперконфликтен човек, на човек, който бил нахлувал някъде, а това не е така\", защити се Тодоров. По думите му той не е нахлувал а академията, а просто бил влязъл във фоайето с други хора, което според законодателството било право на всеки. Нахлуване по думите му имало през 2013 г. В Софийския университет \"от едни умни и красиви студенти\", като имаше предвид протеста на \"Ранобудните студенти\". Той отново повтори тезата, че не хората от \"Атака\" са създали конфликти в нощта на изборите, а имало превишаване на правомощия от страна на полицията.\"Това е минало за мен, не чувствам абсолютно никакви угризения, защото не съм направил нищо лошо. По никакъв начин не съм нарушил закона и нека гледаме напред\", обобщи той и посочи, че \"отново бих влязъл във фоайе на учебно заведение, защото това нито е противозаконно, нито е лошо\". Тодоров се закани да съди някои медии, които очерняли образа му. Отрече обвиненията, че преди е нарекъл премиера Бойко Борисов \"мафиот\", но думите, че Борисов играе тенис с хора от подземния свят били негови. \"Никога не съм казвал, че г-н Борисов е мафиот. Ако някой така тълкува думите ми, това си е негов проблем\", каза той.", "date": "12-june-2017", "title": "Управителят на Софийска област е забранил продажбите на държавни имоти"}
{"url": "http://www.dnevnik.bg/sviat/2017/06/12/2987273_makedoniia_obmislia_promiana_na_imeto_sreshtu/", "text": "Македония ще обсъди промяна на името си в усилие да деблокира гръцкото противопоставяне на членството в НАТО, обяви външният министър на страната, цитиран от \"Файненшъл таймс\" и БТА. Коментарът му дойде часове преди планирано за понеделник посещение на премиера Зоран Заев и Димитров в Брюксел, където ще се срещне с европейски представители и с генералния секретар на НАТО Йенс Столтенберг.В променена версия на текста си \"Файненшъл таймс\" впоследствие цитираха Иванов с думите, че идеята е Скопие да приеме \"временно\" име, което да използва, докато се реши въпросът.Членството в алианса ще помогне за успокояване на по-широкия балкански регион след месеци на политическо напрежение, което понякога стигаше до кръвопролитие, ще заяви Димитров пред високопоставени служители на НАТО в Брюксел. Първият македонски дипломат каза, че в сряда ще се срещне с гръцки министри, за да възстанови доверието между двете съседки, след като Атина наложи вето на молбата за членство на страната в алианса през 2008 г. \"Ще поискам от Гърция да преосмисли какъв съсед иска да има - дали те искат стабилна, приятелска страна, която предлага надежда за демокрация и справедливост\", заяви Димитров в интервю за \"Файненшъл таймс\". \"Ако ние сме добър съсед, надявам се, че политическите сили в Гърция ще разберат, че това е историческа възможност\", каза той.По думите му всякакво ново име ще трябва да бъде одобрено на референдум и правителството ще потърси консенсус сред партиите, преди да постави въпроса на гласуване. Той добави, че споразумение, което според някои анализатори може да бъде постигнато в рамките на една година, ще помогне да бъдат оставени настрана призивите за преначертаване на политическата карта на региона и рисковете от ново отваряне на експлозивни политически и етнически спорове.Като приеме Македония, НАТО би могла да постигне успокояващ ефект в региона, заяви македонският външен министър, цитиран от \"Файненшъл таймс\". Атина през годините е допускала няколко варианта за име, различно от Бивша югославска република Македония (с което е приета в ООН заради спора), но е настоявала, че не приема използваното от властите в Скопие \"Република Македония\", защото то съдържа претенции към части от Северна Гърция. В хода на преговорите македонските власти са споменавали варианти като Горна Македония или Република Македония (Вардар).Управляващият в Скопие Социалдемократически съюз на Македония (СДСМ) на  вече е допускал възможността Македония да приеме ново име, за да стане част от НАТО,  през май. Критици на идеята изтъкват, че тя би могла допълнително да разпали националистическите страсти, които вече се разгоряха през пролетта покрай т.нар. албанска платформа.Кабинетът в Атина приветства решението на Скопие и съзира \"основание за повече оптимизъм\", че спорът за името с Гърция може да се реши, но отказа да се ангажира с прогнози колко време ще е необходимо за компромис, пише \"Файненшъл таймс\", цитирайки източник в правителството на Алексис Ципрас.Изданието отбелязва, че докато в опозиция неговата лява, интернационалистки настроена коалиция СИРИЗА открито твърдеше, че ще се съгласи Македония да си избере име, на Ципрас ще му се наложи да подходи по-внимателно към подобни действия, докато е на власт. Причината е, че националистическата формация \"Независими гърци\", която е негов коалиционен партньор (и чийто председател Панос Каменос е министър на отбраната), може да окаже съпротива.Гръцкият външен министър Никос Коциас обяви преди публикуването на интервюто, че Атина няма да се поддаде на никакъв \"натиск\" от ЕС и НАТО за членството на Македония. \"Нямаме нищо против, но те трябва да изпълнят задълженията си, да престанат с иредентизма си и да приемат компромис в спора за името\", каза той в неделя, цитиран от \"Утрински весник\".", "date": "12-june-2017", "title": "Македония обмисля промяна на името срещу членство в НАТО"}
{"url": "http://www.dnevnik.bg/biznes/2017/06/12/2987303_prihodite_na_hotelierite_rastat_sus_17_prez_april/", "text": "Приходите на хотелиерите от нощувки през април достигат 44.2 млн. лв., или с 16.9% повече в сравнение с април 2016 година. Регистрирано е увеличение на приходите както от чужди граждани - с 32.9%, така и от български - с 3.1%, показват данните на Националния статистически институт (НСИ).Общата заетост на леглата през месеца е 23.9%, като се увеличава с 2 процентни пункта в сравнение със същия месец на предходната година. Най-висока е заетостта на леглата в хотелите с 4 и 5 звезди - 28.8%, следвани от местата за настаняване с 3 звезди - 25.5%, и с 1 и 2 звезди - 16.6%. В страната са функционирали 1965 места за настаняване с над 10 легла, това е с 1% по-малко от година по-рано.Общият брой на нощувките е 908 хил., или с 11.5% повече в сравнение със същия месец на предходната година, като най-голямо увеличение на нощувките (с 18.3%) се наблюдава в местата за настаняване с 4 и 5 звезди.В хотелите с 4 и 5 звезди са реализирани 73.1% от общия брой нощувки на чужди граждани и 36.1% - на българи. В местата за настаняване с 3 звезди са осъществени 18.9% от нощувките на чужди граждани и 31% - на българи, докато в останалите места за настаняване (с 1 и 2 звезди) те са съответно 8 и 32.9%.През април имаше четири почивни дни около Великден, което се отразява и на резултатите на хотелите.Пренощувалите в местата за настаняване през април се увеличават с 5.3% в сравнение със същия месец на 2016 г. и достигат 435.5 хил. От всички пренощували 64.7% са българи, като по-голямата част от тях (64.2%) са нощували в места за настаняване с 1 и 2 или 3 звезди и са реализирали средно по 1.9 нощувки.Пренощувалите чужденци са 153.5 хил., или със 17.2% повече в сравнение с април 2016 г., като 72% от тях са нощували в хотели с 4 и 5 звезди и са реализирали средно по 2.4 нощувки.", "date": "12-june-2017", "title": "Приходите на хотелиерите растат със 17% през април"}
{"url": "http://www.dnevnik.bg/sport/2017/06/12/2987216_grigor_dimitrov_se_dobliji_na_90_tochki_ot_top_10/", "text": "Григор Димитров се доближи на 90 точки от топ 10 на световната ранглиста преди любимата си част от сезона - турнирите на тревни кортове. Той събра 2980 точки и напредна с една позиция до 12-ото място при обновяването на класацията след .Българският тенисист , но успя да изпревари белгиеца Давид Гофен (2785 т.), който също приключи участието си в третия кръг заради контузия.Тази седмица за Димитров  в основната схема след водача Роджър Федерер. В първия кръг българинът очаква победителя от мача между руснака Андрей Кузнецов и поляка Йежи Янович.Анди Мъри остава номер 1 в света за 32-а поредна седмица. Шотландецът, който стигна до полуфиналите на \"Ролан Гарос\", има 9890 точки и аванс от 1705 пред втория Рафаел Надал.Испанецът, който покори Париж за десети път, записва най-доброто си класиране от октомври 2014 г. Неговият съперник във финала Стан Вавринка напредна до третото място с актив от 6175 точки.В същото време Новак Джокович изпадна от топ 3 на света за пръв път от осем години насам. Сърбинът сдаде титлата на \"Ролан Гарос\" след загуба от Доминик Тийм в четвъртфиналите и вече има само 5805 точки.Пропусналият целия сезон на клей Роджър Федерер заема петата позиция с 4945 точки, следван от Милош Раонич с 4450, Марин Чилич с 4115, Доминик Тийм с 3985 и Кей Нишикори с 3830. Александър Зверев затваря първата десетка с 3070 точки.Най-голям скок в топ 100 тази седмица правят Кевин Андерсън и Карен Хачанов. Южноафриканецът напредва с 19 места до №37, а руснакът - с 14 позиции до №39.Най-много позиции губи французинът Никола Маю, който пада от 47-о на 82-о място. Стив Дарси от Белгия бележи втория най-голям спад - с 18 позиции до №56.", "date": "12-june-2017", "title": "Григор Димитров се доближи на 90 точки от топ 10 преди сезона на трева"}
{"url": "http://www.dnevnik.bg/sviat/2017/06/12/2987306_ogromno_mnozinstvo_na_makron_shte_e_opasno_za/", "text": "Няма да има възможност за дебат в парламента и демокрацията ще бъде потъпкана, ако френският президент Еманюел Макрон спечели огромното мнозинство, прогнозирано от социологическите агенции, заявиха неговите противници след първия тур на парламентарните избори във Франция, предаде \"Ройтерс\".В неделя партията на  \"Република, напред!\" (LREM) получи най-високия резултат, следвана от традиционната десница \"Републиканците\" и Националния фронт. Данните от екзит пол , но след преброяване вътрешното министерство намали дела от гласовете, спечелени от LREM, на 28.1%. \"Републиканците\" и Националният фронт получиха съответно 15.77 и 13.2 на сто, следвани от \"Непокорна Франция\" на Жан-Люк Меланшон с 11.02 и социалистите със 7.44%.Очаква се партията на президента да получи над 400 депутати в парламента, където депутатите са общо 577. Окончателните данни сочат, че кандидатите на LREM са получили най-добър резултат в 449 избирателни района. Балотаж ще има за почти всички места, тъй като според вътрешното министерство едва четири са спечелени на първи тур. \"Не е нито здравословно, нито желателно президент, събрал само 24 процента от гласовете на първия тур на президентските избори и избран на втория тур само заради отхвърлянето на крайната десница, да се възползва от монопола на националното представителство\", заяви първият секретар на Френската социалистическа партия Жан-Кристоф Камбаделис, цитиран от агенцията и БТА. Камбаделис бе елиминиран още на първия тур вчера, тъй като не може да събере достатъчно гласове в своя избирателен район в Париж, за да се класира на втори тур.Франсоа Бароан, който ръководеше кампанията на консервативната партия \"Републиканците\", споделя неговите опасения. Той изрази безпокойство от концентрирането на политическата власт в ръцете на само една партия и призова поддръжниците си да гласуват на решаващия вот на 18 юни. Подобно на други високопоставени политици от традиционните партии, които не са свързани с идването на Макрон на власт, Бароан изказа съжаление за ниската избирателна активност от 49 процента - най-слабата за първи тур от създаването на Петата република през 1958 г.Социалистите имаха абсолютно мнозинство в законодателния орган при управлението на бившия президент Франсоа Оланд. Никола Саркози също можеше да разчита на абсолютното мнозинство на своята дясноцентристка партия по време на мандата си (2007-2012 г.).Крайнодесният лидер Марин льо Пен нарече \"катастрофална\" ниската избирателна активност и подобно на Бароан призова поддръжниците си да гласуват след седмица. Меланшон, чиято партия получи четвъртия най-добър резултат на първия тур, каза, че твърде ниската избирателна активност показва липса на мнозинство в страната за \"унищожаване на кодекса на труда\". По времето, когато Макрон беше министър на икономиката, предложението му за спорна трудова реформа доведе до протести из цяла Франция.В отговор на критиките високопоставен представител на партия \"Република, напред!\" каза, че няма да има погазване на алтернативните възгледи. \"Трябва да се отнасяме с голямо уважение към опозицията. Трябва да има респект към малцинствата в дебатите. Това няма да бъде доминиращо мнозинство, а ще бъде отнасящо се с уважение мнозинство\", каза Жан-Пол Делвоа, който отговаряше за изготвянето на изборните листи на партията.", "date": "12-june-2017", "title": "Огромно мнозинство на Макрон ще е опасно за демокрацията, смятат съперници"}
{"url": "http://www.dnevnik.bg/sport/2017/06/12/2987299_kristiian_kirilov_i_viktoriia_danova_sa_golemite_geroi/", "text": "Кристиян Кирилов и Виктория Данова триумфираха в най-тежкото изпитание в  - 200-километровия дуатлон. В рамките на двата състезателни дни те изминаха сто километра с велосипед и сто километра с бягане.Кирилов спечели дуатлона за втора поредна година, след като завърши надпреварата с общо време 15.32:44 часа. През 2016 г. той преодоля 200-те километра за 14.35:37 часа, но при доста по-добри метеорологични условия.Тази година Кирилов обиколи Витоша с велосипед за 5.15:06 часа, а в бягането спря хронометрите на 10.17:38 ч. Втори в мъжкия дуатлон завърши Калоян Чанев (16.35:33 ч.), а трети се нареди гъркът Захариас Кипарисис (17.23:18 ч.).Данова триумфира при жените с общо време 22.43:10 ч. Времето й с велосипед беше 7.40:56 ч., а в бягането финишира за 15.02:14 ч. Силвия Младенов спечели сребърния медал с време 22.43:49 ч., а бронзът отиде при Гергана Петрова (23.10:35 ч.). В събота . Гъркът спечели златото в дебютното си участие, а българката защити титлата си от миналата година и записа третата си победа в обиколката. В неделя  в едно от най-тежките и екстремни като условия издания на надпреварата. При жените най-бърза беше Мария Николова, която също като Карагьозан записа трета победа в обиколката.Тази година състезанието събра повече от 3000 участници, в това число над 2200 колоездачи. В надпреварата имаше представители на 24 държави, а чуждестранните състезатели бяха 70.На 29 юни по БНТ HD ще бъде излъчен филм за тазгодишната Обиколка на Витоша. Той е част от сериите \"Спортувай\", посветени на инициатива \"София 2018 - европейска столица на спорта\".", "date": "12-june-2017", "title": "Кристиян Кирилов и Виктория Данова са големите герои на \"Витоша 100\""}
{"url": "http://www.dnevnik.bg/bulgaria/2017/06/12/2987339_bulgariia_oshte_ne_e_zapochnala_prehod_kum_ikonomika/", "text": "България е отбелязала напредък в конкурентоспособността, но корупцията и проблемите в съдебната система, институционални дефицити и недостиг на кадри ѝ пречат да подобри резултата си. Това показва  Доклад за глобалната конкурентоспособност на държавите за 2016-2017 г., който Световният икономически форум публикува веднъж на всеки две години.Страната се е изкачила с четири места в класацията . Резултатът ѝ е по-слаб от този на други източноевропейски държави като Полша (36-о, подобрение с пет места), Русия (43-о, подобрение с две места) и 49-ата Латвия, която се придвижва с четири места нагоре спрямо предишната година. Лидер от бившия източен блок е Естония, която е на 30-о място - същото като в предишния доклад.България същевременно изпреварва Турция (55-а), Словения (която е само с място по-надолу), Румъния (62-а), Словакия (65-а), Унгария (69-а) и Хърватия (74-а). Съседна Сърбия е на 90-о място.Докладът нарежда България в третата от пет фази, в които се намират икономиките по света, и я класифицира като \"движена от ефикасността\". Държавите от региона, които попадат в тази група, са Албания, Македония, Румъния, Сърбия и Черна гора. Останалите се намират в следващата фаза - преход към икономики на иновациите - с изключение на Естония и Чехия, които вече са се превърнали в страни, движени от иновациите. По критериите \"ефикасност\" и \"иновации\" страната ни е съответно на 44-о и 71-о място.България получава добра оценка за макроикономическото си развитие с 42-ия най-добър резултат и технологичната готовност (критерий, по който е 37-а), но изостава по критериите \"инфраструктура\" (70) и \"институции\" (97). По-слабо застъпен, но съществуващ проблем е и подготовката на кадрите за трудовия пазар, където България се нарежда на 57-о място.Най-лошите оценки са за съдебната система в България и недостатъчната й независимост (110-о място), липсата на прозрачност в правителствената политика (111-о) и престъпността (118-о).", "date": "12-june-2017", "title": "България още не е започнала преход към \"икономика на иновациите\", сочи доклад"}
{"url": "http://www.dnevnik.bg/biznes/2017/06/12/2987291_razsekretiavaneto_na_stenogrami_e_svetovna_praktika/", "text": "Депутатът от БСП Румен Гечев обяви в ефира на Би Ти Ви, че е нормална практика по цял свят стенограми от ключови срещи да се разсекретяват след даден период. Коментарът му е по повод продължаващите дебати дали е трябвало да се оповести документа от срещата за КТБ при президента през юни 2014 г.Той даде пример с разсекретени документи от срещи във Федералния резерв в САЩ и такива в централната банка на Великобритания. Той посочи, че ако пък се разсекрети стенограмата от среща, проведена в БНБ преди последвалите две при президента, тогава щяло да се види, че само БСП не е подкрепила предложението на централната банка да се пристъпи към банкова ваканция.Двамата с депутата от ГЕРБ Десислава Атанасова (която оглавяваше и временната анкетна комисия за КТБ - бел. ред.) се съгласиха, че е абсурдно твърдението на управителя на БНБ Иван Искров, че централната банка няма принос за фалита на КТБ. От стенограмата се вижда, че тогавашният гуверньор казва, че не е сигурен във верността на данните, подавани от КТБ. Тъй като събитията съвпадат с мандата на управление на БСП начело с премиера Пламен Орешарски, от партията се дистанцират от всякаква отговорност, като посочват, че тя е изцяло на централната банка.Според Гечев след срещата в БНБ, за която няма публична информация, изкуствено се е нагнетявало напрежение, за да \"се раздуха случаят\" и после да се използва за \"политическо инженерство\".На тази среща при президента се вижда, че няколко пъти основно от страна на лидера на ГЕРБ Бойко Борисов се настоява за оставка на финансовия министър тогава Петър Чобанов. Самият Чобанов, който е присъствал на срещата, е преброил, че искането е повторено 15 пъти. Ако си я бил подал обаче тогава, нямало кой да свърши техническата работа, тъй като в полунощ на същия ден Европейската комисия разрешила на България да окаже държавна помощ на банковия сектор.Той коментира пред \"Нова телевизия\", че тогава депутатът от ДПС Йордан Цонев е внесъл проект в Народното събрание, който да позволи да се запази \"здравата\" част от КТБ, но проектът не бил подкрепен. След оставката на кабинета \"Орешарски\" самият Чобанов се вля в редиците на ДПС.", "date": "12-june-2017", "title": "Разсекретяването на стенограми е световна практика, обяви Румен Гечев"}
{"url": "http://www.dnevnik.bg/bulgaria/2017/06/12/2987330_radev_referendumut_v_trun_pokaza_che_mestnata/", "text": "Президентът Румен Радев приветства  за добив на полезни изкопаеми и го определи като пример за действаща \"местна демокрация\".\"Приветствам гражданите на община Трън, които показаха, че местната демокрация в България може да функционира успешно. Референдумът е пример за това как отговорни български граждани се самоорганизират, за да защитят правата си и да се произнесат по проблем не само от местно, но и от национално значение\", написа държавният глава в официалния си профил във \"Фейсбук\".\"Вотът на хората в Трън утвърждава здравето и чистотата на природата като основни ценности на нашето общество, в което интересите на гражданите трябва да са приоритет\", е мнението на Радев.Вчера жителите на община Трън гласуваха на референдум за добив на полезни изкопаеми, организиран след инвестиционно предложение за златодобив в района. Те трябваше да отговорят на въпроса \"Против ли сте община Трън чрез Общинския съвет да одобрява устройствени планове, определящи територии за добив и обработка на метални полезни изкопаеми\".При 60% избирателна активност 93% гласуваха с \"да\", 6 на сто - с \"не\", а 1% от бюлетините бяха невалидни.", "date": "12-june-2017", "title": "Радев: Референдумът в Трън показа, че местната демокрация може да функционира успешно"}
{"url": "http://www.dnevnik.bg/biznes/2017/06/12/2987319_dvoino_poveche_rabotodateli_sa_poiskali_razreshenie_da/", "text": "През 2016 г. броят на работодателите, поискали разрешение да наемат на работа непълнолетни, се е увеличил двойно спрямо предходната година, сочат данните на Главната инспекция по труда (ГИТ) по повод Световния ден срещу детския труд, отбелязван днес.През миналата година до инспекцията са подадени 5283 заявления при 2700 предходната година.Дадените разрешения са 5009, а 90 от тях са за наемане на хора до 16 години.За първите пет месеца на 2017 г. са подадени 1232 искания за разрешения за работа на непълнолетни, от тях 80% са одобрени. За сравнение за същия период на 2016 г. исканията са били 734.Най-често непълнолетни се наемат в хотелиерството, ресторантьорството и търговията през лятната ваканция. ГИТ напомня, че при всяка проверка инспекторите следят и за наемането на непълнолетни. Проверява се дали условията на труд на конкретното работно място не създават риск за тяхното здраве. Забранен е тежкият физически труд, работата, свързана с въздействие на физични, химични и биологични агенти. Затова и едно от основанията за отказ на разрешение е липсата на измервания на факторите на работната среда в обекта, където би трябвало да работи непълнолетният.Информация за цялата процедура по издаване на разрешенията за наемане на лица, ненавършили 18 г., е описана в сайта на ИА ГИТ, в секцията Административно обслужване, рубрика \"Административни услуги\", подрубрика . Реално от работодателя се изискват документи, каквито той би трябвало да осигури, независимо дали на работното място ще полага труд непълнолетно лице или пълнолетно. ", "date": "12-june-2017", "title": "Двойно повече работодатели са поискали разрешение да наемат непълнолетни"}
{"url": "http://www.dnevnik.bg/bulgaria/2017/06/12/2987338_metroto_podminava_stanciiata_na_sofiiskiia_universitet/", "text": "Влаковете на столичното метро преминаваха транзит през станцията на Софийския университет за около час днес заради забравен багаж на мястото.Към 12.30 редовното им движение бе възстановено, съобщиха от пресцентъра на Столичната община, цитирани от агенция \"Фокус\". От полицията съобщиха, че е ставало дума за канцеларски материали, чиито собственик е отишъл на място, за да потърси.Същевременно изоставен багаж в друг район на столицата също предизвика объркване в трафика.Заради съмнителен пакет е отклонено движението на трамваите по линии 3, 8 и 10 на площад \"Възраждане\". Трамваите са отклонени покрай абонаментните бюра.", "date": "12-june-2017", "title": "Метрото подминава станцията на Софийския университет заради изоставен багаж (обновена)"}
{"url": "http://www.dnevnik.bg/sport/2017/06/12/2987316_cvetana_pironkova_izpadna_ot_top_100/", "text": "Цветана Пиронкова изпадна от топ 100 на световната ранглиста и постави под съмнение участието в основната схема на \"Уимбълдън\". Три седмици преди старта на любимия й турнир най-добрата българска тенисистка се намира на 126-ата позиция.Пиронкова отпадна във втория кръг на \"Ролан Гарос\" и не успя да защити точките от четвъртфинала през 2016 г. 29-годишната пловдивчанка загуби цели 49 позиции, което е най-големият спад сред тенисистките в топ 200 при седмичното обновяване на ранглистата.За последно българката беше извън топ 100 преди миналогодишния \"Ролан Гарос\". Тогава тя започна турнира под №102 и го приключи с 30 позиции по-напред, след като за трети път в кариерата си стигна до финалната осмица в Големия шлем.Тази седмица за Пиронкова предстои участие в турнира на тревни кортове в Нотингам. В първия кръг тя ще срещне чешката квалификантка Тереза Мартинцова, която е на 22 години и заема 139-ото място в света.Виктория Томова остава втора ракета на България. Тя пада с четири места до №140. Елица Костова заема 153-ата позиция, а Изабелла Шиникова е 193-а, след като загуби 24 позиции спрямо предишното обновяване на ранглистата. Анжелик Кербер е номер 1 в света за пета поредна и общо 30-а седмица, въпреки че отпадна още в първия кръг на \"Ролан Гарос\". Тя има 7035 точки и аванс от 185 точки пред Симона Халеп и 365 точки пред Каролина Плишкова. Германката щеше да загуби първата позиция, ако Халеп беше спечелила титлата в Париж или ако Плишкова беше стигнала до финала. Нито едно от двете обаче не се случи. Плишкова загуби от Халеп в полуфиналите, а румънката допусна обрат срещу Елена Остапенко в мача за титлата.20-годишната латвийка, която сензационно спечели първата си титла в турнирите от Големия шлем, напредна с 33 места до рекордната в кариерата си 12-а позиция.Най-голям спад в челото на световната ранглиста записа миналогодишната шампионка в Париж Гарбине Мугуруса. Испанката загуби десет места и вече е 15-а в класацията на WTA.", "date": "12-june-2017", "title": "Цветана Пиронкова изпадна от топ 100"}
{"url": "http://www.dnevnik.bg/biznes/2017/06/12/2987355_virtualni_priemni_shte_poemat_signalite_na/", "text": "Виртуалните приемни, които Комисията за защита на потребителите (КЗП) разкри по Черноморието за летния сезон, ще бъдат полезни на туристите при проблем с място за настаняване – хотел, вила, различен тип заведения, ситуации на самия плаж, при покупки в търговските комплекси. Това напомни председателят Димитър Маргаритов в сутрешния блок на тв \"Европа\".Подобни казуси са от нашата компетентност и трябва да можем да реагираме. В рамките на работното време, когато връзката с нашите екипи е директна, говорим за минути. Когато става въпрос за нощен режим на работа, обаждането се приема и на следващия ден, още сутринта екипите ще бъдат на съответното място. Ако е необходимо, например при ограничен достъп, използваме съдействието на колегите от органите на реда, обясни Маргаритов.Виртуалните приемни представляват телефонни кабини, от които безплатно потребителите ще могат за звънят на денонощния телефон на комисията 0700 111 22. В светлата част на деня туристите ще имат възможност да се свързват директно с регионалните офиси на КЗП и чрез тях – с екипите, които са на място. Така при подаване на жалба или сигнал ще могат да получат съдействие максимално бързо.Такива приемни има в Балчик, курортите Албена, Златни пясъци, Св. св. Константин и Елена, Слънчев бряг, Несебър, Поморие, Созопол, Приморско, Китен и Царево.Разположени са в близост до плажа или до търговски центрове. Всички устройства вече работят. Информация за точните им координати има на сайта на КЗП и в Google Maps. Приемните ще работят през целия летен сезон. Председателят на комисията съобщи, че за момента се предвижда те да функционират до началото на септември, но ако се окаже, че сезонът продължава, времето е хубаво, има достатъчно туристи, е възможно този период да бъде удължен.Председателят посочи, че Комисията за защита на потребителите е основният контролен орган в държавата за качеството на туристическият продукт. Поради това хората могат да се обръщат към институцията по различни въпроси, включително и ако не е само тя компетентна, а и други администрации – Българската държавна агенция по храните, НАП и т.н. \"Ние сме хората, които поне трябва да приемем тези сигнали, да ги обработим и да предприемем по-нататъшни действия, ако е необходимо, и с колегите от други институции\", добави Маргаритов.", "date": "12-june-2017", "title": "Виртуални приемни ще поемат сигналите на потребителите по Черноморието"}
{"url": "http://www.dnevnik.bg/politika/2017/06/12/2987381_dsb_se_stiaga_za_izborite_prez_2019_g_i_za_obedinenie/", "text": "На Националното събрание на ДСБ е решено да се създаде механизъм за качествен подбор на кадрите, които се явяват на различните избори и да се работи за обединение на дясното. Това съобщи Атанас Атанасов, който бе  на партията на мястото на .Следващите избори са през 2019 г. за местна власт и за Европейски парламент. Атанасов смята, че в партията има потенциал да обучи кадри, а целта е да \"пуснем по-дълбоки корени в местната власт\". Решено още влизането в коалиции да става с решение на Националното събрание. \"Заявяваме се като опозиция на днешното управление на страната\", каза Атанасов.Атанасов каза още, че ДСБ ще продължи да развива проекта \"Нова република\", като поясни, че е много важно съдържанието, а не формата. \"Ние имахме амбиция да изградим тази силна политическа алтернатива още преди изборите. Това, че не сме успели, не значи, че не сме прави\", каза още новият лидер на ДСБ. \"Ние заставаме в опозиция и ще следим кои други политически субекти застават в опозиция\", каза Атанасов на въпрос дализа бъдещо обединение срещу ГЕРБ.Освен доказан биткаджия той може да бъде и дипломат, каза за Атанасов Радан Кънев, който бе избран за заместник-председател на ДСБ. Според Кънев под ръководството на Атанасов обединението ще бъде постигнато, защото има хора, искащи да бъдат алтернатива на Бойко Борисов. Той е убеден, че \"без много шум това може да стане\". Атанасов добави, че трябва да се работи системно и \"когато имаме готов продукт, да излезем с добри новини, а не да занимаваме хората с неща от кухнята\". Кънев го допълни, че когато процесите по обединение се превърнат в медиен фишек, те не се получават.\"Гордеем се с нашия евродепутат и сме сигурни, че ще продължи работата си по такъв начин, че да бъдем представени и в следващия парламент\", каза новият лидер на ДСБ за загубилия в надпреварата за председателството на ДСБ Светослав Малинов.", "date": "12-june-2017", "title": "ДСБ се стяга за изборите през 2019 г. и за обединение на дясното"}
{"url": "http://www.dnevnik.bg/biznes/2017/06/12/2987345_lidl_stupva_na_pazara_v_sasht/", "text": "\"Уолмарт\" (Walmart) и други американски гиганти в търговията с хранителни стоки съвсем скоро ще трябва да се конкурират с още една германска верига, предлагаща ниски цени. \"Лидл\" (Lidl) се готви да навлезе тази седмица на пазара в САЩ, следвайки пионера \"Алди\" (Aldi), който от десетилетия е там, информира ДПА.\"Алди\" стъпи на американския пазар през 70-те години на миналия век, докато \"Лидл\" едва сега предприема действия с отварянето на девет магазина в югоизточните щати Вирджиния, Северна Каролина и Южна Каролина в четвъртък (15 юни).Те са първите от 20 магазина, които веригата планира да открие в трите щата до края на септември и това е само началото на амбициозни планове. До няколко години \"Лидл\" има за цел 100 магазина да отворят врати в няколко щата по Източното американско крайбрежие.\"Лидл\" задава бърз темп на пристигането си в САЩ въпреки мрачната перспектива за търговците на дребно в страната, до голяма степен дължаща се на натиска от онлайн гиганти като \"Амазон\" (Amazon), отбелязва ДПА. Германската верига отвори своя централа в САЩ през 2015 година - в Арлингтън, щата Вирджиния, но първоначално предвиждаше да започне да открива магазини през 2018 година.Брендън Проктър, 42-годишният директор на \"Лидл\" за САЩ, отдава изпреварването на срока на експедитивната работа на американския екип. Проктър заяви, че екипът няма търпение за първия местен магазин, който ще предлага прясно изпечен хляб, трайни и свежи храни като риба и богата селекция от вина.Компанията се надява ниските цени да бъдат ключови за успеха й, както е в други страни. \"Лидл\" е сред най-големите в света вериги за търговия на дребно с над 10 хил. клона в 27 държави (включително в България - бел. ред.), посочва ДПА.", "date": "12-june-2017", "title": "\"Лидл\" стъпва на пазара в САЩ"}
{"url": "http://www.dnevnik.bg/sport/2017/06/12/2987349_kecove_na_maikul_djordan_biaha_prodadeni_za_rekordnite/", "text": "Чифт кецове на Майкъл Джордан бяха продадени на търг за 190 373 долара. Това е рекорд за използвани по време на мач спортни обувки, пише \"Ройтерс\".Джордан играе с този чифт при победа срещу Испания във финала на олимпийския баскетболен турнир в Лос Анджелис през 1984 г.По информация на ESPN това са последните кецове \"Конвърс\" (Converse), носени от легендарния баскетболист в официален мач.Джордан отбелязва 20 точки в коша на Испания, а САЩ постигат категорична победа с 96:65 и печелят деветия си златен медал в 11-ия олимпийски турнир по баскетбол.Това са и последните кецове, носени от Въздушния, преди той да стане професионален играч.Три седмици преди олимпиадата той е избран под №3 в драфта от \"Чикаго булс\".През септември подписва договор с \"биковете\", а месец по-късно става рекламно лице на \"Найки\".Предишният рекорд за спортни обувки, използвани в официална среща, също се държеше от Джордан. Неговите кецове от петия мач срещу \"Юта джаз\" във финала на НБА през 1997 г., бяха продадени за 104 765 долара през 2013 г.Тогава Джордан е повален от грип, но е вдигнат на крака за двубоя и прави едно от най-феноменалните си представяния.Той отбелязва 38 точки, а \"Чикаго\" печели с 90:88, за да поведе с 3:2 победи във финала.", "date": "12-june-2017", "title": "Кецове на Майкъл Джордан бяха продадени за рекордните 196 хил. долара"}
{"url": "http://www.dnevnik.bg/sviat/2017/06/12/2987542_ruskata_policiia_zadurja_navalni_i_stotici/", "text": "Стотици са задържаните по време на протести в Москва и Санкт Петербург в деня на националния празник на страната, съобщават руски медии и \"Ройтерс\".Сред първите задържани, още преди началото на протестите, беше опозиционният лидер Алексей Навални, арестуван пред входа на дома си. Впоследствие от московската полиция обявиха, че той е задържан заради \" на правилата на организацията на митинги\" и \"оказване на съпротива срещу законни разпореждания на полицията.\"Жандармерията задържа над 120 души на Пушкинския площад в руската столица. Срещу демонстранти в столицата беше използван и лютив спрей, разказват очевидци за \"Ройтерс\" и РБК. Прессекретарят на Навални Кира Ярмиш твърди, че на площада е използван и сълзотворен газ. Според телевизия \"Дожд\" арестуваните може да са много повече - до четиристотин.Над 150 души бяха задържани само в първия час на демонстрациите срещу корупцията в Санкт Петербург, също свикани от Навални. Петербургският сайт \"Фонтанка\" съобщава за над 300 арестувани. Списък на качените в един от авобусите на ОМОН, намерен от изданието, сочи, че сред няколко десетки от задържаните повечето са на възраст под 30 години, но има и непълнолетни.Там протестиращи издигна гигантска фигура на патица, която се превърна в символ на публикувано от Навални корупционно разследване срещу премиера Дмитрий Медведев. Материалите, събрани от Навални, сочат, че министър-председателят притежава луксозни имоти и яхти, чиято стойност е значително по-голяма, отколкото би позволила заплатата му. Полицията обаче \"арестува\" патицата, предава онлайн изданието \"Медуза\".Независимо от арестите на Масово поле в Петербург има над 2500 души, предават кореспонденти на сайта.Задържани - макар и много по-малко - има и в други населени места, включително Екатеринбург, Оренбург, Сочи, Казан, Самара и Владивосток. Онлайн издания пишат за \"многохилядни\" митинги в Пенза, Омск, Новосибирск (където организаторите твърдят, се са се събрали над 5000 души) и других градове, но не дават подробности за задържани участници.Полицията беше предупредила участниците в протеста в Москва, че ще отговори със сила, ако на Тверская - където има планирани събития и за днешния празник - се проведе политически митинг. Затова Навални призова демонстрантите да се разхождат по известната централна улица.Мащабната национална демонстрация беше свикана в ден, когато из цяла Русия има празненства и възстановки на исторически събития. В части на \"Тверская\", незасегнати от демонстрацията, от сутринта се разхождаха руснаци в костюми на викинги, славяни, генерали от времето на Руската империя и други. На Сахаровския проспект пък се проведе и протест срещу събарянето на известните  - пететажни жилищни блокове, строени през петдесетте години на миналия век.", "date": "12-june-2017", "title": "Руската полиция задържа Навални и стотици протестиращи в Москва и Петербург"}
{"url": "http://www.dnevnik.bg/zdrave/2017/06/12/2987424_lichnite_lekari_sa_namaleli_s_1000_za_poslednite_12/", "text": "Личните лекари с договор към Националната здравноосигурителна каса през 2017 г. са 4300 - само с 57 по-малко отколкото през миналата година, но и с около 1000 по-малко в сравнение с 2005 г. Това показва справка на здравната каса, цитирана във вестник \"Сега\".Изчисленията на касата показват, че за пълноценен обхват на населението са необходими над 4800 лични лекари, но броят им е под това ниво от 7-8 години насам. Стойността е пресметната при практика от средно 1500 души, записани при един общопрактикуващ лекар, но сега на лекарите се налага да записват и много повече пациенти.Най-сериозни дефицити има в отдалечените райони, където касата се опитва да стимулира работещите джипита с допълнително финансиране, но без особен успех. Видин, Кърджали, Разград, Силистра, Смолян и Ямбол са с най-голяма нужда от нови кадри.От няколко години приоритет на здравното министерство е да насочи повече средства към извънболничната помощ и да даде повече задължения на личните лекари и специалистите за диагностика и амбулаторни процедури, за да се намалят разходите в болниците. Тази година бюджетът за първична помощ на здравната каса е с около 20 млн. лв. по-висок от миналата година и възлиза на 200 млн. лв., но остава малка част от общите разходи за здравеопазване - под 6%. Амбицията е перото да се удвои до 2020 г., но не е ясно дали това ще се изпълни.", "date": "12-june-2017", "title": "Личните лекари са намалели с 1000 за последните 12 години"}
{"url": "http://www.dnevnik.bg/sviat/2017/06/12/2987371_hiliadi_protestiraha_v_moldova_zaradi_promenite_v/", "text": "Няколко хиляди души протестираха в молдовската столица Кишинев в паралелни демонстрации \"за\" и \"против\" предложения за законодателни промени, съобщи \"Ройтерс\".Управляващата проевропейска коалиция иска да промени изборната система, за да може да се гласува по нови правила на парламентарния вот догодина и 50 депутати да се избират по партийни листи, а 51 - в едномандатни избирателни райони. По-рано през юни обаче агенцията съобщи за оценка на експерти от , според които планираното въвеждане на смесена система е \"неподходящо\" в сегашната политическа обстановка.Близо 4000 протестиращи се събраха в централен Кишинев, призовавайки Венецианската комисия, Европейския парламент, Съвета на Европа и Съединените щати да попречат на властите да осъществят намеренията си и скандирайки \"Няма да се предадем\", предаде агенцията.Участниците приеха резолюция, в който обявиха, че в Молдова няма консенсус за подобна промяна и че подобна стъпка ще доведе до манипулации на общественото мнение, политическа корупция и подкупи на депутати, пише \"Интерфакс\".Очаква се Венецианската комисия да реши дали трябва да приеме изследването на експертите, според които е възможно новата избирателна система да бъде подложена на неправомерно влияние от политически или бизнес интереси.Управляващите смятат, че сегашната пропорционална система носи ползи на противниците им - партиите, които  подкрепят възстановяване на връзките и задълбочаване на интеграцията с Русия. Според Демократическата партия, от която е премиерът Павел Филип, част от депутатите трябва да се избират мажоритарно, а застъпниците на идеята настояват, че така ще се подобри връзката между избирателите и парламента.По-малки бяха протестите в подкрепа на изборните промени в различни градове на Молдова.", "date": "12-june-2017", "title": "Хиляди протестираха в Молдова заради промените в избирателната система"}
{"url": "http://www.dnevnik.bg/politika/2017/06/12/2987439_da_bulgariia_obiavi_che_e_gotova_za_partnyorstva_za/", "text": "\"Да, България\" обяви, че е готова за партньорства за политически акции и ще започне срещи с политически сили. Темите ще са някои от основните приоритети на партията, набелязани в позиция, приета от Националния съвет на осми юни (виж по-долу), от \"Да, България\". Това заяви пред \"Дневник\" Атанас Славов от партията по повод В нея се посочват- противопоставяне на недемократичните тенденции в управлението на държавата, вкл. чрез гарантиране на демократичен изборен процес и на свободата на медиите;- необходимост от дълбока съдебна реформа, включваща радикалната реформа на прокуратурата;- гарантиране на реално участие във формирането на европейския дневен ред – активно председателство на ЕС и ясна визия за членството ни, ангажиране на институциите на ЕС в подкрепа на реформаторски политики;- операционализиране на членството на България в НАТО и движение към Европейски съюз за отбрана и сигурност 2025 – развитие на визия за сектора за сигурност с използване на многонационални и съюзни инструменти за ефективност и ефикасност на разходите, постигане на оперативна съвместимост и гарантиране на сигурността и отбраната на България в съюзен контекст;- оздравяване на институционалната среда чрез освобождаване на регулаторните и контролни органи от олигархичен захват;- въвеждането на е-управление по начин, който гарантира, че няма да се превърне в следващ етап на мафиотизация на държавното управление;- защита на интереса на българската диаспора и гарантиране на възможността за пълноценното ѝ участие в демократичните процеси, включително чрез въвеждане на електронно гласуване;- децентрализация – за силна местна власт и устойчиво регионално развитие.Вярваме, че по този начин може да се установи трайно взаимодействие, което да доведе до формиране на силен демократичен алианс, като истинска опозиция на управлението с хоризонт изборите за Европейски парламент през 2019 г.\", пишат още от партията.Конкретен повод за декларацията няма, в нея се съдържaт посоките на развитие, но не и покана за коалиция, а заявяване отново, че ще сме опозиция на това правителство и този начин на управление, коментира още Славов.\"Да, България\" се яви на изборите в коалиция със \"Зелените\" и ДЕОС, като те получиха почти 4%, но не успяха да влязат в парламента. Малко след това стана факт и съдебното решение за регистрацията им, а в момента тече процес по изграждане и на местни структури.Ето и пълният текст на декларацията:През последните години, в управлението на страната ни сме свидетели на сериозна тенденция на все по-безогледно нарушение на базови принципи и норми, върху които е изграден европейският демократичен модел на правова държава.Затова, в условията на засилващи се антидемократични политически практики, които ерозират институционалния и правов ред, ДВИЖЕНИЕ ДА БЪЛГАРИЯ декларира за своя основна политическа задача защитата на принципите на демократичната правова държава – върховенството на правото, разделението на властите, независимостта на съдебната власт, гарантирането на правата на човека.ДВИЖЕНИЕ ДА БЪЛГАРИЯ решително се противопоставя на концентрацията на власт в няколко неформални центъра, което нарушава разделението на властите и принципите на европейския демократичен модел. Противопоставя се и на установяването на режим на страх и задушаването на медийната свобода, ограничаването на условията за свободен пазар и предприемачество.ДВИЖЕНИЕ ДА БЪЛГАРИЯ безкомпромисно отхвърля и политиката на управляващите за пълен отказ от дълбока правосъдна реформа, започваща с прокуратурата. Този отказ съпровожда брутален опит да бъде подчинена цялата съдебна власт на силите на статуквото и окончателно да бъдат премахнати на практика върховенството на правото и разделението на властите. За постигане на пълен контрол над съдебната власт статуквото вече проявява неприкрита агресия с мафиотски методи за натиск срещу опонентите си във ВСС.Отказът от реформа се проявява и в пълната и съзнателна пасивност на контролни и правосъдни институции към скандали, повдигащи съмнения за злоупотреба с власт на най-високо ниво, както и към откровено съмнителни сделки.Това вече коства на страната ни КТБ, но и поддържа сериозни съмнения доколко и други финансови институции не вървят по този път.Пълното подчинение на държавната администрация рискува да намери своя следващ етап в рамките на въвеждане на електронното управление. Ако този процес бъде подчинен на корупционните практики, които днес у нас се упражняват напълно безпрепятствено, вместо е-правителство, можем да получим е-мафия.Властимащите и клановете на статуквото в съдебната власт безочливо се включват и се възползват от все по-агресивните кампании в медиите, контролирани от ДЕЛЯН ПЕЕВСКИ. Те са централен инструмент на засилващия се политически и икономически натиск върху граждани и опоненти.Ерозията на демократичните институции и практики ще се усили и от подготвените промени на избирателната система, които целят да ограничат политическия плурализъм и да гарантират служебна победа на следващите избори на партиите на статуквото – ГЕРБ, БСП, ДПС.за включване в следващия етап на интеграция на ЕС (Еврозоната, Шенгенското пространство, Банковия съюз, изграждане на Европейски енергиен съюз и в областта на сигурността) и НАТО и е оставена да изпада все по-дълбоко в периферията на тези общности. Това обслужва интересите на силите на статуквото у нас. Действията и бездействията, както на управляващите, така и на номиналната опозиция все повече улесняват външните влияния върху българската политика от авторитарните режими в Русия и Турция. Липсата на ефективни институции и активна политика в рамките на ЕС и НАТО създава трайни рискове пред националната сигурност на страната.ДВИЖЕНИЕ ДА БЪЛГАРИЯ настоятелно подчертава, чеИ чрез него ще решава ефективно проблемите на своята сигурност, институционален и правов ред, както и постигане на споделен просперитет в рамките на ЕС и НАТО. Запазването на този европейски модел изисква мъдрост, обединение и решителна воля за противопоставяне на антидемократичните сили в парламента, правителството, съдебната власт и медиите.Националният съвет на ДВИЖЕНИЕ ДА БЪЛГАРИЯ заявява своята решимост да бъде опозиция на негативните тенденции и техните основни носители ГЕРБ, БСП, ДПС И ПФ и да се бори срещу тях с демократични средства, в партньорство със сродни политически и граждански организации. Ще предложим и подкрепим конкретни политически и граждански усилия в ключовите области за отстояване на демократичния модел на развитие. Ще работим активно за политическо единство на демократичната общност чрез поредица от съвместни действия за сближение на партиите, движенията и обществените сили със сходни ценности, принципи и цели, призвани да я представляват политически. Крайната цел е всички заедно да спрем опасната ерозия на българската демокрация, на която сме свидетели напоследък.", "date": "12-june-2017", "title": "\"Да, България\" обяви, че е готова за партньорства за политически акции и кампании"}
{"url": "http://www.dnevnik.bg/bulgaria/2017/06/12/2987452_prokuraturata_razsledva_remonta_na_ndk/", "text": "Половин година преди България да поеме председателството на ЕС, прокуратурата е образувала досъдебно производство за нецелево изразходване на средствата при ремонта на НДК. Това потвърдиха за \"Дневник\" от софийското държавно обвинение.Производството е по чл. 254а от Наказателния кодекс, според който \"длъжностно лице, което в нарушение на бюджетен закон или подзаконов акт по прилагането му се разпореди с бюджетни средства или със средства с целево предназначение не по предназначението им, се наказва с лишаване от свобода до три години или с пробация, както и лишаване от права\".От Софийската градска прокуратура отказаха да дадат повече информация заради липсата на разрешение от наблюдаващия прокурор.От януари 2018 г. България ще поеме председателството на Съвета на Европейския съюз. . За този ремонт са предвидени над 40 млн. лева. Разследващите обаче събрали данни, че част от сумата не е изразходвана по предназначение.От НДК отрекоха информацията, че парите са харчени неправилно. И припомниха, че разходите за ремонта се следят от представители на повече от 10 институции.", "date": "12-june-2017", "title": "Прокуратурата разследва ремонта на НДК"}
{"url": "http://www.dnevnik.bg/regioni/2017/06/12/2987468_dvama_policai_sa_obvineni_v_grabej_na_mikrobus_s/", "text": "Окръжната прокуратура в Пловдив привлече като обвиняеми двама полицаи за извършен грабеж в големи размери, съобщиха от държавното обвинение.Петър А., на 32 г., и Стефан М., на 43 г., са обвинени, че на 27 май в района на бул. \"Кукленско шосе\" в Пловдив чрез употреба на сила и заплашване са отнели от български гражданин микробус \"Фолксваген\", натоварен със 75 мастербокса (37 500 кутии) цигари без акцизен бандерол, както и мобилен телефон. Според обвинението двамата са поставили на собственика на микробуса белезници, нанесли са му удари, а впоследствие са го вързали и с т.нар. \"свинска опашка\".От пресцентъра на прокуратурата съобщават, че Петър А. е служител от отдел \"Криминална полиция\" към областната дирекция на МВР в Пловдив, а Стефан М. е служител в \"Общинска полиция\". За престъплението, за което са обвинени, законът предвижда наказание \"лишаване от свобода\" от 5 до 15 г. и възможност за конфискуване на до една втора от имуществото.Двамата са задържани за 72 часа, като утре (13 юни) прокуратурата ще поиска от съда да бъдат оставени за постоянно в ареста.", "date": "12-june-2017", "title": "Двама полицаи са обвинени в грабеж на микробус с безакцизни цигари"}
{"url": "http://www.dnevnik.bg/biznes/2017/06/12/2987482_sivata_ikonomika_veche_e_pod_30_otchete_biznes/", "text": "Делът на сивата икономика през 2016 г. се е свил до 28.12% при 31.08% година по-рано, сочат данните от изследване на Асоциацията на индустриалния капитал в България. Работодателската организация е разработила собствен индекс, по който следи изсветляването на икономиката, съобщи БТА. В секторен план размерите на сивата икономика от последните години остават без промяна за \"лидиращите\" отрасли - строителството, туризъм, услуги, търговията на дребно, коментира създателят на индекса проф. д-р Стефан Петранов.Той припомни, че средно за ЕС показателят варира между 12 и 15 на сто, а в развитите икономики, каквито са Дания, Германия, Австрия - 5-6%. По думите му нивата в България са съпоставими с Гърция, Румъния и Хърватия и Южна Италия. Той отбеляза, че икономиката би изсветляла повече, ако се направят съществени реформи секторите - \"правосъдие\", \"сигурност\", \"обществени поръчки\", \"здравеопазване, \" образование\", \" енергетика\".Председателят на асоциацията Васил Велев отбеляза, че през 2010 г. нивото на сивата икономика е било около 40% и постоянно намалява с изключение на 2014 г.", "date": "12-june-2017", "title": "Сивата икономика вече е под 30%, отчете бизнес асоциация"}
{"url": "http://www.dnevnik.bg/analizi/2017/06/12/2987318_vladimir_gradev_poseshtenieto_na_prezidenta_za_24_mai/", "text": "\"Дневник\" препечатва интервюто с него на Тони Николов, публикувано в под заглавие \"Да не превръщаме делото на светите братя в псевдоморфоза\", с малки съкращения.", "date": "12-june-2017", "title": "Владимир Градев: Посещението на президента за 24 май във Ватикана - поредица от гафове"}
{"url": "http://www.dnevnik.bg/sviat/2017/06/12/2987490_nadejdite_za_gladuk_brekzit_izbledniavat_sled/", "text": "Премиерът на Великобритания Тереза Мей настоява, че преговорите за Брекзит ще започнат навреме идния понеделник. Но избирателите ѝ  на предсрочните избори миналата седмица и бедствените резултати показват, че тя може би трябва да смени стратегията си и да се бори за оставане в единния пазар на Европейския съюз.Междувременно 27-те оставащи в ЕС (ЕС-27) втвърдиха позицията си и оставиха на Лондон по-малък шанс да получи друго, освен , който е и целта на Мей. Тя неколкократно сочеше напускането на единния пазар и излизането от юрисдикцията на Съда на ЕС в Люксембург като основни характеристики на сделката, към която ще се стреми. от агенция \"Ройтерс\" развива шест сценария за  след като избирателите разбиха надеждите на Мей за по-силен мандат и я оставиха зависима от я (DUP) на Северна Ирландия и от вътрешни съперници, които може да я свалят всеки момент.Мей, която някога бе привърженик на членството в ЕС, подаде документите за. Това означава, че Великобритания ще , митническия съюз и юрисдикцията на Съда в Люксембург, участието си в бюджета на ЕС и ще спре да бъде част от свободното движение на хора в съюза. Мей иска двете страни да сключат отделен договор за свободна търговия, който да влезе в сила след преходен период.Страната ще напусне ЕС на 30 март 2019 г., независимо дали има споразумение за Брекзит или не.  е да контролира щетите, да намали икономическите сътресения и да запази съюза, като демонстрира, че Великобритания няма да е в по-добро състояние, напускайки го.Главният преговарящще търси сделка, която да запази правата на 3 млн. европейски граждани във Великобритания, да гарантира, че Лондон ще плати вече поетите си ангажименти (които може би са около ) и да ограничи щетите, които ще понесе границата между Ирландия и Северна Ирландия, която може би ще се наложи да бъдеАко по тези теми бъде постигнат \"значим прогрес\", европейските лидери може да направят жест и да започнат  между двете страни.В идеалния сценарий ще бъде очертано до края на тази година, всички ще го одобрят до края на 2018 г. и националните парламенти ще го ратифицират до март 2019 г. Може би ще последва няколкогодишен преходен период към новия договор, който да бъде по-обвързващ от търговското споразумение с Канада и освен това ще включва сътрудничество в сферата на сигурността и науката.Брюксел се надяваше Мей да спечели голямо мнозинство, което да ѝ помогне да прокара необходимите компромиси в парламента. Но сега някои европейски служители се съмняват, че тя ще остане на власт, ако приеме прекалено голяма част от исканията им.Мей неколкократно е подчертавала, че е по-добре страната да напусне ЕС  Европейските лидери са на мнение, че тя блъфира, защото липсата на сделка ще доведе до икономически и правен хаос. Но те започват да се боят, че двете страни ще се вкарат в ситуация, в която нямат полезен ход.Преди изборите правителството твърдеше, че за напускането и ще иска търговски преговори веднага. Но Барние не може да се отклони от задълженията си (да не води преговори за бъдещите отношения, докато не се постигне компромис за Брекзит), освен ако ЕС-27 не одобрят единодушно това.Източници на в. \"Гардиън\" твърдят, че Барние ще заплаши Мей с проточване и на практика провал на процеса, ако тя настоява споразумението за Брекзит и бъдещите отношения между двете страни да бъдат обсъждани едновременно. Нито една от двете страни не иска това, но разпад на преговорите може да ги остави с непопулярно и объркано решение в последната минута.Преди година 48% от британците , включително мнозинството депутати от основните партии, шотландците и северноирландците. Някои все още се надяват процесът да се обърне.Но тези надежди са загубени. И двете големи партии приемат Брекзит, Брюксел също. За да бъде спрян той, страната ще се нуждае от правителство, което иска да спре това. Нито евентуален бунт измежду консерваторите, който да свали Мей, нито лява коалиция, водена от лейбъристите на , изглеждат склонни да постигнат това.Второ, вече има и правни пречки – след като премиерът подаде уведомлението в Брюксел по , то не може да бъде оттеглено. Трето, ЕС ще трябва да се съгласи единодушно. Формално лидерите на съюза твърдят, че предпочитат Великобритания да не напуска, но в частни разговори казват, че за съюза е по-добре да функционира без присъствието на голяма държава, коята винаги се е  и е толкова разделен, че на него не може да се разчита.Политическият хаос във Великобритания доведе до призиви да се удължи времето за преговори. Член 50 позволява това, ако ЕС-27 постигнат единодушно съгласие. Но те вероятно няма да желаят да рискуват разделение помежду си и и ще искат Лондон да напусне преди изборите за Европейския парламент през май 2019 г. Двегодишният срок цели да отслаби позицията на напускащия.Правителството на Шотландия иска специална сделка, за да си запази достъпа до единния пазар. Или да се отдели и да остане или да започне нова процедура да присъединяване към ЕС. Ирландският еврокомисар прегърна идеята , а партньорите на Мей DUP също искат да избегнат въвеждането на твърда граница между двете страни.Съмнително е дали може да има отделна сделка с Шотландия, тъй като Испания (която се бори с ) вероятно ще иска да ѝ наложи вето. Шотландските националисти загубиха гласове на последния вот и това отслаби възможностите им да заплашват с нов референдум за напускане на Обединеното кралство. Що се отнася до Ирландия, този сценарий изглежда прекалено сложен, за да бъде осъществен, защото ще трябва да се осигурят някакви търговски бариери между нея и останалата част от Обединеното кралство – нещо, немислимо за юнионистите.Това може да е основното бойно поле. Много опоненти на напускането на ЕС предлагат страната да остане поне в единния пазар в името на работните места и търговията. Но макар европейските лидери да не изключват това, те имат строги условия, подобни на тези, . Тя има достъп до пазара в замяна на плащания, приемане на европейски мигранти и бежанци и спазване на правилата, които европейските съдилища надзирават. Тези условия обаче са много далеч от желанията на поддръжниците на Брекзит, освен това ще отнемат на Великобритания думата в европейската политика.Освен това и европейците, и Мей твърдят, че няма да има сделка, в която Великобритания си запазва достъп до някои пазари, а до други – не. ЕС-27 не желаят да рискуват целия единен пазар да бъде подкопан.През октомври председателят на Европейския съвет : \"Единствената алтернатива на \"твърдия Брекзит\" е липсата на Брекзит\". Да се настоява за мек Брекзит вместо за твърд може да доведе до замяната на гладкото напускане с разтърсващо.", "date": "12-june-2017", "title": "Надеждите за гладък Брекзит избледняват след изборния хаос във Великобритания"}
{"url": "http://www.dnevnik.bg/sviat/2017/06/12/2987541_rumunski_iztrebitel_se_razbi_po_vreme_na_suvmestno/", "text": "Изтребител МиГ-21 Лансър на румънските военновъздушни сили (ВВС) се разби в близост до въздушна база \"Михаил Когълничану\" край Констанца, предаде БТА. Пилотът е катапултирал.Самолетът е излетял около 10 часа от въздушна база \"Михаил Когълничану\" за тренировъчен полет в рамките на учението \"Тракийски орел 2017\", което се осъществява съвместно с българските ВВС.При приземяване на около 4.7 км от края на пистата изтребителят се е разбил. Министерството на отбраната на Румъния информира, че пилотът е съобщил за сериозна повреда на двигателя.Той е в съзнание и е в стабилно състояние. На място му е оказана първа помощ, след което е бил транспортиран по въздуха до окръжната болница в Констанца. Обстоятелствата около катастрофата се проучват.", "date": "12-june-2017", "title": "Румънски изтребител се разби по време на съвместно учение с българските военновъздушни сили"}
{"url": "http://www.dnevnik.bg/sport/2017/06/12/2987536_pironkova_zapochna_sezona_na_treva_s_ekspresna_pobeda/", "text": "Цветана Пиронкова загуби само четири гейма в първия си мач на тревни кортове за 2017 г. Най-добрата българска тенисистка победи Тереза Мартинцова от Чехия с 6:2, 6:2 и се класира за втория кръг на турнира в Нотингам след 74 минути игра.Пиронкова, която след разочароващия сезон на клей , записа едва втора победа в последните си девет мача във всички турнири.В следващия кръг тя ще се изправи срещу победителката от мача между японката Куруми Нара и поставената под №3 Лорън Дейвис от САЩ.Пиронкова изигра много солиден мач срещу преминалата през квалификации Мартинцова. Чехкинята успя да окаже реална съпротива до 2:3 в първия сет. След това българката спечели пет поредни гейма, за да вземе първата част и да поведе с 5:0 във втората.Пиронкова можеше да приключи мача със сет на нула. Тя обаче пропусна мачбол при свой сервис и допусна връщане на единия от трите пробива преднина, които имаше във втората част. Мартинцова намали до 2:5, но бившата полуфиналистка от \"Уимбълдън\" не сбърка при втората си възможност да сервира за победата.Пиронкова реализира пет от десетте си шанса за пробив в този мач. Въпреки че Мартинцова вкарва цели 78% от първите си сервиси, българката спечели 32 от 60-те точки, които бяха разиграни в подаването на чехкинята.В същото време 29-годишната пловдивчанка даде само три възможности за пробив на съперничката и се пропука само веднъж, когато вече имаше аванс от 5:0 във втори сет.", "date": "12-june-2017", "title": "Пиронкова започна сезона на трева с експресна победа"}
{"url": "http://www.dnevnik.bg/bulgaria/2017/06/12/2987523_sudut_vurna_deloto_za_carskite_konjushni_zaradi/", "text": "Делото за продажбата на т. нар. \"Царски конюшни\" срещу бившия областен управител на София Веселин Пенев е върнато на прокуратурата, съобщи \"\". Обвинителният акт беше внесен в съда в , като Пенев е обвинен в безстопанственост и неизгодни сделки. Освен за продажбата на бившите конюшни той беше даден на съд за наем на джип и за продажбата на ведомствен апартамент.В края на март съдия Снежина Колева от Софийския градски съд (СГС) е прекратила и върнала за доразследване делото поради отстраними нарушения и по трите обвинения. Последвал е протест на прокуратурата, но Софийският апелативен съд го е отхвърлил в частта за сделката с \"Царските конюшни\". Апелативните съдии обаче не са се съгласили, че прокуратурата е допуснала нарушения по отношение на другите две обвинения в безстопанственост, свързани с наема на джип и продажба на апартамент.За неизгодната сделка за конюшните апелативният съд е възприел изводите на по-долната съдебна инстанция за неясността на формулировката на обвинението.\"Като цяло изложението за индивидуализацията на имотите, т.е. за сигнатурата им, титула за тях и собственика им, е анахронично, неясно и объркващо. Необходимо е да се посочат ясно кои са моментите от времето с релевирана деятелност на обвиняем, какви са били сигнатурата и статутът на собственост върху имотите към всеки от тези моменти и в какво се е изразило неправомерното поведение в конкретния момент\", се казва в определението на апелативния съд.Прокуратурата твърди още, че Пенев е имал реална представа за цените в района, тъй като имал лични впечатления от извършени други сделки за прекратяване на съсобственост. По този пункт от обвинението съдът също приема, че липсва конкретно обосноваване на тези впечатления.В протеста на държавното обвинение се казвало, че \"прокуратурата няма задължение да посочва обосноваващите я доказателствени източници в обвинителния акт и че това е \"изцяло предмет на съдебното следствие\". В тази връзка съдът пише, че на всеки твърдян факт следва да съответства посочване от кои доказателствени средства се извлича.\"Конкретното оформление на обвинителния акт съществено ограничава правото на обвинено лице да разбере естеството на обвинението (на кои факти прокуратурата придава значение и защо) и обосноваващите го доказателства\", посочват апелативните съдии, а определението им е окончателно.Случаят с продажбата на \"Царските конюшни\" стана публично известен в началото на септември, като бе  и доведе до оставката на Пенев. След това регионалният министър , а е била за прекратяване на съсобственост на земя, върху която има сгради, които са собственост на няколко ведомства и държавни институции. Сделката не касаела продажбата на сградите.Тогава се разбра, че имотът в центъра на София, който е близо 7.5 дка, е бил продаден за 90 лв. на кв. метър, като общата цена е 658 870.90 лв. без ДДС. Имотът е бил разделен на три части, за да се намали продажната стойност на всяка от тях, а така се избегнало и задължението продажбата на държавен имот за над 500 хил. лв. да стане с решение на Министерския съвет. Купувач на мястото пък е \"Евротранс билд\" ЕООД на Янко Иванов.", "date": "12-june-2017", "title": "Съдът върна делото за \"Царските конюшни\" заради неясно обвинение"}
{"url": "http://www.dnevnik.bg/sviat/2017/06/12/2987597_trus_s_magnitud_63_be_registriran_do_bregovete_na/", "text": "Земeтресение с магнитуд 6.3 бе регистрирано в Средиземно море, близо до бреговете на Турция и Гърция, съобщи Европейският средиземноморски сеизмологичен център.Епицентърът му е на 85 км северозападно от Измир и на 34 км югозападно от Митилини на остров Лесбос. Този трус бе последван от два други с магнитуд 4.9 по Рихтер, които бяха на не повече от 10 км от епицентъра на първия.Местните телевизии в Измир съобщават, че няма данни за щети. Гръцки телевизии информират за структурни щети в град Пломари на остров Лесбос.Няма съобщение за ранени, макар че земетресението е било усетено дори в гръцката столица Атина.", "date": "12-june-2017", "title": "Трус с магнитуд 6.3 бе регистриран до бреговете на Гърция и Турция"}
{"url": "http://www.dnevnik.bg/sviat/2017/06/12/2987522_nominiraniiat_za_nov_shef_na_fbr_e_blizuk_do_djeims/", "text": "Кристофър Рей, избран от Доналд Тръмп да оглави американската федерална полиция, е блестящ юрист, сравнително слабо известен. Работил е в правителството на Джордж У. Буш, без това да му прикачи твърде ярък политически етикет.Ако бъде одобрен от Сената, Рей ще започне служба с 10-годишен мандат като шеф на Федералното бюро за разследване (ФБР) - приемник на , грубо уволнен през май от американския президент.Първото му предизвикателство ще бъде да успокои притеснените за независимостта си служители в престижната агенция, а после и общественото мнение в САЩ, което се страхува институцията да не попадне под властта на Белия дом. заяви в сряда в \"Туитър\" Доналд Тръмп, обявявайки изненадващата номинация. Щастливият избраник не бе в първоначалния списък с евентуални кандидати за поста, включващ републиканци консерватори от тежката категория.В този смисъл кандидатурата на Рей може би не е твърде спорна - така се избягва възможността веднага да завалят критики, че ФБР се \"политизира\", още повече че той е прекарал последните години в адвокатска кантора.Освен това бившият федерален прокурор, роден през 1967 г. в Ню Йорк, е човек от семейство, дало на страната множество юристи. Дипломира се през 1992 г. в правния факултет на Йейлския университет, където междувременно е главен редактор на \"Йейл лоу джърнъл\" - длъжност, поверявана само на елитни студенти.Кристофър Рей спада към близкото обкръжение на губернатора на Ню Джърси  - републиканец, който със сигурност би заел ключов пост в правителството на Тръмп, ако не бе замесен в скандал с колосално пътно задръстване, уредено, за да накаже един кмет, негов политически съперник.Точно Кристофър Рей впрочем бе защитник на Кристи в това дело, известно като аферата \"Бриджгейт\". \"Кинг енд Сполдинг\" - международната адвокатска кантора, в която Рей е партньор, представлява стотици клиенти, включително дружества с висока борсова капитализация. Някои от тях развиват бизнес с Русия, например с петролния гигант .Преди да заработи в частния сектор, той оглавява криминалния отдел в министерството на правосъдието, една от най-значителните му структури, която контролира ФБР. По това време се фокусира върху \"престъпниците с бели якички\", разследва финансови нарушения, извършвани от търговски дружества. Поверяват му контрола върху следствието срещу енергийния гигант \"Енрон\", обявил фалит след мащабни счетоводни машинации.През този период Рей е пряко подчинен на Джеймс Коми. Има данни, че дори подкрепя своя шеф при изпълнен с напрежение случай от 2004 г., когато правосъдният министър от онова правителство  е на лечение в болница.Президентът Буш прави опит да се възползва от слабостта на Ашкрофт и го кара да подпише спорно разпореждане, с което се разрешават подслушвания на телефони без съдебна заповед. Противник на тази мярка, Коми - и.д. генерален прокурор, заплашва с оставка, за да наклони везните. И Рей, изглежда, му обещава вярност.Всъщност бъдещият шеф на ФБР работи в съдебната система от май 2001 г., когато остават месеци до атентатите от 11 септември. След тези нападения му се налага да защитава извънредните, често пъти оспорвани мерки, предприети тогава, като удължения срок за задържане под стража на чужденци, смятани за потенциални заподозрени.\"Рей вероятно е най-добрият избор от съкратения списък на Белия дом. Дейността му в министерството през управлението на Буш трябва да се проучи подробно, но това е сериозен и достоен избор\", коментира Матю Милър, сътрудник на бившия министър на правосъдието Ерик Холдър.", "date": "12-june-2017", "title": "Номинираният за нов шеф на ФБР е близък до Джеймс Коми и \"адвокат на силните\""}
{"url": "http://www.dnevnik.bg/politika/2017/06/12/2987437_chlenstvoto_na_zapadnite_balkani_v_es_shte_bude/", "text": "Перспективата на Западните Балкани за членство в Европейския съюз (ЕС) ще бъде един от приоритетите на българското председателство на Съвета на ЕС. Това обяви президентът Румен Радев след среща с председателстващия Председателството на Босна и Херцеговина Младен Иванич днес.\"Наистина подкрепихме необходимостта от предоставяне на перспектива за членството на Босна и Херцеговина в ЕС и НАТО. В това отношение Босна и Херцеговина може да разчита, че по време на българското председателство на Съвета на ЕС Западните Балкани, тяхната перспектива за членство, ще бъде един от приоритетите. Тук България наистина може да помогне много - и по отношение на помощ за покриване на критериите за членство, за перспективата в следващия пакет за разширяване Босна и Херцеговина да получи най-сетне статут на кандидат. България може да бъде полезна и в плана за действие за членство в НАТО\", заяви Радев. Той обяви още, че интеграцията е начинът за справяне с предизвикателствата в региона, сред които са \"занижените темпове на икономическо развитие, недостатъчната трудова заетост сред младите хора, рисковете пред стабилността, политическото напрежение, мигрантската криза, тероризмът и радикализмът\".Председателстващият председателството на Босна и Херцеговина Младен Иванич обяви, че очаква България да е адвокат на страната му пред Брюксел, тъй като била приятелска държава и трябвало да помогне за еврочленството. \"Босна и Херцеговина е единствената страна в Европа, която все още не е кандидат за ЕС, въпреки че желае да бъде. Ние сме към края на процеса на получаване на статут на кандидат - до края на годината ще попълним въпросниците на ЕК и ще трябва тя да реши дали ще получим статут. Това ще бъде сторено по време на българското председателство и се надяваме, че България ще ни помогне да получим статут на кандидати, което е изключително важно за промяна на имиджа, на картината за Босна и Херцеговина\", заяви Иванич. Той каза още, че еврочленството е условие за стабилността в Босна и Херцеговина.Двамата политици се обявиха за задълбочаване на сътрудничеството между двете държави. \"Тези 232 млн. стокообмен за изминалата година са нелош резултат, но ние имаме потенциал за много по-задълбочено икономическо сътрудничество. Имаме добра база за обмен в областта на културата и образованието\", каза още Радев.", "date": "12-june-2017", "title": "Членството на Западните Балкани в ЕС ще бъде приоритет на българското председателство, обяви Радев"}
{"url": "http://www.dnevnik.bg/politika/2017/06/12/2987553_chetvurti_den_prezidentstvoto_niama_poziciia_za/", "text": "Четири дни след като предаването \"Господари на ефира\" излъчи снимки, на които , президентството няма позиция по темата. На въпрос на \"Дневник\" дали Радев ще коментира случая, или ще предприеме някакви мерки, от прессекретариата на държавния глава обясниха, че когато има позиция, тя ще разпространена до медиите.По-рано днес  както и направи изявление пред медиите заедно с . Журналистите обаче нямаха възможност да задават въпроси.В събота . Същото направи днес и зам.-председателят на ГЕРБ Цветан Цветанов.В неделя с уговорката, че не иска \"да дава акъл\" на президента, лидерът на БСП Корнелия Нинова обяви, че подобни хитлеристки символи и знаци са недопустими.Заради подобни снимки ден след назначаването му . След разпространяването на сходни фотографии .", "date": "12-june-2017", "title": "Четвърти ден президентството няма позиция за секретаря на Радев, маскирал се като Хитлер"}
{"url": "http://www.dnevnik.bg/bulgaria/2017/06/12/2987602_shefut_na_avtomobilnata_administraciia_za/", "text": "Министърът на транспорта Ивайло Московски освободи от длъжност началника на Областния отдел на Автомобилна администрация - София, Кънчо Димитров.Причината са нарушения, свързани с провеждането на практическите изпити за шофьорски книжки.През миналата седмица при специализирана операция бяха арестувани 14 служители на тази администрация след сигнали за корупция при провеждането на шофьорските изпити.Московски днес е разпоредили взимането на спешни мерки, които да прекратят нередностите при практическите изпити на кандидатите за шофьори.Една от тях е автомобилите, в които ще се провеждат изпитите, да бъдат оборудвани с техника, проследяваща движението и действията на курсиста и инструктора. Така според министъра ще бъде напълно гарантирано, че се минимизира субективният фактор и няма манипулации. Заради това се проучвала възможността Изпълнителна агенция \"Автомобилна администрация\" да купи или вземе чрез оперативен лизинг автомобили.Предлага се също така представителите на автошколите да бъдат извадени от изпитните комисии.Друга мярка е изготвянето на нова методология за избор на маршрутите, по които трябва да преминават по време на изпита кандидатите. Един от вариантите е на всеки кандидат да бъдат предварително зададени началната и крайната точка на маршрута, като сам да избира откъде да премине. По този начин изпитващите няма да имат възможност да дават на едни кандидати по-лесни, а на други по-трудни маршрути.", "date": "12-june-2017", "title": "Шефът на автомобилната администрация за София-област е уволнен"}
{"url": "http://www.dnevnik.bg/politika/2017/06/12/2987607_cvetanov_blagodari_na_bsp_che_pripoznali_predizbornata/", "text": "Заместник-председателят на ГЕРБ Цветан Цветанов благодари на БСП, че са припознали предизборната програма на ГЕРБ. Цветанов отговори задочно на лидера на БСП Корнелия Нинова, която на семинар на партията през уикенда  с тези суми, които са минимум необходими за 1000 нови служители в МВР и 6000 - в Министерство на отбраната.\"Аз им благодаря за това, че припознаха управленската програма на ГЕРБ, и това, което можем да заявим категорично е, че през 2017 година ще бъдат назначени 1000 полицейски служители\", каза Цветанов. Той добави, че от началото на годината до настоящия момент има обявени 600 конкурса за назначаване на полицейски служители, а в оставащите 6 месеца ще бъдат обявени останалите процедури. \"Спекулативно е от тяхна страна – те да говорят за неща, които ние сме обещали, и неща, които ще изпълним за 2017 година\", каза още Цветанов. \"Що се отнася до 2000 разследващи полицаи, които трябва да бъдат окомплектовани - и това ще бъда направено до 31.12.2017 г. 6000-те полицейски служители, които трябва да бъдат обучени за неотложните процесуално–следствени действия – и това ще бъде направено в рамките на предстоящата година. Към юни 2018 година вече ще сме изпълнили този ангажимент. Благодаря на БСП, че четат много внимателно нашата управленска програма\", заяви още Цветанов.Председателят на правната комисия в парламента Менда Стоянова, добави, че парите за назначаване на тези 1000 души в МВР са в бюджета за тази година. Според Стоянова назначаването на 6000 в армията няма как да стане тази година, защото има процес на подбор.Гарантирам ви, че до края на мандата на правителството на Бойко Борисов ние ще имаме рязко намаление на дълга, коментира Стоянова изявленията на БСП, че ГЕРБ увеличават външния дълг. За твърдението на Корнелия Нинова, че държавата е взела нов заем от 200 милиона лева, Менда Стоянова обясни, че тези 200 милиона \"са специален целеви кредит, който ще се усвоява само в подкрепа на съфинансирането по европейските програми, ако това е необходимо\".", "date": "12-june-2017", "title": "Цветанов благодари на БСП, че припознали предизборната програма на ГЕРБ"}
{"url": "http://www.dnevnik.bg/politika/2017/06/12/2987662_sekretariat_na_radev_maskiral_se_kato_hitler_niama_da/", "text": "Секретарят на президента по правни въпроси и антикорупция Пламен Узунов няма да подаде оставка заради . Това обяви самият той в интервю по Би Ти Ви.Узунов заяви, че неговият случай е друг - снимките били правени по време на маскарад. \"Снимките са отпреди 14 години – от парти с маски и не са публикувани в социалните мрежи. Изваждането им сега цели да ме дискредитира, за да удари по президентската институция\", заяви секретарят на президента.Засега самият . Премиерът Бойко Борисов го призова да уволни Узунов.", "date": "12-june-2017", "title": "Секретарят на Радев, маскирал се като Хитлер, няма да подава оставка"}
{"url": "http://www.dnevnik.bg/sport/2017/06/12/2987675_siriec_i_afganistanec_biaha_vkljucheni_v_otbora_na/", "text": "Сириецът Барзан Ага Мохамад и афганистанецът Мохамад Салем Сатари попаднаха в разширения състав на българския отбор за бездомни. Двамата са сред поканените в \"Отбора на надеждата\", който в началото на юли започва подготовката си за световното първенство в Осло.Мохамад и Сатари са привлекли вниманието на селекционера Кирил Кюлев по време на европейския стрийт футбол фестивал, който се проведе в София в края на май. Сириецът е вратар и живее в бежанския лагер в Харманли, докато афганистанецът е полеви играч и е настанен в столичния приемателен център във \"Военна рампа\", обяви организаторът \"Спортс мениджмънт България\".Двамата състезатели са част от проекта \"Football and Fun: HEPA for Refugees to Bulgaria\", изпълняван с финансовата подкрепа на ЕС.В разширения \"Отбор на надеждата\" влязоха още 11 играчи, като трима от тях все още живеят в институции. Васил Козарев е от възпитателното училище-интернат в Ракитово, Марин Найденов е в дом за деца лишени от родителска грижа в с. Доганово, а Димо Колев е от дом \"Българка\" в Стара Загора.\"Отборът на надеждата\" започва подготовка на 5 юли и ще тренира до 28 август, когато за световното първенство в Осло ще заминат осем играчи.Бивши футболисти и треньори от състава спечелиха сребърните медали в Седмия благотворителен турнир, организиран от Асоциация на българските фен клубове на чуждестранни отбори. Целта на събитието беше да се съберат средства за обученията по иновативно лечение на диабета на сдружение \"Култура без граници\".", "date": "12-june-2017", "title": "Сириец и афганистанец бяха включени в \"Отбора на надеждата\""}
{"url": "http://www.dnevnik.bg/bulgaria/2017/06/12/2987633_video_drugite_novini/", "text": "Биволска сватба в Тайланд.", "date": "12-june-2017", "title": "Видео: Другите новини"}
{"url": "http://www.dnevnik.bg/sport/2017/06/12/2987654_cska_izchakva_reshenieto_za_evroturnirite_za_da/", "text": "ЦСКА все още не знае дали ще участва в Лига Европа или не, а от това зависи програмата за подготовката през лятото, каза треньорът Стамен Белчев. Червените се събират за първа тренировка на базата в Панчарево, където ще са до събота, когато заминават за Австрия.\"Тепърва ще преценим как ще продължава подготовката, защото още не знаем дали ще участваме в Лига Европа или не. Съобразяваме се с това и не избързваме с плановете. Нека да изчакаме последното решение дали ще участваме и спрямо това ще направим програмата\", каза Белчев пред клубната телевизия.ЦСКА завърши втори в Първа лига, но УЕФА информира БФС, че клубът нарушава т.нар. тригодишно правило. Червените очакват окончателното решение, като, ако не бъдат допуснати до Лига Европа, мястото им ще бъде заето от четвъртия \"Дунав\".По думите му се работи по селекцията. Треньорът, , се надявам, че до края на седмицата ще бъдат обявени първите нови футболисти.\"За постове още не е коректно да коментираме. До края на седмицата трябва да се съберем целия отбор. Пуснах националите до петък. Също Стойчо Атанасов, Тонислав Йорданов и Ангел Лясков. До петък трябва всички да се присъединят\", каза Белчев.ЦСКА се раздели с португалеца Руи Педро. Договорът му изтече и червените прецениха да не го подновяват. Клубът продаде вратаря Александър Конов и Красимир Станоев в \"Дунав\" и Румен Руменов в \"Етър\".Главният мениджър Стойчо Стоилов каза, че във вторник се очаква да пристигне бразилски футболист. До края на седмицата ще дойдат още нови играчи.ЦСКА започва на 15 юни продажбата на сезонните карти, които могат да бъдат платени на две равни вноски началото му и по време на зимната пауза.", "date": "12-june-2017", "title": "ЦСКА изчаква решението за евротурнирите, за да подреди подготовката си, каза Белчев (видео)"}
{"url": "http://www.dnevnik.bg/kultura/2017/06/12/2987537_grajdanska_organizaciia_prizova_boil_banov_da_izbere/", "text": "Министърът на културата Боил Банов има възможността да продължи практиката на министерството паметниците на културата да бъдат разрушавани и разглеждани като \"източници на бързи икономически ползи\", или да поеме по изцяло нов път, свързан с реалното им опазване. Това се казва в отворено писмо до Боил Банев на Гражданската инициатива за опазване на културно-историческото наследство.Поводът за писмото е посещението на министрите на културата и на туризма Боил Банов и Николина Ангелкова на Голямата базилика в Плиска. Реставрацията на базиликата продължава. Неин радетел е директорът на Националния исторически музей Божидар Димитров, който придружаваше министрите.По време на посещението Банов е изразил подкрепа за реставрацията на \"този уникален, най-голям храм в Европа\", като е изразил мнение, че няма \"по-добра инвестиция от тази да влагаш средства в храм\". По думите на Банов, цитирани от Министерството на културата, \"не е добре да се инвестира на парче, а да се подкрепи един сериозен проект, който да привлича много туристи, най-вече българи\". В началото на юни , които според него се нуждаят от \"дореставриране\".\"Нека да дойдат и да видят каква стойност носим ние във вековете\", апелирал Банов по време на посещението си в Плиска.В края на май , като по този начин парите, отделени от държавния бюджет за обекта, възлизат на общо 2.4 млн. лв. Божидар Димитров неколкократно е заявявал, че базиликата трябва да бъде възстановена \"до покрив\". Според експертите от  инициативата за опазване на културно-историческото наследство това \"напълно обезличава и маргинализира автентичните елементи на обекта\".\"Дневник\" публикува писмото Гражданската инициатива за опазване на културно-историческото наследство:Вашите първи действия като министър на културата породиха много надежди за промяна вотношението към културно-историческото наследство на България. По-специално позицията, която заехте за преустановяване на отнемането на статута на паметници на културата след злощастното разрушаване на Двойната къща в София, изглежда като индикация за промяна в досегашната политика на Министерството в посока на осъзнаване на стойността на автентичните свидетелства за миналото ни и на нуждата от тяхното съхранение и за следващите поколения.В този контекст и по повод скорошното Ви посещение на т.нар. \"реставрация\" на Голяматабазилика в старата българска столица Плиска си позволяваме да изразим надежда, че промяна в политиката на Министерството ще настъпи и по отношение на паметниците на културата от Античността и Средните векове.Както несъмнено сте имали възможност да се убедите и на място, , което напълно обезличава и маргинализира автентичните елементи на обекта. Нещо повече,  не само по отношение на физическата тъкан на паметника, но и по отношение на неговия архитектурен облик. Предприетите дейности за \"реставрация\" са базирани на една остаряла хипотетична реконструкция от края на 70-те години, , които пък днес са гарнирани с абсурдни и непрофесионални паралели с базиликата \"Св. Петър\" в Рим, и с други прояви на параисторията, любителската археология и изобщо лъженауката.Но докато пораженията върху Голямата базилика в Плиска вероятно вече са необратими, в България има десетки и стотици паметници от Античността и Средновековието, които все още могат да бъдат спасени, консервирани и реставрирани съобразно с утвърдените научни принципи и методи, след което те биха могли да служат както на историческото самосъзнание на днешното и на следващите поколения, така и за създаването на един успешен туристически продукт.За да стане това обаче е необходимо , наречени \"проекти за реставрация и социализация\", а практиката на подобни несъстоятелни от археологическа и архитектурна гледна точка инициативи да бъде незабавно прекратена.Позволяваме си да изразим и надеждата, че по въпросите на опазването на културно-историческото наследство Вашият екип ще се обърне към широк кръг специалисти в тази област. Колкото и очевидно да изглежда това, .Уважаеми господин Министър,Наследството, което получавате в областта на недвижимите паметници на културата, е тежко. – като например \"Къщата с ягодите\", Захарната фабрика и др. в София, както и Тютюневите складове в Пловдив. Същевременно . Тези две явления, разрушаването и т.нар. \"реставрация\", са свързани и произтичат от едно и също, без да се взима предвид нито стойността им за поколенията и нацията, нито възможността за превръщането им в устойчив и качествен източник на приходи.Вие имате възможност да продължите или да промените тази политика на Министерството накултурата. Вторият път със сигурност ще бъде по-труден, но това е единственият възможен избор, чрез който може да бъде постигнато опазването на паметниците, развитието на възпитателната и естетическата им функция и създаването на устойчив туристически продукт. Ако изберете втория път, ще имате и подкрепата на гражданските организации, които се борят за опазването на археологическото и архитектурното наследство на страната ни.", "date": "12-june-2017", "title": "Гражданска организация призова Боил Банов да избере дали ще опазва, или разрушава историческото наследство"}
{"url": "http://www.dnevnik.bg/sport/2017/06/12/2987696_stoichkov_shte_predstavi_v_sofiia_kniga_v_koiato/", "text": "Бившият нападател на националния отбор по футбол Христо Стоичков ще представи в София своята книга \"Как да печелим във футбола: 88 съвета от номер 8\". Събитието ще се проведе на 14 юни от 12.00 ч. пред НДК - между Билетния център и Моста на влюбените.Стоичков ще раздава автографи и ще покаже на практика с топка как работят неговите правила, обявиха издателите от \"Книгомания\".\"Голяма част от тези правила използвах по време на богатата ми кариера като играч. Те ми помогнаха да спечеля толкова много победи, титли и призове, включително \"Златната топка\". Тези малки хитринки бяха част от \"моите тайни\" сред арсенала от оръжия, с които успявах и стигах до победата. Те ми даваха предимство или накланяха везните към мен, когато нещата са били \"на кантар\", казва бившият футболист на ЦСКА и \"Барселона\" във въведението на книгата.\"Други преоткрих като треньор, после и като тв анализатор, тъй като футболът е много бързо развиваща се игра, която изисква постоянно усъвършенстване и съобразяване с най-новите тенденции\", допълва той.Според Стоичков има три цели - да се създадат максимални предпоставки за успех, да се намалят грешките на отбора до минимум и да се принуди съперникът да греши и да се чувства объркан.Стоичков е посветил книгата си \"на един от най-великите в историята на футбола - покойния вече Йохан Кройф\".", "date": "12-june-2017", "title": "Стоичков ще представи в София книга, в която описва \"малките си хитринки\" за победа"}
{"url": "http://www.dnevnik.bg/biznes/2017/06/12/2987618_sudilishta_v_ruse_i_blagoevgrad_se_proiznesoha/", "text": "Окръжните съдилища в Русе и Благоевград се произнесоха по противоположен начин по спора между търговската верига \"Техномаркет\" и компанията за недвижими имоти \"Глориент\". Според русенския съд сключената преди 10 г. сделка, с която \"Техномаркет\" продаде магазините на \"Глориент\", но остана наемател в тях, е изрядна. Според съда в Благоевград тя противоречи на добрите нрави.\"Техномаркет\" се сети да оспорва продажбата с 10 г. закъснение след като стана собственост на депутата от ДПС Делян Пеевски чрез неговото дружество \"НСН инвестмънт\". По същото време спря да плаща и наем. С поредица дела \"Глориент\" опитва да накара наемателя да плаща и търси неустойки там, където договорът за наем е развален. На свой ред \"Техномаркет\" заведе контраискове за обявяване на продажбите на магазините за нищожни. Делата са десетки в различни съдилища по местонахождение на имотите.Така се стигна до разминаването в делата по сходен казус. По иск на \"Техномаркет\" съдия Христо Лазаров от окръжния съд в Русе преди време отсъди, че сделката между \"Техномаркет\" и \"Глориент\" през 2006 г. е била изрядна. Сега в Благоевград съдия Владимир Ковачев се произнесе, че сделката накърнява добрите нрави. И за двата магазина по искове на \"Глориент Инвестмънт БГ\", че \"Тоехномаркет\" трябва да ги опразни, след като е спрял да плаща наем.В мотивите си съдия Ковачев разяснява, че \"като морални норми, добрите нрави нямат правно действие\". От друга страна съдията установява сериозно разминаване между цената, посочена в нотариалните актове, и пазарната, а затова и че са нарушени принципите на справедливост и добросъвестност. Според съдията \"Техномаркет\" е продал имотите си на \"Глориент\" през 2006 г. \"без икономическа логика\", от което купувачът се е облагодетелствал.Съдия Ковачев цитира и риторичния въпрос на Хораций: \"Q. sunt leges sine moribus?\" (Какво са законите без добри нрави?)\".", "date": "12-june-2017", "title": "Съдилища в Русе и Благоевград се произнесоха противоположно в спора \"Техномаркет - Глориент\""}
{"url": "http://www.dnevnik.bg/sviat/2017/06/12/2987674_roiters_brjuksel_shte_nakaje_polsha_ungariia_i_chehiia/", "text": "Европейската комисия ще започне наказателни процедури срещу Унгария, Полша и Чехия заради отказа им да приемат търсещи убежище по квотите, които Европейският съвет определи през 2015 г.Това съобщават трима дипломати и европейски служители пред агенция \"Ройтерс\". Според тях на утрешната си среща ЕК ще изпрати формални предупреждения на Полша и Унгария. Двама други твърдят, че Чехия също е в списъка.Подобно действие ще доведе до рязка ескалация на  и тези държави. Предупрежденията са първата стъпка от, които ЕК може да предприема срещу държави, които не изпълняват правните си задължения. В крайни случаи те могат да доведат и до на страната в Европейския съвет.Говорителка на комисията отказа да потвърди или да отрече информацията на \"Ройтерс\", но посочи, че миналата седмица в интервю за германското списание \"Шпигел\" председателят на ЕК  е казал, че държавите, които не участват, би трябвало да предположат, че ще се изправят пред .Полша и Унгария не са приели и един човек от предвидените по плана от 2015 г. за търсещи у, които понесоха основната тежест на мигрантската криза. Засега по-малко от 21 000 души са били презаселени, но само тези две изрично са обявили, че няма да вземат нито един. Чехия е приела 12 души от общата си квота от 2691, но  заради причини, свързани със сигурността.Това позволява на комисията да започне формални процедури срещу тези три страни, а не да води дела срещу всички държави, които не са изпълнили поетите ангажименти. (По данните от февруари .)\"Още не е взето решение, но аз съм \"за\", казва Юнкер, \"Не за да заплашваме, а за да демонстрираме, че взетите решения са приложимо право... европейската солидарност е под въпрос и тя не може да бъде еднопосочна.\"", "date": "12-june-2017", "title": "\"Ройтерс\": Брюксел ще накаже Полша, Унгария и Чехия, задето не приемат мигранти от европейските квоти"}
{"url": "http://www.dnevnik.bg/evropa/zemedelie/2017/06/12/2987707_fond_zemedelie_izplati_nad_20_mln_lv_za_agroekologiia/", "text": "Държавен фонд \"Земеделие\" преведене над 20.8 млн. лв по схемата за агроекологични плащания от предходната програма за развитие на селските райони 2007-2013 г., съобщиха от институцията в понеделник. Средствата са достигнали до 192 земеделски производители, които са имали заявления по направлението \"Въвеждане на сеитбообращение за опазване на почвите и водите\".Това е вторият превод на средства за биологично земеделие и агроекология през последните дни oт старата програма, след като в петък бяха изплатени 8.15 млн. лв на 993 стопани с одобрени заявления за биологично растениевъдство и за биологично пчеларство.Според съобщението на институцията заедно с изплатените до момента субсидии по направленията растениевъдство, пчеларство и животновъдство общото финансиране по схемата за агроекологични плащания за тази година е достигнало 34 млн. лв. ", "date": "12-june-2017", "title": "Фонд \"Земеделие\" изплати над 20 млн. лв за агроекология"}
{"url": "http://www.dnevnik.bg/analizi/2017/06/12/2987530_ciala_bulgariia_trun_gledashe/", "text": "Какво ли не сме виждали, но това – референдум в община с 5 000 жители да бъде национална новина дни наред, това не бяхме го виждали. Има си причина, обаче, \"България цяла\" Трън да гледаше. В този казус са заровени фундаментални въпроси на нашето общо живеене на прословутите 111 000 квадратни километра. , неговите резултати и реакциите след него ни казват особено важни неща за положението в две ключови сфери на нашия живот: поведението на властта и реакцията на хората; както и – представите за развитие, които носят в главите си хора, на които разчитаме да чертаят пътищата на това развитие.Политиката – т.е. как е конструирана, разпределена и функционира властта – е по-важна от икономиката (нищо, че Маркс и неговите днешни либертариански следовници твърдят обратното); да започнем с нея. Референдумът в Трън постави два категорични рекорда: 60 на сто гласуваха; от които – 94 на сто за едната представена алтернатива (против златодобив). За разлика от друг път, тези резултати са такива, че са напълно невъзможни обичайните критики от типа:а/ \"в крайна сметка за това гласува малцинство от населението\";б/ \"тия са купени от еди-кой\";в/ \"тия са уплашени и/или манипулирани от соросоидните зелени рекетьори, тоже известни като октоподи, дето през живота си на жълтите павета една слива не са засадили, ама инак искат народът да е беден, за да са богати руснаците/американците/арабите\".И именно тази категоричност води до въпроса: Защо? Поради какви причини стана тази безпрецедентна мобилизация?От години разни \"жълтопаветници\" като мен, които \"никога не са хващали мотика\" пишем: институциите на държавата и особено – контролните, не работят за общото благо, в интерес на гражданството. А работят в интерес на частни интереси, когато тези интереси са подплатени с добри пари или със здрави приятелства във властта. Пише в закона, например, че върху дюни не може да се строи. Ако обаче имаш пари или връзки – строиш си. А контролните институции запяват в хор: \"Дюните не са дюни, а пясъчни навявания; бетонът не е бетон, а бетонообразно покритие. Всичко е перфектно.\"Когато създадените от хората общи институции започнат да слугуват на частни интереси, реакцията на хората (създали институциите) може да бъде: или да склонят глава пред силните на деня, казвайки си \"оправия няма, кой съм аз, че да им противореча?\"; или – да постъпят според теорията на обществения договор. А именно – да си вземат обратно властта, която са делегирали на институциите. Да се оправят директно.Години наред обикновените хора не се намесваха в тези драми. От тяхно име срещу произвола на институциите се изправяха НПО и партията \"Зелените\". Изглеждаше, че хората са склонили глава и само от време на време хвърлят по едно око към спектакъла \"зелените срещу властта\"; имаше и такива местни, които за да се натегнат на силните на деня, посягаха да бият зелените, пазещи тяхната природа. Така постъпват истински покорните народи, като например руският или беларуският.Само че – и това също го пишем от години – българският народ не е като руския; само изглежда, че е. Тъй като у нас сме имали само 45 години феодализъм (1944-1989) – за разлика от руснаците, които го имат вече 450 години – на някакъв етап натискът отгоре предизвиква отпор отдолу.Вече сме в този етап. Дори най-обикновените хора разбраха, какво значи, че институциите не работят в интерес на хората: че всеки момент някой може да ти дойде в дома и да си вземе, каквото му хареса – природа, въздух, вода, собственост. И тези най-обикновени хора проимаха онова гражданско поведение, което е закодирано в концепцията за обществения договор:Преди години се започна с действия, породени от отчаянието. През 2005 година, например, селата Миндя, Капиново и Мерданя вдигнаха бунт срещу опита на околните градове да стоварват по около 300 000 тона боклук в река Веселина. Продължава и днес бунтът на жителите на село Ъглен против местната кариера. Казусът \"Трън\" обаче показва демократично израстване: хората намират начини, чрез референдум, да се изправят срещу силните на деня, преди работата да е изтървана до такава степен, че само бунтът да остане като наличен инструмент на политическо поведение.На трънчани им писна всякакви костюмирани индивиди пренебрежително да им обясняват, колко са прости, та отказват да приемат благодетел, който е решил да им дава препитание, защото е добър човек. Трънчани започнаха да гледат лошо, когато костюмарите им събориха първия сериозен опит за референдум през март. И съвършено освирепяха (не ви препоръчвам, между другото, да се изправяте на пътя на съвършено освирепял трънчанин), когато шефката на Районна здравна инспекция-Перник им съобщи, че който говори за наличието на уран в златодобивната жила, той трябва да стане клиент на прокуратурата.Представете си го. Лелята, на която плащате с данъците си, за да ви пази здравето, изведнъж започва да ви заплашва с прокурор, когато изразите тревога за здравето си? Ето тази високомерна наглост на властимащите направи така, че в дните преди референдума цяло трънско да бе потопено в атмосферата на някакво идващо всенародно въстание. Освен легитимна реакция на нарушения обществен договор, референдумът в Трън се оказа и легитимно упражнение по пряка демокрация. Напоследък сме свидетели, как референдумите на национално ниво са нож с две остриета. Това е така, защото гласуващите в тях не си представят, непосредствено и релефно, какви последствия ще има за техния всекидневен живот техният вот. И гласуват по всякакви причини, несвързани с поставения въпрос: партийни ентусиазми; запалянковщина; да \"накажат\" властта и пр. За разлика от националните, въпросите, поставяни на местни референдуми, са такива, че всички веднага си представят реалните последствия за техния реален живот, на едно или друго решение. Затова алтернативите в местния референдум се обсъждат от цялата общност в продължение на месеци, докато хората не стигнат до някакво съгласие – класическо упражнение по демокрация.Тъй като референдумът е по-ефективен инструмент от отчаяния бунт,Това е добре, защото по този начин хората, оттеглящи властта, която са делегирали на корумпираните институции на властта, започват да упражняват властта директно, но все пак – минавайки през демократични процедури.Барикадите са красиво и вдъхновяващо нещо, но не могат да бъдат нормален демократичен инструмент. По-добре за всички е \"всеобщата веселба\" да минава по каналите на демокрацията. Това – за политическата страна на референдума в Трън. На този фон другият любопитен елемент – представите, които водещи икономисти и пр. носят в главите си – е направо забавен. Дори – смешен по начина, по който са смешни английските комикси за момчета от типа на Dennis The Menace. Всички до един капацитети в областта на икономиката от седмици ни обясняват едно и също: за да има развитие, всички трябва да сме във фабрика, завод или мина. Като изключение – може и да сме персонал на ски писта или голф игрище. Само така може да не сме бедни и неразвити. Който не иска да избира между тези алтернативи на развитие и благоденствие, той е (разбира се) комунист. Самите капацитети, предполага се, ще са ни директорите на фабриките, мините и голф-игрищата. Няма да се потят наравно с нас, а ще въртят синджирчета. Спомням си как, по време на бунта в Миндя, секретарят на Община Горна Оряховица (радетел за сметището в моята селска река) ми съобщи (аз бях, разбира се, онзи комунист, който не искаше сметище в реката си): \"Вие, Дайнов, сте неумит селянин, застанал с вила в ръка на пътя на нАучно-техническия напредък...\"Ако техническият напредък – това е да превърнеш река в боклучарник – мерси казвам аз на този напредък. Правете си го във вашата река. Ние си правим Миндя Рок Фест. По същия начин различни костюмирани типове обясняват на хората в Пирин и Рила, че за тяхното собствено развитие планината им задължително трябва да бъде одрана; на хората покрай морето - че за тяхното собствено благоденствие всичко трябва да бъде залято с бетон; а на трънчани – че ако искат да са богати, незабавно трябва да превърнат планините си в сипеи, а реките – в отходни канавки, пълни с тежки метали. А, и да дишат уран (чакам прокурор незабавно...).Но да се върнем на икономистите. Фабрика, завод, мина или – слугуване на богатите... Да ви звучи познато? В тази каша от Дикенс, Юго и Маркс прозира фрапантната неспособност на нашите стопански корифеи да разберат, че 21-ви век не е 19-ти. \"Кафявата\" икономика свърши. Нямаме нужда от АЕЦ-ове, защото си слагаме фотоволтаици на покривите. Нямаме нужда от шистов газ, защото ерата на енергията, изтръгвана от утробата на земята, приключва. И да, знаем, че ако си одерем планините – няма да имаме нито вода, нито въздух. Оттук насетне, още тия дни, нейдеЕдната, на златотърсачите в Трън, ще планира как да събори референдума в съда. Другата, на висшата власт и нейните богати приятели, ще кани външни експерти да й обяснят, как да стане така, че в бъдеще да няма общински референдуми.И двете тия групи е добре да прочетат, какво казах по-горе по темата \"съвършено освирепели трънчани\" – че не е добре човек да им се изправя на пътя. И да си дадат сметка, че когато се втурнат да правят така, че казусът \"Трън\" никога повече да не се повтори – че тогава всички българи ще се превърнат в съвършено освирепели трънчани. Цяла България Трън гледаше; и цяла България усвои доста полезни за себе си уроци.", "date": "12-june-2017", "title": "Цяла България Трън гледаше"}
{"url": "http://www.dnevnik.bg/sport/2017/06/12/2987524_novoto_lice_na_kralia_koito_pokori_parij_za_deseti_put/", "text": "Рафаел Надал пристигна в Париж като абсолютен фаворит в преследването на историческа десета титла от \"Ролан Гарос\". Това обаче, което сътвори испанският тенисист в последните две седмици, беше неочаквано дори за най-големите му почитатели.Краля на клея , а даде едва 35 гейма на Беноа Пер, Робин Хаазе, Николоз Басилашвили, Роберто Баутиста Агут, Пабло Кареньо Буста, Доминик Тийм и Стан Вавринка.Само веднъж в историята някой е печелил титла от Големия шлем с по-малко загубени геймове в хода на турнира - Бьорн Борг на \"Ролан Гарос\" през 1978 г. Тогава легендарният швед отпуска на съперниците си едва 32.Надал не просто направи поредното си изумително завръщане, след като е бил отписан за големите трофеи. От началото на сезона той показа едно ново лице, с което даде заявка да се върне на върха. И може би да подгони най-големия рекорд сред рекордите в тениса.Испанският тенисист грабна своята 15-а титла от Големия шлем, като измести Пит Сампрас от второто място във вечната класация и се доближи на три от рекордьора Федерер.Надал вече има 78 победи в 80-те си мача на \"Ролан Гарос\" и 43 победи в 49-те си срещи през 2017 г.Още в началото сезона бившият номер 1 показа, че се намира в страхотна форма. Единствено вдъхновената игра на Роджър Федерер му попречи да триумфира в големите турнири преди сезона на клей.Надал достигна до финалите на Australian Open и мастърса в Маями и игра осминафинал в Индиън Уелс, като във всеки един от случаите беше победен от швейцарския магьосник.Когато обаче дойде време за сезона на червени кортове, нямаше кой да спре Надал. Той постигна 24 победи в 25-те си мача на клей и спечели четири от петте си турнира на тази настилка. Испанецът триумфира за десети път в Монте Карло, за десети път в Барселона, за четвърти път в Мадрид и за десети път в Париж.\"Той играе най-добрия тенис в живота си. Това е сигурно. И не само в Париж, а от началото на годината. Видно е, че играе много по-агресивно, стои много по-близо до основната линия. Ето защо отново започна да печели толкова много\", заяви Вавринка след загубата във финала на \"Ролан Гарос\".Финалът в неделя продължи 2.05 часа, но топката беше в игра едва 21:59 минути. Те бяха мъчителни за шампиона от 2015 г., който беше принуден да тича от ъгъл в ъгъл и да се отбранява през цялото време - докато не сгреши, или Надал не завърши точката.Испанецът спечели впечатляващите 60% (370/618) от разиграванията си от основната линия в турнира, а срещу Вавринка беше дори по-убедителен - 65% (58/89). Тактиката на Надал беше да взима рано топката, да притиска съперника с удари по диагонала и да го принуждава да играе защитни удари - и от бекхенд, и от форхенд.За разлика от предишни години, този път десеткратният шампион не чакаше, не стоеше в отбранителна позиция далеч зад основната линия. Той винаги беше готов да атакува и не даваше възможност на своите съперници да си поемат дъх.Срещу Вавринка Надал спечели 19 точки повече в кратките разигравания (до 4 удара), 12 повече в средните (от 5 до 9) и шест повече в дългите точки (над 9). Показателно е, че във финала испанецът излезе цели 20 пъти на мрежата и имаше успех в 18 от тях.Във всеки един от двубоите си (без този с Кареньо Буста, който продължи 10 гейма) Надал имаше не само по-малко непредизвикани грешки, а и повече уинъри. А срещу последните си два двама опоненти - Тийм и Вавринка, дори пробяга по-малко метри.Тенденцията да играе много по-агресивно и да удря топката по-навътре в корта не започна със сезона на червени кортове, a oще с първите мачове за 2017 г. Това беше особено видно на бързите кортове в Австралия, където единствено свръхагресивният Федерер успя да го победи.Трите месеца почивка, които Надал си взе след загубата в първия кръг на мастърса в Шанхай, бяха ключови за неговото възраждане. Испанецът отдели много време, за да подобри физическото си състояние и ефектът е налице. Тази година той удря топката много по-здраво и във форхенда му има много повече сила.Форхендът винаги е бил най-мощното оръжие в арсенала на Надал. В предишните два сезона обаче проблемите с китката пречеха на испанския левичар да го изпълнява по обичайния начин.На \"Ролан Гарос\" през 2016 г. Надал изигра едва 49% от ударите си от основната линия с форхенд. Тази година процентът се увеличи до 70. При това той изигра цели 32% от форхендите си пред основната линия срещу само 14% през 2016 г.В последните два месеца на миналия сезон Надал завъртя топката с над 3000 оборота в минута при едва 22% от своите форхенд. В тазгодишните турнири на червени кортове форхендите с над 3000 оборота в минута бяха 77%.Надал контролираше всеки един двубой на \"Ролан Гарос\" с изключително агресивен и дълбок форхенд, с който непрекъснато движеше съперниците си по корта. Това ги принуждаваше да изпълняват твърде много удари в движение, или иначе казано бяха поставени в ситуация да се отбраняват, докато испанецът не завърши точката или не сбърка (което почти не се случваше), или да търсят прекалено рискови изпълнения, които много рядко успяваха.Когато спечели титлата през 2015 г., Вавринка направи 60 уинъра срещу Новак Джокович, 26 от които от форхенд. В неделя обаче просто не получи възможност да атакува. Той направи 17 непредизвикани и 20 предизвикани грешки от форхенд при едва 11 уинъра. Завърващите удари на швейцареца бяха само 19.Бекхендът на Вавринка, който Надал непрекъснато пристикаше с лифтирани и високо отскачащи форхенди по диагонала, също не беше обичайното супер оръжие. Той направи един-единствен уинър от основната линия от тази си страна при 28 грешки, 17 от които предизвикани. Началният удар и бекхендът са два от елементите, които Надал изключително много е подобрил в паузата между сезоните. В целия турнир той спечели 72% от точките след вкаран първи сервис и изумителните 74% при втория сервис.Особено впечатляващ във финала беше началният му удар от дюс полето, при който спечели цели 91% от точките (20/22). В същото време испанецът излезе победител след 8 от 12-те си втори сервиса от тази част на корта.За целия мач той даде на съперника само един шанс за пробив, а в целия турнир загуби подаването си общо шест пъти. Нито един тенисист не успя да спечели повече от четири гейма в сет срещу Надал на тазгодишния \"Ролан Гарос\".В бекхенда му също има забележителна промяна. От слабата си страна той взима много по-рано топката и я удря много по-здраво отпреди. В същото време за целия турнир шампионът допусна само 31 предизвикани и 44 непредизвикани грешки при бекхендите си от основната линия.Накратко, началният удар даваше възможност на Надал да поеме контрола върху разиграванията с бруталния си форхенд, а бекхендът му осигуряваше достатъчно стабилност, за да не го изпусне.\"Бекхендът е нещо, което в миналото ни е създавало много трудности. В момента Рафа има наистина брилянтен бекхенд\", коментира след финала Тони Надал, който за последен път беше треньор на своя племенник на \"Ролан Гарос\".", "date": "12-june-2017", "title": "Новото лице на Краля, който покори Париж за десети път"}
{"url": "http://www.dnevnik.bg/skorost/2017/06/12/2987689_bivshiiat_vodesht_na_top_giur_richard_hamund_preturpia/", "text": "Бившият водещ на автомобилното предаване \"Топ Гиър\" Ричард Хамънд беше откаран в болница, след като претърпя тежка злополука по време на снимки в Швейцария на 10 юни, съобщи \"Би Би Си\". 47-годишният Хамънд снимаше кадри на състезание с електрическа кола за новото си предаване The Grand Tour.От шоуто написаха в изявление, че Хамънд се е измъкнал от колата точно преди тя да избухне в пламъци. Джереми Кларксън, другият водещ на предаването, написа в \"Туитър\": \"Това беше най-голямата катастрофа, която съм виждал, както и най-плашещата, но изумително и за щастие изглежда, че Ричард е почти изцяло добре.\"Водещият карал , електрическа суперкола, построена в Хърватия, по време на снимките за втория сезон на The Grand Tour за Amazon Prime, но за щастие не е претърпял сериозни наранявания.\"Хамънд е \"в съзнание и говорещ\" след катастрофата, казаха от шоуто, и е бил откаран в болницата \"Св. Гален\", за да бъде прегледан.\"Никой друг не беше в колата или включен в инцидента и искаме да благодарим на парамедиците на мястото за бързата им реакция. Причината за катастрофата е неясна и ще бъде разследвана\", пише в изявлението.Всяко от колелата в \"Римац концепт уан\" се задвижва от собствен електромотор, като общата системна мощност е 1088 конски сили, а максималният въртящ момент 1600 Нм. Така екипиран, хърватският електрокар спринтира до 100 км/ч за 2.6 секунди, а с 200 се движи 6.2 секунди след старта. Само 14.2 пък са нужни са да достигне автомобилът 300 км/ч.Преди 11 години Хамънд беше близо до смъртта, след като изгуби контрол над състезателен автомобил, карайки с 463 км/ч. Той имаше мозъчни увреждания, но се възстанови напълно.През март месец 2017 г. водещият каза, че е падал от мотоциклета си много пъти, снимайки епизод от The Grand Tour в Мозамбик и си е удрял главата. Той каза, че е добре, но Кларксън съобщи пред британския вестник The Sun, че Хамънд се е \"наранил доста сериозно\".", "date": "12-june-2017", "title": "Бившият водещ на \"Топ Гиър\" Ричард Хамънд претърпя тежка катастрофа (видео)"}
{"url": "http://www.dnevnik.bg/sviat/2017/06/12/2987709_sled_brjuksel_makedonskiiat_premier_shte_doide_purvo_v/", "text": "Македонският премиер Зоран Заев съобщи днес, че първото му посещение в чужбина, след днешните срещи в Брюксел, ще бъде в София.Заев съобщи това на съвместна пресконференция с еврокомисаря по въпросите на съседството и преговорите за разширяването на ЕС Йоханес Хан. Еврокомисарят Хан приветства намерението на  за посещения в София и Атина, след като Заев допълни, че тази седмица македонският външен министър Никола Димитров ще пътува до гръцката столица.Добросъседските отношения са от особено значение, отбеляза Хан. Ако с открито съзнание подходим към  - щом има воля, общоприемливо решение ще се намери, добави той.Имаме нужда от нашите съседи, посочи Заев. Той изказа надежда, че задълбочаването на добросъседските отношения ще създаде благоприятен климат за  и за започване на . Гърция е наш добър приятел и може да застане на наша страна при преговорите, добави той по повод досегашния отказ на Атина да одобри начало на преговорите, докато въпросът с името не намери решение.Членството в ЕС е ключова стратегическа задача, очакваме начало на преговорите възможно най-скоро, добави той. Трябват ни силни отношения със съседите, на основата на взаимното уважение, заяви Заев.Хан отбеляза, че началото на преговорите трябва да бъде утвърдено от всички държави в ЕС. Реформите в Македония не са за удоволствие на Европейската комисия, а за гражданите на страната, те заслужават държавата да се присъедини към ЕС, коментира еврокомисарят. /БТА", "date": "12-june-2017", "title": "След Брюксел, македонският премиер ще дойде първо в София"}
{"url": "http://www.dnevnik.bg/analizi/2017/06/12/2986383_zaradi_propuski_na_kremul_novata_ruska_opoziciia_stava/", "text": "Властта добре се е подготвила за полицейски отговор на всевъзможни \"оранжеви революции\", но ѝ убягват по-сложни процеси, които се случват в обществото. В Деня на Русия в много градове се провежда акция, инициирана от Навални и щаба му. Фактически тя е част от странната предизборна кампания, която води този политик. Миналия път протестната вълна започна с изборите за Думата през декември 2011 г., продължи до самите президентски избори през март 2012 г., помрачи встъпването в длъжност на Путин (6 май) и продължи, постепенно затихвайки, цяло лято. В това време Навални беше само една от многото публични фигури на протеста, и то не главната.Много по-важна роля играеха левите, а и голям кръг журналисти, писатели и хуманитарната интелигенция. Общият знаменател на движението беше темата за честните избори, т.е. борбата за представителство. Протестът на практика не достигна до регионите. Дори в Петербург числеността на протестната акция не беше голяма - само в Москва акциите имаха масов характер.Ако гледаме на ситуацията, сравнявайки я със световната практика на такива протести, то максимумът, който можеха да получат протестиращите, беше нови избори в парламента. Да си представим, че Кремъл беше избрал друга стратегия и беше тръгнал към протестиращите. Резултатът би бил демонтаж на старата партийна система, който се осъществява от началото на 90-те години., и да се формира парламент с по-високо ниво на представителство.Нищо не заплашваше системата - протестиращите едва ли биха получили на открити, свободни избори над 10-12%. Както отбелязаха тогава много анализатори, на първите свободни избори партията на властта би получила 30-35%, не по-малко. Комунистите биха съхранили ядрото на електората си. Възможно би било на свободните избори в парламента да влязат десните (в руския смисъл това са монархическите неоимпериалисти), но само в случай че Никита Михалков или например Игор Гиркин биха могли да образуват нова партия с обединителни идеи. Иначе казано, максималният резултат би бил поява на нова партия \"на свободния електорат на големите градове\" и нейно представителство в парламента.Разбира се, тези първи свободни избори биха стимулирали реалната политизация и по-нататъшното борба за представителство в парламента и дискусията за това каква партийна система съответства на съвременна Русия. Така към изборите за дума през 2016 г. Москва би могла да се отличи с известни резултати в областта на създаването на съвременната система на представителство. Хипотетично към този момент беше нужно да се започне процес на нова сегментация на партийното поле и преодоляване на наследството на 90-те години.Кремъл обаче пропусна тази възможност. Вместо това, както е известно, беше избран сценарият на полицейския отговор, т.е. репресии върху участниците в \"московския протест\" и създаване на мерки, пазещи от протестиращи и в бъдеще. Фундаменталният отговор на \"колективния Путин\" на протеста през 2011-2012 г.: няма да има никакво реално представителство, нито модернизация на партийната система, Кремъл при никакви обстоятелства няма сам да внедрява елементи на парламентарна република и няма да даде да се премине от неформално, сенчесто, съсловно-корпоративно представителство към политическо. Въпреки че историята знае много примери, в които олигархията се съгласява на това, че освен нея най-големите политически действащи лица се оказват и лидерите на реалните партии, в нашия случай отговорът на управляващата върхушка беше еднозначен: \"не\".Какво ще се случи в резултат на това сега, след пет години? Атмосферата, в която се откриват щабове на Навални в региона, ясно показва - пропуснатият преход към реформа на партийно-политическото представителство - води към формат \"Народен фронт\". Навални се обръща към многомилионни аудитории с помощта на мрежите. Всички елементи, които \"работят\" при него, добре се разпознават в историята на народните фронтове на различни страни.Антикорупцията (изобличаването на управляващата върхушка), опирането на правото, либералният национализъм (всичко в много \"по-лайт\" версия, но при предизвикващо отклика на младите в различни региони, които изграждат в себе си нов патриотизъм, несвързан с лоялността към управляващата върхушка), отказ от идеологическа самоидентификация - всичко това ясно показва накъде се движат нещата. Пропуснатият от Кремъл шанс за трети мандат на Путин вече изключва възможността за всякаква друга конфигурация освен дихотомия на \"народния фронт против върхушката\". По-просто казано, Навални се движи към прибалийския вариант от времената на Горбачов - \"Саюдис\" (). Само една крачка отделя Навални от това - включване в движението на популярни дейци на националната култура, чиято привързаност към \"руския патриотизъм\" не извиква никакво съмнение у аудиторията.Разбира се, че Кремъл добре се е подготвил за полицейския отговор на така наречената \"оранжева революция\" и ще се опитва веднага с помощта на телевизията и събрания на целия партиен актив в региона да убеди по-голямата част от населението, че Навални е \"оранжист\" (според терминологията на Кремъл това означава разрушител на Русия на страната на Запада). Но вече се чувства, че тези контингенти от населението няма да \"купят\" тази идея от Кремъл. Опитът да се припише на Навални статус на \"либерал за износ\" не се получава.Обществото е длъжно да разбере накъде отива и да си дава сметка с какви възможности разполага във всеки исторически момент и с какъв риск си има работа. Така нареченият инерционен сценарий за президентските избори през 2018 г. е съвсем очевиден път към \"Народен фронт\", към непредсказуемо развитие на събитията. Трудно е човек да си представи друг сценарий, който да възникне като резултат от цялата политическа конфигурация на третия мандат на Путин.", "date": "12-june-2017", "title": "Заради пропуски на Кремъл новата руска опозиция става все по-радикална"}
