{"url": "https://www.dnevnik.bg/sport/2018/01/17/3114242_barselona_zagubi_ot_espanyol_v_purvi_mach_za_kupata_na/", "text": "Носителят на Купата на краля \"Барселона\" изненадващо загуби в първия си четвъртфинален сблъсък с градския съперник \"Еспаньол\". Каталунското дерби на \"Ел Прат\" завърши с побед 1:0 на \"Еспаньол\", който стигна до успеха с гол в 88-ата минута. В герой за бяло-сините се превърна 20-годишният Оскар Мелендо, който влезе от пейката и отбеляза единственото попадение. \"Еспаньол\" нанесе първа загуба на \"Барселона\" през сезона, след кат блаугранас нямат загуба в Ла Лига, както и Шампионската лига, където се движат много уверено. Ернесто Валверде даде почивка на Жорди Алба, Марк-Андре тер Стеген и Луис Суарес, но всички останали звезди бяха на линия за сблъсъка. Това не донесе положителен ефект за \"Барселона\" и представянето беше далеч от показаното дотук през сезона. Дори несъществуваща дузпа в средата на второто полувреме не помогна на носителя на купата, когато съдията Бенгоечея посочи бялата точка след откровена симулация на Сержи Роберто.  Лионел Меси  стреля от бялата точка, но Диего Лопес с вещина спаси удара му. За аржентинеца това беше трети пропуск от бялата точка през сезона. Никога досега Меси не е пропускал три дузпи в рамките на една кампания. Бившият вратар на  \"Реал\" (Мадрид)  Диего Лопес пък за втори път в кариерата си спасява дузпа на аржентинеца. Никой друг от действащите вратари в Ла Лига не е спасявал толкова удари от 11-те метра на Меси. \"Еспаньол\" продължи със смелата игра и две минути преди края на редовното време футболистите на Кике Санчес Флорес бяха възнаградени. След бърза контраатака Мелендо получи хубав пас от Наваро и с техничен изстрел не остави шансове на Яспер Силесен – 1:0. Реваншът е на 25 януари на \"Камп ноу\", а на 4 февруари двата тима отново ще се срещнат на \"Ел Прат\", този път в шампионатен сблъсък. В други мачове за купата \"Валенсия\" победи \"Алавес\" с 2:1, въпреки че изоставаше в резултата, а \"Атлетико\" (Мадрид) отстъпи на \"Севиля\" с 1:2 на \"Уанда метрополитано\".", "date": "2018.01.17", "title": "\"Барселона\" загуби от \"Еспаньол\" в първи мач за Купата на краля"}
{"url": "https://www.dnevnik.bg/bulgaria/2018/01/17/3114087_chastni_ohraniteli_veche_shte_mogat_da_paziat_celi/", "text": "Кметовете ще могат да сключват договори с частни фирми за охрана на цели населени места. Това прие окончателно парламентът при второто четене на промените в Закона за частната охранителна дейност, информира  dariknews.bg . Това стана възможно, след като депутатите разрешиха частната охранителна дейност за урбанизирани територии. Изисква се лиценз, който може да се издава за територията на цялата страна или на територията на отделна област, който ще дава право на \"наблюдение, контрол и реакция с мобилни охранителни патрули\". Текстът бе критикуван от БСП, които поискаха да отпадне. \"Давате възможност на местната власт да изпълнява задачи на МВР, като натоварвате общините и финансово, докъде сте готови да стигнете\", коментира Красимир Янков. Отговори му Маноил Манев от ГЕРБ - даваме възможност всеки кмет, ако прецени, че има нужда, да има законно основание да сключи договор за частна охранителна дейност. Време е да се обединим около този закон, за да покажем грижа и за сигурността, и за бизнеса, призова той. Частна охранителна дейност по отношение на имущество - собствено или ползвано на законно основание, може да се извършва и от търговци, които притежават лиценз или удостоверение за извършване на частна охранителна дейност. Министърът на вътрешните работи ще издава наредба за реда, по който лицата ще удостоверяват, че отговарят на изискванията на този закон. Според Красимир Янков целта на управляващите е да бъде премахната конкуренцията в частната охранителна дейност в полза на фирмите, близки до ГЕРБ. Утре парламентът продължава да гласуването на второ четене текстовете от законопроекта, внесен от Министерския съвет. Законопроектът бе подкрепен от кабинета през лятото на миналата година.  Тогава той не бе публикуван за обществено обсъждане, а от правителствената пресслужба съобщиха само, че целта му е да създаде равнопоставеност на субектите, извършващи частна охранителна дейност в условията на пазарна икономика. На проекта реагираха  частните охранители . Те се оплакаха, че със законопроектите за частната охрана и Закона за МВР се показва как вътрешното министерство се връща към практиката да развива търговска дейност, като по този начин става конкуренция на бизнеса им. Още  през 2016 г. МВР предложи  Закон за частната охранителна дейност,  който обаче не стигна до гласуване поради оставката на правителството. От изказвания досега на председателя на вътрешната комисия в парламента Цветан Цветанов се разбира, че с новия закон се цели  мобилизиране на ресурса на частните охранители  в борбата с битовата престъпност. Друга спомената от Цветанов идея, която вероятно е заложена в закона, е използването на записи от охранителните камери на частните фирми за разследване на престъпления. Именно във втория кабинет на Бойко Борисов се появи идеята за полицай във всяко село заради слабия успех в борбата с битова престъпност. Тогава в бяха отпуснати 7 млн. лева за борба с нея. И до днес идеята не е реализирана.", "date": "2018.01.17", "title": "Частни охранители вече ще могат да пазят цели населени места"}
{"url": "https://www.dnevnik.bg/politika/2018/01/17/3114138_istanbulskata_konvenciia_razdeli_obedineni_patrioti/", "text": "Броени часове след като секретарят на парламентарната група Борис Ячев на \"Обединени патриоти\" каза, че  биха подкрепили ратификацията  на Истанбулската конвенция, ако след повторния превод на документа не присъства терминът \"социален пол\", негови съпартийци отрекоха да има такава вероятност. \"В качеството си на лидер на ПП \"АТАКА\" и председател на парламентарната група на \"Обединени патриоти\" заявявам, че партия \"АТАКА\" ще гласува \"против\" ратификацията на Истанбулската конвенция в пленарна зала\", се казва в писмо от Волен Сидеров до медиите. Според него изразеното мнение на Ячев е в качеството му на зам.- председател на политическа партия НФСБ и не е официалната позиция на парламентарната група на \"Обединени патриоти\". Колеги от Ячев от НФСБ коментираха, че това е лично мнение на Ячев, а въпросът как ще се гласува за конвенцията за защита на жени от насилие още не е обсъждан в партията и парламентарната група. Абсурдно е да гласуваме \"за\", като познавам колегите си, каза депутат от \"Обединени патриоти\", пожелал анонимност, пред \"Дневник\". \"Независимо дали има нов превод, той няма да промени духа и смисъла на конвенцията, както и част от юридическите състави, които са крайно притеснителни\", посочва ВМРО. БСП има твърдо решение да не подкрепя ратификацията  на Истанбулската конвенция, а да инициира промени в българското законодателство срещу насилието над жени и деца.", "date": "2018.01.17", "title": "Истанбулската конвенция раздели \"Обединени патриоти\", няма да я подкрепят"}
{"url": "https://www.dnevnik.bg/bulgaria/2018/01/17/3114072_sujuzut_na_sudiite_kritikata_kum_suda_v_burgas_po/", "text": "Най-голямата организация на магистрати у нас - Съюзът на съдиите - подкрепя реакцията на съдийската колегия на Висшия съдебен съвет по случая с двете осъдителни решения срещу бургаски медии, постановени по искове на Петър Низамов-Перата. Вчера  колегията прие декларация , в която изразява надежда, че действията на медиите, които изпратиха протестно писмо, не са натиск върху съда. Според  Асоциацията на европейските журналисти решенията са скандални. Двете решения са на първа инстанция и не са окончателни.  Исковете на Низамов са били за непозволено увреждане  за две публикации от март 2012 г. със заглавие \"Биячите от \"Джубокс\" остават в ареста\", написани по прессъобщения на прокуратурата и полицията. Съдия Калин Кунчев осъжда \"Бургасинфо\" и \"Бургаснюз\" да заплатят на Низамов съответно по 2000 лв. и 500 лв. за причинените му неимуществени вреди – преживян душевен дискомфорт. Искът на Перата е уважен частично, защото той е искал съответно 20 и 15 хил. лв. \"Международните стандарти за отстояване на независимостта на съдебната власт предвиждат водеща роля на съдебните съвети в ситуации, в които съдии са атакувани за постановени от тях актове. По повод на декларацията и протеста на представители на медиите в Бургас намираме за важно да припомним, че презумпцията за невинност е един от принципите на наказателното правосъдие, който лежи в сърцето на разбирането ни за правова държава и върховенство на правото\", пишат от ССБ. Според тях презумпцията за невиновност изисква всеки гражданин да бъде третиран като невинен, преди обратното да е установено с влязъл в сила съдебен акт. \"В общество, което се основава на правото, допринасят към утвърждаването на ценностите на законността. Правото на свободно изразяване е една от тези ценности, но същото право не е безгранично – упражняването му не може да засяга по неправомерен начин други, също защитени от закона права\", става известно още от позицията. ССБ отбелязва, че напоследък отразяването по разследвания на различни престъпления включва квалифицирането на хора, сочещи ги за извършители. \"При липсата на съпътстваща информация в такива публикации, че предстои провеждане на наказателно производство, в хода на което съответните заподозрени лица могат да бъдат и оправдани, се формира обществено мнение, което се явява предубедено по отношение на всеки последващ съдебен акт, който решава по различен начин въпроса за вината на обвинени лица\", пишат от ССБ. Те отказват да коментират решенията на съдия Калин Кунчев от Бургаския районен съд и уточняват, че те подлежат на проверка за своята правилност от по-горна съдебна инстанция. Те виждат натиск към съда и по-конкретно към втората съдебна инстанция от страна на медиите, защото критиката към съда е придобила характера \"на публично заклеймяване в хода на висящ съдебен процес\". \"Важният въпрос е за това къде е границата при отразяване на съдебни процеси. В никакъв случай не трябва да се стига до ситуации, в които държавни органи да запушват устата на журналисти или да въздействат с други средства на медиите. Ние вярваме, че демокрацията умира на тъмно и затова е нужно да има светлина, идваща от средствата за масово осведомяване. Хората имат право да знаят какво се случва както в държавата, така и в съдебната зала. Но също така заставаме зад тезата, че, носейки огромната отговорност да информират гражданите, медиите трябва да имат етични правила и при отразяване на случаите на свой ред да черпят вдъхновение от установените международни стандарти и от решенията на ЕСПЧ\", завършва позицията си ССБ.", "date": "2018.01.17", "title": "Съюзът на съдиите: Критиката към съда в Бургас по случая с Перата се превърна в публично заклеймяване"}
{"url": "https://www.dnevnik.bg/zelen/2018/01/17/3114141_alpinistut_boian_petrov_predlaga_proekt_za_kompromisno/", "text": "Възможност за строителство на втори кабинков лифт в ски зоната над Банско, но не и за изграждане на нови и разширяването на съществуващи ски писти. Това е едно от основните предложения, залегнали в компромисен вариант за промени в плана за управление на Национален парк \"Пирин\", който известният български алпинист Боян Петров ще внесе в петък за разглеждане в Министерство на околната среда и водите с копие до Министерския съвет. Проектът му е изготвен съвместно със специалисти и юристи и Петров разказва подробно за него  в интервю пред вестник \"Капитал\". Проектът за промени в оспорваното правителствено решение от 28 декември 2017 г. цели да конкретизира гласуваните поправки, да удовлетвори официалните искания на засегнатите страни и да стигне до решение на казуса, което от години се отлага. Все още няма официална позиция по проекта му от страна на концесионера на ски зоната \"Юлен\", както и на коалиция \"За да остане природа в България\". Петров мотивира предложенията с липсата на конкретност в сега подкрепеното от кабинета решение - колко, къде и какви писти и въжени линии. \"Това поражда опасенията, че приетите промени са един бял лист, върху който после може да бъде написано всичко. И това наистина да доведе до възможност за застрояване на близо половината от планината, която е национален парк и световно признато природно наследство\", заявява Боян Петров в интервю за вестник \"Капитал\". Другото важно предложение на Петров е за редакция на текста, одобрен от кабинета, според който в зоната за опазване на горските екосистеми и отдих \"се забранява всякаква човешка дейност освен \"водохващане\". Във варианта на Боян Петров той се променя на \"водовземане с цел осигуряване водоснабдяването на населени места и селищни образувания за питейно-битови нужди\". Това решава проблема с подозренията, че позволеното \"водохващане\" е за изграждане на водоеми, от които да се прави изкуствен сняг за бъдещи нови писти. Редакцията в предложението на Петров по думите му удовлетворява сто процента искането за втори кабинков лифт, което изказват местните хора и общината. Заедно с това хората, които протестират в защита на Пирин, получават гаранция, че покрай втория лифт няма да се промъкнат възможности за застрояване и унищожаване на националния парк. Ако отговорните институции, концесионерът \"Юлен\" или общината отхвърлят предложението му с аргумента, че връщането на забраната за строителство на нови писти, спира развитието на туризма, това според Петров ще покаже, че вторият кабинков лифт е само параван за други намерения. \"При сегашното презастрояване след новите писти ще дойдат искания за нови лифтове, влекове, въжени линии, заведения и т.н. Монополното усвояване на планината от концесионера на сегашната ски зона силно ограничава жизнената конкуренция и въобще не е в полза на развитието на туризма\", обяснява още той.", "date": "2018.01.17", "title": "Алпинистът Боян Петров предлага проект за компромисно решение на казуса \"Пирин\""}
{"url": "https://www.dnevnik.bg/sport/2018/01/17/3113888_prihodite_na_evropeiskite_klubove_dostignaha_185_mlrd/", "text": "Приходите на европейските футболни клубове достигнаха 18.5 милиона евро, показва финансовият доклад на УЕФА за 2016 г. Това е с 1.6 милиарда повече от предходната фискална година, или ръст от 9.5%. През 1996 г. приходите в европейския футбол са били 2.8 милиарда В доклада за 2016 г. са включени отчетите на 713 клуба от 54-те елитни дивизии в Европа. Почти половината от приходите - 9.1 милиарда евро, са генерирани от едва 30 клуба. Докладът показва, че за поредна година разликата между големите отбори и останалите продължава да се увеличава. \"Като пазител на играта УЕФА трябва да гарантира, че футболът ще остане конкурентен, въпреки че финансовите разлики се увеличават заради глобализацията и технологичните промени\", заяви президентът на европейската футболна централа Александър Чеферин. \"Манчестър юнайтед\" е клубът с най-големи приходи за финансовата 2016 г. \"Червените дяволи\" са заработили 689 милиона евро. Това е с 521 милиона повече от приходите на рекордьора по титли на Англия за 2015 г. \"Манчестър юнайтед\" измества от първото място испанските грандове \"Реал\" (Мадрид) и \"Барселона\", които разделят второто място с по 620 милиона. Причината за смяната на върха е драстичното увеличение на приходите от телевизионни права във Висшата лига. Германският шампион \"Байерн\" (Мюнхен) заема четвърта позиция с приходи от 592 милиона, а челната шестица се допълва от \"Пари Сен Жермен\" (542 млн.) и \"Манчестър сити\" (533 млн.). Следват още три английски клуба - \"Арсенал\" (477 млн.), \"Челси\" (440 млн.) и \"Ливърпул\" (407 млн.), а \"Ювентус\" (341 млн.) затваря топ 10. В топ 30 има общо 12 английски клуба, включително един от Чемпиъншип - \"Астън вила\" (147 млн.), докато представителите на Серия А са само два. Вторият е \"Интер\" с приходи от 202 милиона евро, които му отреждат 18-ата позиция. Висшата лига има огромно предимство пред останалите страни с общ годишен приход от 4.89 милиарда евро, или средно по 244.4 милиона евро на клуба. Далече назад остават германската Бундеслига (2.69 млрд), испанската Примера дивисион (2.53 млрд), италианската Серия А (2 млрд.) и френската Лига 1 (1.48 млрд.). На последно място е първенството на Сан Марино с 2.3 милиона евро, или 150 хиляди евро средно на клуб. Българската Първа лига е в средата - на 28-а позиция с общ приход от 41 милиона, или 2.9 милиона средно на клуб. \"Юнайтед\" е и клубът с най-голяма оперативна печалба - 232 милиона евро. Това е ръст от 34% повече в сравнение с предходната година. \"Реал\" е на втора позиция с печалба от 137 милиона (22% ръст), следван от ПСЖ със 106 млн. (20%) и \"Байерн\" със 103 млн. (17%). \"Червените дяволи\" са лидери и по приходи от телевизионни права - 146 милиона евро. \"Реал\" и \"Барселона\" делят второто място с по 145 милиона, следвани от седем английски отбора - \"Арсенал\" (138 млн.), \"Манчестър сити\" (135 млн.), \"Лестър\" (128 млн.), \"Тотнъм\" (127 млн.), \"Ливърпул\" (127 млн.), \"Челси\" (123 млн.) и \"Саутхемптън\" (123 млн.). \"Юнайтед\" обаче е и клубът с най-голям нетен дълг - 361 милиона евро. \"Бенфика\" заема второто място по този показател с 309 милиона, следван от \"Интер\" (303 млн.), \"Ювентус\" (283 млн.) и \"Ливърпул\" (272 млн.). \"Арсенал\" е клубът с най-големи приходи от билети - 135 милиона евро. \"Артилеристите\" изпреварват \"Реал\" (132 млн.), \"Юнайтед\" (131 млн.), \"Барселона\" (129 млн.) и \"Байерн\" (123 млн.). Останалите европейски клубове печелят под 90 милиона евро от това перо. Общата оперативна печалба на европейските клубове за 2016 г. е 833 милиона евро. Докладът отчита, че от въвеждането на финансовия феърплей през 2011 г. загубата на клубовете е намаляла с 84%. 26 от 54-те елитни дивизии в Европа са излезли на печалба, което е нов рекорд. 19 от лигите са отчели загуба между 0 и 20%, а девет- над 20%. Въпреки че е с най-големи приходи, Висшата лига отчита оперативна загуба от 186 милиона евро. Това се дължи на големите разходи за заплати и трансфери. С най-голяма загуба е Серия А - 203 милиона, а Турция допълва тройката със 153 милиона. Бундеслигата е най-доходоносната лига, като отчита оперативна печалба от 176 милиона за 2016 г. Примера дивисион заема втората позиция със 156 милиона, следвана от руската Премиер лига с 59 милиона. Разходите за заплати на играчи са се увеличи с 8.6% до 11.5 милиарда евро. Заплатите представляват 62% от нетните разходи на европейските клубове. Клубовете във Висшата лига плащат средно по 153.9 милиона евро за заплати, или общо 3.1 милиарда. Това е над два пъти повече от общата сума за заплати в Бундеслигата - 1.36 милиарда, или 75.3 милиона средно на клуб. Разходите за заплати на клубовете в испанското първенство са средно по 71.5 милиона, в италианското - 68.2 милиона, във френското - 51 милиона, а в руското - 31.3 милиона.", "date": "2018.01.17", "title": "Приходите на европейските клубове достигнаха 18.5 млрд. евро на година"}
{"url": "https://www.dnevnik.bg/sport/2018/01/17/3114151_ludogorec_specheli_purvata_si_kontrola_ot_zimnata/", "text": "Шампионът  \"Лудогорец\"  спечели първата си контрола от зимния подготвителен лагер в турския курорт Белек. Футболистите на Димитър Димитров надиграха с 2:0 петия в класирането на Румъния \"Ботошани\". Точни за българския отбор бяха Клаудиу Кешеру и Натанаел. Треньорът на шампионите Димитър Димитров заложи на две единайсеторки в двете полувремена, които получиха по 45 минути за изява. Още в шестата минута \"Лудогорец\" поведе с точно изпълнение на Кешеру. Румънецът добави, след като шут на Светослав Ковачев беше спасен от вратаря на \"Ботошани\". Последваха силни минути за шампионите до почивката, но нов гол не падна, а Марселиньо удари греда. След почивката опасностите отново бяха пред вратата на \"Ботошани\" и дойдоха главно от Джоди Лукоки и  Върджил Мисиджан . Към края пък червен картон получи Лукас Саша. Второто попадение беше дело на Натанаел в 90-ата минута. Бразилецът се разписа след хубав изстрел с десния крак, с който прехвърли стража на румънския отбор. Следващата контрола на \"Лудогорец\" е на 20 януари срещу шампиона на Украйна \"Шахтьор\" (Донецк). \"В никакъв случай не мислим за тези мачове като за определен резултат. Имахме тренировка сутринта, при това беше със сериозни натоварвания. Тепърва ще изчистваме играта\", каза Димитров. Той обясни, че все още не може да си направи заключения от играта на своя отбор, заради умората, която е натрупана от тежките тренировки в началото на подготвителния лагер. \"Дори да останем с този състав имаме достатъчно качество, така че аз не се притеснявам. Има си селекционен съвет, който се занимава с новите попълнения и очаквам в най-скоро време да има развитие\", добави специалистът.", "date": "2018.01.17", "title": "\"Лудогорец\" спечели първата си контрола от зимната подготовка в Турция"}
{"url": "https://www.dnevnik.bg/bulgaria/2018/01/17/3114148_pravosudnoto_ministerstvo_predlaga_sudebniiat/", "text": "Министерството на правосъдието (МП) предлага промени в закона за съдебната власт, с които да се даде достъп на съдебния инспекторат до банковите тайни на магистратите, да се уеднаквят правилата по обжалване на решенията на прокурорската и съдийската колегия на съдебния съвет за назначаване на административни ръководители и да се удължи срокът на проверка на имуществените декларации. Това става известно от измененията, качени за обществено обсъждане в портала за обществени консултации  strategy.bg , за които съобщиха и от правосъдното министерство. Удължаването на срока за проверка на декларациите от три на шест месеца се предлага с мотив, че те вече се проверяват от инспектората и това е \"идентифицирано като единствената възможност за продължаване и приключване на проверките на имуществените декларации\". С промените се създава възможност в случаите, когато съдиите, прокурорите и следователите декларират съгласие, инспекторатът да има достъп до фактите и обстоятелствата, съставляващи банкова тайна, \"за да се избегне сложната процедура по искане на разрешение от съответния районен съд и получаване на необходимата информация\". Според проекта по този начин инспектората ще бъде задължен да иска разкриване на банкова тайна само за лицата, които не са декларирали писмено своето съгласие за достъп до данните, необходими за проверка на имуществените им декларации, част от които са банкова тайна. \"Предложените изменения и допълнения преодоляват противоречивата практика на районните съдилища относно компетентния съд, който може да разкрие банковата тайна на съответното лице – предлага се това да е районният съд по постоянния адрес на лицето\", разбира се още от документа, в който са разписани мотивите за промените. Промените предвиждат още срокът за изготвянето на комплексна оценка на съдия, прокурор или следовател от Комисията по атестирането и конкурсите към съответната колегия да тече от откриване на процедурата с решение, а не както е предвидено в момента от постъпване на предложение. \"Извършването на тази атестация включва множество действия - събиране на статистически данни за пет години, проверки на ИВСС по глава девета, раздел I a и І б, посещение на открито съдебно заседание и изслушване на атестирания съдия, събеседване с колегите и др., поради което едномесечният срок за изготвяне на комплексна оценка при сегашната редакция изтича преди да е започнала същинската дейност по атестирането\", става известно още от мотивите. Друга промяна, предлагана от правосъдното министерство, е за уточняване на правомощията на управителния съвет на Националния институт на правосъдието (НИП), като се акцентира върху приемането на учебни програми за задължителните обучения, на годишен план за дейността и на годишни отчети за изпълнението на бюджета на института.", "date": "2018.01.17", "title": "Правосъдното министерство предлага съдебният инспекторат да има достъп до банковите тайни на магистратите"}
{"url": "https://www.dnevnik.bg/citat_na_deniia/2018/01/17/3114076_citat_na_denia_vsichki_durjavi_v_evropa_shte_sa_malki/", "text": "С тези думи се обърна ирландският премиер  Лео Варадкар  към председателя на Европейския парламент Антонио Таяни в сряда, след като премиерът Бойко Борисов  представи приоритетите  на българското европредседателство. Според Варадкар това изказване е свързано с демографската и икономическа тежест, която европейските държави ще имат в бъдеще - тя ще намалее в сравнение с тази в други части на света като Южна и Източна Азия. \"Зная, че населението не се равнява на икономическа или военна мощ, но не може да има съмнение, че те се изместват на изток и на юг. Затова ще трябва да сме заедно, ако искаме да защитим това, което имаме, и да изнесем ценностите и светогледа си.\" \"Само трябва да погледнете към списъка с 60-те най-големи града в света по брой на населението. Само един е в ЕС и се приготвя да напусне (Лондон - бел. ред.). Само една страна в Европа е сред първите 20 по население и то намалява,\" каза още Варадкар.", "date": "2018.01.17", "title": "Цитат на деня: Всички държави в Европа ще са малки, някои още не го осъзнават"}
{"url": "https://www.dnevnik.bg/sviat/2018/01/17/3114162_rumunskiiat_prezident_odobri_nominaciiata_na_purvata/", "text": "Румънският президент Клаус Йоханис одобри номинацията на евродепутата Виорика Данчила за премиер – третият за година и първата жена на поста. Данчила, на 54 години, се смята за близък съветник на социалдемократическия лидер  Ливиу Драгня  (това е и причината някои членове на партията да са били против номинацията ѝ заради съдебните дела срещу него). Бивш учител и инженер в OMV Petrom (преди да влезе в политиката) и лидер на женската организация на партията, понастоящем тя е заместник-председател на Комитета по земеделие и регионално развитие към европарламента. Напоследък беше известна с остри критики към досегашния премиер Михай Тудосе. Първият министър-председател на упраляващите социалдемократи  Сорин Гриндяну  подаде оставка миналата година, а наследникът му Михай Т удосе  - тази седмица. Първият кандидат на социалдемократите,  Севил Шайдех , беше отхвърлен от президента Клаус Йоханис. Самият лидер на партията Драгня, не може да бъде номиниран, тъй като е бил осъждан. Държавният глава обаче заяви, че е силно недоволен от сегашната политическа ситуация \"след две неуспешни правителства на социалдемократите\". \"Очевидно е, че е нужно (да има) правителство, за да се намали несигурността възможно най-много. Искам да имаме бърза процедура, която да доведе до съставяне на ново правителство\", каза Йоханис, цитиран от The Romania Journal.", "date": "2018.01.17", "title": "Румънският президент одобри номинацията на първата жена премиер"}
{"url": "https://www.dnevnik.bg/sport/2018/01/17/3114165_video_nai-vajnite_momenti_ot_infarktnata_pobeda_na/", "text": "Григор Димитров премина през кошмарни моменти в двубоя си от втория кръг на Australian Open с Макензи Макдоналд,  спечелен с 4:6, 6:2, 6:4, 0:6, 8:6 след 3.25 часа . Световният №3 оцеля в драматичната битка срещу вдъхновения американец. Изпълненията от срещата между Димитров и последния останал представител на САЩ в турнира намериха място в селекцията на Australian Open от третия ден надпреварата. \"Много тежък ден. Той игра невероятно, наистина невероятно. Заслужава голямо уважение за представянето си днес. Щастлив съм най-вече от това, че успях да спечеля в ден, в който не би трябвало\", каза  Димитров след двубоя . Следващият мач на Димитров е в петък срещу Андрей Рубльов.", "date": "2018.01.17", "title": "Видео: Най-важните моменти от инфарктната победа на Григор Димитров"}
{"url": "https://www.dnevnik.bg/photos/2018/01/17/3113753_fotogaleriia_svetovnite_snimki_na_denia_-_17_ianuari/", "text": "На сауна след ски в Алпите, близо до Кортина д’Ампецо в Италия.", "date": "2018.01.17", "title": "Фотогалерия: Световните снимки на деня - 17 януари 2018 г."}
{"url": "https://www.dnevnik.bg/sport/2018/01/17/3114171_evertun_kupi_tio_uolkut_ot_arsenal_za_20_miliona_paunda/", "text": "Евертън\" привлече втори нов футболист през зимния трансферен прозорец, след като финализира сделката с \"Арсенал\" за Тио Уолкът. Нападалят пристига на  \"Гудисън парк\"  за 20 милиона паунда, като подписа договор за три години и половина, след като премина медицински тестове. \"Идвам в \"Евертън\", защото искам клубът да мине не следващото ниво\", каза английският национал. По-рано \"карамелите\" привлякоха и Дженк Тосун от \"Бешикташ\". След  12 години на \"Емиратс\"  Уолкът напуска \"Арсенал\". Той изигра 270 мача във Висшата лига за \"артилеристите\" и отбеляза 65 гола. Единствено Денис Бергкамп (277) и Патрик Виейра (276) имат повече срещи в елита за тима под ръководството на Арсен Венгер. Във всички турнири Уолкът записа 397 срещи и отбеляза 108 попадения. Нападателят е един от едва 19-те играчи в историята на тима от Северен Лондон, който минава границата от 100. \"Благодаря на всички в \"Арсенал\" – мениджърът, треньорите, помощния персонал и всички останали, които бяха мое семейство през последните 12 години. Благодаря и на всички съотборници, с които имах честта да играя, но най-вече на феновете за невероятната подкрепа. Тъжен съм, че напускам, но същевременно съм развълнуван от новото предизвикателство\", каза Уолкът в обръщение към бившия си клуб. Той се присъединява в тима на Сам Алърдайс, който от декември пожела повече скорост в нападението на \"Евертън\". Уолкът се събира с Уейн Рууни, с когото бяха съотборници в националния отбор на Англия до 2016 г. Уолкът държи рекора за най-млад играч, облякъл екипа на \"Трите лъва\" – 17 години и 75 дни, поставен през май 2006 година. \"Много съм развълнуван, защото имаше сериозно състезание между няколко клуба за подписа на Тио. Той е опитен футболист, който ще внесе скорост и нюх към гола в нашия състав. Показателите му говорят сами по себе си, а физически той е сред най-добре подготвените във Висшата лига\", каза Алърдайс, който върна нападателя в националния отбор на Англия в краткия си престой начело.. Уолкът спечели  ФА къп  три пъти с \"Арсенал\", както и три пъти \"Къмюнити шийлд\". Нападателят ще играе с №11 на \"Гудисън парк\".", "date": "2018.01.17", "title": "\"Евертън\" купи Тио Уолкът от \"Арсенал\" за 20 милиона паунда"}
{"url": "https://www.dnevnik.bg/sport/2018/01/17/3114181_krasen_kralev_shte_iska_izmenenie_na_plana_za/", "text": "Министерството на околната среда и водите и Министерството на спорта ще поискат изменение на плана за управление на Витоша. Това обясни министърът на спорта  Красен Кралев  в предаването \"Лице в лице\" по Би Ти Ви. По думите му настоящият план не позволява никакво строителство в парка, включително и ремонт на старите съоръжения, част от които не работят. След проведена среща между Кралев, екоминистъра Нено Димов и кмета на София Йорданка Фандъкова е взето решение да се сформира работна група, която да подготви искане за частично изменение на плана. \"За да смениш един стълб, трябва да изместиш, ако се налага, стъпката, което е забранено. Тогава трябва да се промени статутът на земята и тя да излезе от горския фонд, така казва Законът за горите\", обясни Кралев. Преди три години започна работа по актуализиран план за управление на Витоша. Това е стратегическият документ, в който се залага посоката за развитие и трябва да намери баланса между интересите на всички, които посещават планината. От две години проектът се движи между управлението на парка и Министерството на околната среда и водите, припомня \"Капитал\". От екоминистерството засега не се ангажират със срок за неговото довършване. От интервюто с Кралев не се разбира промяната, за която говори, дали се отнася до този проект.  В края на 2017 г. около решенията на правителството за парк Пирин,  министър-председателят Бойко Борисов нареди на Кралев  да се заеме и с държавния влек \"Заека\". \"Аз съм свикнал да си изпълнявам задачите, така че щом имам получена задача от Министерски съвет и премиера, ще се преборя\", каза Кралев. Влекът \"Заека\" се намира в непосредствена близост до хижа \"Алеко\", но не работи от близо десетилетие, въпреки заделените средства за ремонта му.", "date": "2018.01.17", "title": "Красен Кралев ще иска изменение на плана за управление на Витоша"}
{"url": "https://www.dnevnik.bg/sviat/2018/01/17/3114190_trump_obvini_rusiia_che_pomaga_na_severna_koreia_da/", "text": "Президентът на САЩ Доналд Тръмп обяви, че Русия подпомага с доставки Северна Корея в нарушение на международните санкции, съобщи \"Ройтрес\". \"Русия изобщо не ни помага в случа със Северна Корея\", казва Тръмп в интервю за \"Ройтерс\", проведено в Белия дом. Допълва, че това, с което Китай помага в този казус бива подкопавано от Русия. Тръмп отказал да коментира дали е влизал в контакт с лидера на Северна Корея, с когото взаимно си отправиха обиди и нападки, които повишиха напрежението. Обяснява, че ако спре със словесните нападки, въпросът няма да се реши, както е било и при неговите предшественици. Смята, че разговорите няма да доведат до някакъв напредък. Тръмп хвали Китай за усилията на страната да ограничи доставките на петрол и въглища за Северна Корея, но посочва, че Пекин може да направи много повече. Според него Русия се възползва тъкмо от тези пропуски на Китай. Източници на \"Ройтерс\" от Западна Европа са обявили в края на декември, че руски танкери са доставяли гориво за Северна Корея поне три пъти. Русия отрича да е нарушавала международните санкции.", "date": "2018.01.17", "title": "Тръмп обвини Русия, че помага на Северна Корея да заобиколи санкциите"}
{"url": "https://www.dnevnik.bg/sport/2018/01/17/3113628_mok_moje_da_pozvoli_na_byorndalen_da_zashtitava/", "text": "Кралят на биатлона Оле Ейнар Бьорндален все още не е изгубил шансове да участва в рекордна седма поредна олимпиада. Най-успешният олимпиец в историята на зимните спортове  не успя да влезе в отбора на Норвегия за Пьончан  заради слаби резултати от началото на сезона в Световната купа. Международният олимпийски комитет (МОК) обаче обмисля възможността да позволи на 43-годишния биатлонист да защитава титлата си в спринта, съобщи норвежката телевизия NRK. \"Това би било хубав жест от страна на МОК. Той е действащият олимпийски шампион в спринта и би могъл да участва под тази форма\", каза треньорът на норвежкия национален отбор Зигфрид Мазе. Бьорндален, който в края на месеца ще навърши 44 години, е спечелил рекордните 13 медала от зимни олимпийски игри - осем златни, четири сребърни и един бронзов. Норвежецът има 20 световни титли и общо 45 медала от световни първенства. Освен това той държи рекорда за най-много победи в Световната купа - 95, и е печелил големия кристален глобус шест пъти. Бьорндален беше много разочарован, когато в понеделник беше обявено, че няма да намери място в норвежкия отбор. \"Тъпо е, че не мога да участвам. Мисля, че можех да намеря формата си за игрите\", каза той пред местната телевизия TV2. В състава на Норвегия за игрите в Пьончан влязоха братята Йоханес и Тарей Бьо, Емил Хегле Свендсен, Ларс Хелге Биркеланд, Хенрик Лабе-Лунд и Ерленд Бьонтегоорд. ", "date": "2018.01.17", "title": "МОК може да позволи на Бьорндален да защитава олимпийската титла в спринта"}
{"url": "https://www.dnevnik.bg/bulgaria/2018/01/17/3106373_hristiianite_dnes_praznuvat_antonovden/", "text": "Православната църква почита днес паметта на преподобни Антоний Велики. Празникът е наричан от народа Антоновден. В житието на Антоний Велики е написано, че прекарва 20 години при пълно усамотение в постройка в пустинята. Преживял до 105-годишна възраст, като запазил телесното си здраве и сила. Година преди смъртта си взел участие в борбата на църквата против арианската ерес, като излязъл в Александрия в открит диспут с еретиците и ги победил. В народния календар Антоновден се празнува за предпазване от болести. На този ден жените не предат, не плетат, не варят боб и леща, за да не \"разсърдят\" чумата, шарката и синята пъпка. На близките и съседите за здраве се раздават специално омесени содени питки, намазани с петмез, като една се оставя на тавана за \"белята\", за \"лелята\", както е била наричана чумата. Затова и празникът е известен още като Лелинден. Една легенда разказва за двама братя близнаци Антон и Атанас, които изобретили ковашките клещи. Затова именните им дни се честват един след друг и на тези дни празнуват всички ковачи, железари и ножари.", "date": "2018.01.17", "title": "Християните днес празнуват Антоновден"}
{"url": "https://www.dnevnik.bg/evropa/2018/01/17/3112728_borisov_predstavia_v_evroparlamenta_prioritetite_na/", "text": "Премиерът Бойко Борисов представя днес в Европейския парламент приоритетите на българското председателство на Съвета н Европейския съюз. Те са: бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето. България многократно постави акцент върху Западните Балкани, обявявайки програмата за председателството си и  получи подкрепата на европейските лидери  за тази цел. Освен обявените приоритети, България ше трябва да следва предварително заложения дневен ред, произтичащ от  задачите, които естонското председателство остави на страната . България поема за първи път председателството на Съвета на ЕС. Официалният старт беше даден миналата седмица  с концерт в Народния театър \"Иван Вазов\"  и  съвместни заседания  на еврокомисарите и българските министри.", "date": "2018.01.17", "title": "Борисов представя в Европарламента приоритетите на българското председателство"}
{"url": "https://www.dnevnik.bg/bulgaria/2018/01/17/3113398_deloto_za_atentata_v_sarafovo_zapochva_po_sushtestvo/", "text": "В Специализирания наказателен съд трябва да започне разглеждане по същество на делото за атентата на летище \"Сарафово\" в Бургас, станал преди повече от пет години. Последното заседание в края на миналата година бе разпоредително. След последните изменения в Наказателно-процесуален кодекс по време на разпоредителното заседание съдът трябва да прецени дали има процесуални нарушения по случая, следва ли той да бъде върнат на държавното обвинение и дали има основания за неговото прекратяване. Делото след това може да започне по същество. В края на миналата година магистратите прецениха, че няма процесуални нарушения по процеса за атентата в Бургас, а днес се очаква да бъдат разпитани и първите свидетели. Иначе  обвинителният акт бе внесен в съда през лятото на 2016 г.  и оттогава магистратите направиха неколкократни, но безуспешни опити, да започнат процеса. Причината делото да не може да тръгне досега е нередовно призоваване на част от пострадалите израелски граждани или отсъствие на някои от защитниците. В късния следобед на 18 юли 2012 г. избухна взрив, скрит в раница, в автобус с израелски туристи. Загинаха шестима души, сред които българският шофьор Мустафа Кьосов. 37 души бяха ранени. Като подсъдими по делото са австралиецът Мелиад Фарах и канадският гражданин Хасан ел Хадж Хасан, които са помагали на загиналия атентатор Мохамед Хасан ел Хюсейни. Въпреки множеството опити на прокуратурата двамата обвиняеми не бяха екстрадирани и изправени на съд в България. Когато започне, делото срещу тях ще се гледа задочно.", "date": "2018.01.17", "title": "Делото за атентата в Сарафово започва по същество"}
{"url": "https://www.dnevnik.bg/sport/2018/01/17/3113601_grigor_dimitrov_izliza_za_vtoroto_si_prepiatstvie_v/", "text": "Световният №3 Григор Димитров излиза днес на корта за втория си мач на Australian Open. Българският тенисист се изправя срещу американския квалификант Макензи Макдоналд, който заема 186-ото място в световната ранглиста. Двубоят между Димитров и Макдоналд е първи във вечерната сесия на централния корт \"Род Лейвър\". Срещата, която ще бъде първа помежду им, ще започне в 10.00 часа българско време и ще бъде излъчена пряко по \"Евроспорт\". Димитров ще играе с квалификант във втори пореден мач. В първия кръг миналогодишният полуфиналист в Мелбърн  записа убедителна победа с 6:3, 6:2, 6:1  срещу австриеца Денис Новак. Макдоналд започна дебютното си участие в Австралия с победа срещу друг играч, преминал през квалификациите - шведа Елиас Имер. 22-годишният тенисист от Калифорния  спечели с 6:4, 6:3, 4:6, 6:1 след 2.35 часа игра. Американецът постигна първата си победа в турнирите от Големия шлем и изобщо първа победа в основна схема в световния професионален тур. Досега той имаше четири загуби в четири мача на ниво АТП. Единственото му предишно участие в турнирите от Големия шлем беше на US Open през 2016 г. Тогава високият 178 см тенисист получи \"уайлд кард\" за основната схема, като допусна обрат от 2:0 до 2:3 сета срещу чеха Ян Шатрал в първия кръг. Димитров участва в Australian Open за осми пореден път. Освен миналогодишния полуфинал, когато  беше спрян от Рафаел Надал в епичен петсетов мач , българинът има още едно много силно участие. През 2014 г. той стигна до четвъртфиналите, като на пътя му отново застана Надал. \"Имах невероятен завършек на 2017 г. Това определено ми дава голяма увереност преди всеки турнир. Трябва да се възползвам от момента\", каза Димитров след успешния старт в Мелбърн. При победа срещу Макдоналд българинът ще играе в третия кръг с руснака Андрей Рубльов или кипъреца Маркос Багдатис.", "date": "2018.01.17", "title": "Григор Димитров излиза за второто си препятствие в Мелбърн"}
{"url": "https://www.dnevnik.bg/evropa/zemedelie/2018/01/17/3113547_bulgariia_s_nai-goliam_rust_na_biologichnoto_zemedelie/", "text": "България е регистрирала най-голямо увеличение на площите с биологично земеделие в ЕС в последните няколко години. В периода между 2010 и 2016 г. земите, заети с такова производство, са се увеличили с 35%, става ясно от информация на ЕК, цитирана от  capital.bg . Общо за всички държави-членки към 2016 г. се обработват 12 млн. хектара площи с органично производство като нарастването е във всички страни с изключение на Великобритания. Според последните данни, отчитащи изпълнението на различни показатели на Общата селскостопанска политика на ЕС до 2020 г., към 2016 г. 6.7% от всички обработваеми земи са заети с биологично производство. Увеличението в периода между 2010 и 2016 г. е над 30% като годишният темп е 4.4 на сто. Данните сочат, че България е регистрирала най-голям ръст- 35%, като малко по-нисък показател има в Хърватия. Франция и Кипър също бележат по-значително увеличение- около 10%, показват резултатите. Според информацията единствената държава, където има намаление, е Великобритания, където спадът достига 30% за шестгодишния период. Същевременно обаче увеличението на площите с биологично производство не е довело до увеличение на заетите в този сегмент работници в селскостопанския сектор. През 2016 г. 3.9% от всички заети в земеделието работят в биологичния сектор, докато година по-рано този дял е бил 4.2 на сто. Най-много служители в този отрасъл има в Румъния, Гърция и Полша. Спад на заетостта има и в цялото селско стопанство- през 2016 г. работещите в него са били 8.9 млн. души във всички държави-членки, докато година по-рано броят им е бил с 200 хил. души повече, сочат данните на ЕК.", "date": "2018.01.17", "title": "България с най-голям ръст на биологичното земеделие в ЕС"}
{"url": "https://www.dnevnik.bg/politika/2018/01/17/3113551_parlamentut_shte_razgleda_zakonut_peevski_za_ktb/", "text": "Законопроектът на Делян Пеевски, Йордан Цонев и Хамид Хамид /ДПС/ за промени в Закона за банковата несъстоятелност ще бъде гледан на първо четене в парламента, според проекта за седмична програма. Законопроектът  бе одобрен от Правната комисия  през октомври със 7 гласа на ГЕРБ и ДПС и 4-има въздържали се от БСП. Проектът е огласен като мярка срещу вторичното ограбване на активите на КТБ /в несъстоятелност/. По време на комисията се твърдеше, че целта му е да бъдат улеснени синдиците да попълнят масата на несъстоятелността, чрез възстановяване на \"неправомерно заличените обезпечения\". За целта се предвижда обратно действие на норми от проектозакона, за да бъдат обявени за нищожни редица цесии, при които вложителят се е споразумял с длъжника на банката, който е кухо дружество, и последният е поел неговото вземане, обаче не е платил нито на него, нито е внесъл дълга си на банката. Увеличава се от от две на пет години срокът, в който синдиците да могат да завеждат отменителни искове за такива сделки. Целта е да бъдат отменени фиктивните прихващания и цесии, най-вече от началния етап след затварянето на банката, и по този начин да бъде спряно ограбването на активите, без да пострадат добросъвестните купувачи, обясни тогава депутатът от ДПС Хамид Хамид. Представителите на БСП коментираха по време на комисията, че ретроактивното действие на нормите в законопроекта е притеснително за правната стабилност, и това бил мотивът им да се въздържат, затова трябва да се иска консултация от специалисти. Единственото постъпило становище в парламента  е на бившия правосъден министър Христо Иванов и \"Да, България\" . В него се казва, че проектът противоречи на Конституцията и европейските правни норми. Икономистът Георги Ганев от Центъра за либерални стратегии, смята, че  поправките \"Пеевски\" за КТБ са, за да вземат активи , които им се изплъзват, сред които \"Дунарит\".", "date": "2018.01.17", "title": "Парламентът ще разгледа законът \"Пеевски\" за КТБ"}
{"url": "https://www.dnevnik.bg/skorost/2018/01/17/3113332_mvr_niama_da_vrushta_nomera_otneti_zaradi_iztekla/", "text": "КАТ няма да връща отнети преди 3 януари 2018 г. номера, свалени за шофиране с изтекла книжка, освен ако съдът не го задължи. Това обясни за \"Дневник\" шефът на \"Пътна полиция\" Бойко Рановски. Повод за коментара му стана сигнал на читател на \"Дневник\", който се оплака, че не са му върнали отнетите през октомври миналата година табели заради изтекла книжка. Проверка показа, че причината за това е, че в закона не е предвидено действие с обратна сила на измененията.  Последните промени в Закона за движения на пътищата, с които отпадна свалянето на номерата на колите заради шофьори с изтекли книжки, влязоха в сила от 3 януари 2018 г. Заради това собствениците на колите, чиито табели са били свалени преди тази дата, не могат да искат връщането им. наложената от КАТ санкция и делото му не е приключило до 3 януари. Защото в тези случаи съдът трябва да приложи по-благоприятния спрямо шофьора закон и да отмени свалянето на номерата му поради изтекла шофьорска книжка. Приравняването на каране с изтекла книжка на шофиране без книжка беше въведено в началото на миналата година. Текстът в закона тогава гласеше, че се прекратява регистрация на кола, която шофьор кара без да притежава съответното свидетелство за управление. Този неконкретен текст стана причина катаджии да свалят табели на шофьори с изтекли книжки и доведе до противоречива съдебна практика. Защото някои съдилища отменяха санкции на Пътна полиция, а други ги потвърждаваха. В началото на декември  шефът на пътна полиция Бойко Рановски обясни , че приравняването на каране с изтекла книжка на шофиране без книжка е станало част от закона след становище на съда и прокуратурата. \"Никой не казва, че шофьорът е неправоспособен, а че кара без валиден документ за това\", коментира той. Заради недоволство на шофьорите обаче се стигна до , свързани с книжката на шофьора, а именно: \"без да е правоспособен водач, не притежава свидетелство за управление, валидно за категорията, към която спада управляваното от него моторно превозно средство, или след като е лишен от право да управлява моторно превозно средство по съдебен или административен ред, или свидетелството му за управление е временно отнето по реда на чл. 171, т. 1 или 4 или по реда на чл. 69а от Наказателно-процесуалния кодекс, както и на собственик, чието моторно превозно средство е управлявано от лице, за което са налице тези обстоятелства - за срок от 6 месеца до една година\". Тя се отнема и при шофиране шофира с концентрация на алкохол в кръвта над 0.5 промила или със следи от наркотични вещества в кръвта. Към момента ако катаджия хване шофьор с изтекла книжка, той ще му наложи глоба по Закона за движение по пътищата - от 100 до 300 лв. или глоба и по Закона за българските документи за самоличност от 30 до 200 лв., обясни за \"Дневник\" шефът на Пътна полиция Бойко Рановски. ", "date": "2018.01.17", "title": "МВР няма да връща номера, отнети заради изтекла книжка"}
{"url": "https://www.dnevnik.bg/zelen/2018/01/17/3113532_izlojba_predstavia_obitatelite_na_vekovnite_gori_v/", "text": "Популяризирането на темата за вековните гори в България е важно, тъй като липсата на информация и заинтересованост е една от предпоставките за унищожаването на природните богатства. Те предоставиха информация и фотографии, които са обособени и включени в изложбата. БДЗП също се съгласиха да бъдат наши партньори в качеството си на организация, посветена на опазването на редки видове птици и техните местообитания, допълват от ДАФНИ. Мястото за представяне на изложбата - Националният природонаучен музей, не е избрано случайно. Там започват своя професионален път първите български художници анималисти и научни илюстратори. Изложбата ще продължи до 31 май.", "date": "2018.01.17", "title": "Изложба представя обитателите на вековните гори в България"}
{"url": "https://www.dnevnik.bg/evropa/2018/01/17/3113175_kakvo_oznachava_za_germaniia_spiraneto_na_vnosa_na/", "text": "Отдавна страните изнасят отпадъците и ненужните си материали в Китай. На тази практика обаче вече е сложен край. Забраната на Пекин за внос на пластмасови и други видове отпадъци ще има последици за много държави, включително и за Германия. Малко страни в света страдат толкова, колкото страда Китай от опасен смог, заразена почва, замърсени реки. Въпреки това обаче защитниците на околната среда напоследък намират похвални думи за Китай. Пекин изпълни заплахата си и от началото на годината наложи решение с мащабни последици: От 1 януари е забранен вносът на пластмасови отпадъци и на над 20 други материала, които могат да се рециклират. Природозащитната организация Greenpeace прави сравнение със \"студен душ\", тъй като забраната означава, че за западните страни приключиха удобните времена, когато огромните им товарни превозни средства можеха да се отправят към Китай и да стоварват там промишлените си отпадъци. Дълго време и двете страни виждаха предимства в това търговско споразумение: Западът се отърваваше от боклука си, а китайските компании печелеха от ценните материали, които работници извличаха от отпадъците. Цели региони в Китай се препитаваха, като сортираха боклук от други континенти и откриваха ценни материали. Сега обаче най-големият вносител на отпадъци в света иска да защити природата и работниците си. заяви пред Световната търговска организация Пекин, обяснявайки решението си. Всъщност промяната в китайската позиция може да има друг мотив. През 2016 година Китай е внесъл 7.3 милиона тона пластмасови отпадъци на стойност 3.7 милиарда долара. Това е над половината пластмасов боклук в световен мащаб. Самата страна обаче произвежда все повече и повече отпадъци и едва смогва да се справи с тях. Миналата година китайските домакинства са произвели около 200 милиона тона боклук. Спирането на вноса в Китай ще има големи последици за западните страни като Германия, посочват експерти. Според Агенцията за защита на околната среда (UBA) в Берлин Германия изнася 560 000 тона пластмасови отпадъци в Китай годишно или цели 9.5 % от цялото количество пластмасови отпадъци на Германия. казва Йорг Лахер от Федерацията вторични суровини и обработка (BVSE). До неотдавна компаниите за рециклиране все още трябваше да купуват суровините си. Междувременно някои започнаха да получават пари като взимат отпадъците от сортировачните предприятия или от германската \"двойна система\" за разделяне на боклука. Тази тенденция определено ще се засили, прогнозира Лахер. Операторът на най-известната германска компания за събиране на отпадъци Gruener Punkt (Green Point) заяви обаче, че няма да бъде пряко засегната от решението на Китай, тъй като съдържанието на т. нар. жълти чували с отпадъци, годни за рециклиране, до голяма степен се обработват в Германия или на други места в Европа. Операторът изтъква, че има собствени съоръжения, които могат да бъдат разширени. Говорител на Gruener Punkt допусна, че може да има натиск върху цената и потребителите да го усетят. Избавянето от една пластмасова кофичка за кисело мляко струва доста под един евроцент. Изгарянето на многото допълнителни тонове пластмаса не е решение. Първо, износът към Китай специално бе класифициран като рециклиране, тъй като там има сертифицирани заводи за рециклиране. В продължение на много години заради износа на евтини смесени синтетични отпадъци, посочи Асоциацията на общинските компании. В допълнение заводите за изгаряне на отпадъци се използваха добре, посочи говорителка от асоциацията, като допълни: \"Операторите от системата сега трябва да построят много нови заводи за рециклиране в Германия.\" Природозащитниците разчитат това да се случи. \"Влошаването на условията за износ в Китай е положително развитие от гледна точка на опазването на околната среда,\" каза Евелин Хагена от Агенцията за защита на околната среда в Берлин. \"Това означава, че ще има стимули в Германия за по-добро сортиране или обработване на синтетични отпадъци, както и за по-широка употреба на рециклирани материали,\" допълни тя. Преди всичко секторът ще трябва да направи повече. Заради спирането на китайския внос пазарите ще трябва да бъдат реорганизирани, посочва Хагена. Когато например се засили търсенето на изгаряне на боклук, това може да повиши цените, и да направи рециклирането по-конкурентно, допълни тя. Такова развитие ще бъде от полза, тъй като новият закон за опаковките, който влиза в сила през 2019 година, ще доведе до вдигане на квотите за рециклиране. В резултат на това природозащитните организации и секторът за рециклиране са на едно мнение, че опаковките трябва да бъдат по-податливи на рециклиране и че трябва да се използват повече материали, подходящи за рециклиране./БТА", "date": "2018.01.17", "title": "Какво означава за Германия спирането на вноса на отпадъци в Китай"}
{"url": "https://www.dnevnik.bg/sviat/2018/01/17/3113560_kakvo_obeshta_trump_i_kakvo_izpulni_za_edna_godina/", "text": "Нека да хвърлим поглед към някои от основните предизборни обещания на американския президент Доналд Тръмп и тяхното сегашно състояние една година след встъпването му в длъжност. Състояние: След множество неуспешни опити за отмяна на закона републиканците в Конгреса премахнаха изискване, според което американците трябва да получат  здравно осигуряване  или да платят глоба. Промяната беше включена в  законодателство за данъчна реформа , което Тръмп подписа, превръщайки го в закон през декември. Той каза, че отърваването от изискването \"означава, че Обамакеър се отменя\". Голяма част от закона от 2010 г. обаче остава в сила. Състояние: Тръмп поиска 18 млрд. долара през следващото десетилетие, за да плати за построяването на стената и други първоначални разходи по нея. Той иска сделката за построяването ѝ да бъде част от законодателство, което демократите искат,  за да защитят имигрантите , доведени незаконно  в страната като деца . Той показва, че е готов да използва преговорите за Северноамериканското споразумение за свободна търговия, за да накара Мексико да плати за нея. Състояние: Дни след началото на своето президентство Тръмп забрани на хора от няколко държави с  преобладаващо мюсюлманско население  да пътуват в САЩ поради опасност за сигурността. Поредица от правни искове блокираха първоначалните усилия и два заместващи плана. Най-новата мярка включваше частична или пълна забрана за влизане на хора от Сирия, Либия, Иран, Йемен, Чад, Сомалия, Северна Корея и Венецуела. (От последната е забранено влизането само на правителствени служители и техните преки роднини.) Върховният съд постанови през декември, че най-новата версия на забраната за пътуване може да влезе в сила, докато правните искове се разглеждат от съдилища от по-ниска инстанция. Състояние: Той стори това на 23 януари. Състояние: Преговорите между трите страни продължават. Тръмп показва, че все още може да се изтегли от сделката, ако условията не са изгодни за САЩ. Състояние: Тръмп предприе действия за изтегляне от сделката, но процесът няма да приключи преди 2020 година. Правителството не се придържа към ангажиментите за ограничаване на емисиите и иначе спазва сделката. Състояние: Тръмп обяви на 12 януари, че САЩ удължи замразяването на  санкциите срещу Иран  в съответствие с ядрената сделка от 2015 г., но каза, че прави това за последен път, ако не бъдат поправени \"ужасните недостатъци\" на споразумението. Състояние: Тръмп постигна първата си голяма законодателна победа на 20 декември с приемането на данъчна реформа, която намалява  данъка върху корпоративните доходи  и орязва личните данъчни ставки. Най-радикалното пренаписване на данъчните закони на страната от десетилетия беше одобрено по партийна линия, като само републиканците гласуваха в негова подкрепа. Състояние: Тръмп само частично промени курса, като отново наложи някои ограничения върху пътуването и търговията, но запази дипломатическите отношения и остави отворено посолството на САЩ в Хавана. Оттогава САЩ изтеглиха повече от половината си дипломатически персонал на фона на поредица от загадъчни атаки срещу дипломати, довели до здравословни проблеми. Състояние: Правителството на Тръмп съкращава програмата в момент, когато изтича правото на участниците да се възползват от нея, но активно преговаря за законодателство, което да им позволи да останат. Тръмп призова Конгреса да предприеме действия за уреждане на правния статут на имигрантите като част от по-голям двупартиен законопроект за имиграцията. Състояние: Тръмп предложи кандидатурата на Нийл Горсъч и Сенатът го одобри да заеме отдавна овакантения пост. /БТА", "date": "2018.01.17", "title": "Какво обеща Тръмп и какво изпълни за една година"}
{"url": "https://www.dnevnik.bg/sviat/2018/01/17/3113552_pregovorite_mejdu_makedoniia_i_gurciia_za_imeto/", "text": "Няма ново предложение за името на Македония.\" Това изявление направи посредникът на ООН в спора между Скопие и Атина Матю Нимиц преди днешните преговори в Ню Йорк. Той не навлезе в подробности, но каза, че ще има \"конкретна\" идеята за името, загатната от  гръцкия първи дипломат  Никос Коциас миналата седмица. Външният министър каза в интервю, че Гърция има предложение, което включва термина \"Македония\", но ще отличава географски страната. Не е известно дали това предложение е  споменаваното от медии  в двете страни \"Нова Македония\". Партньорът на управляващата в Гърция СИРИЗА, \"Независими гърци\", иска \"Македония\" да не е част от бъдещото име на страната, а външният министър Панос Каменос  лично настоява на \"Вардарска\"  като приемлив вариант. В интервю за гръцката държавна телевизия ЕРТ Нимиц същевременно каза, че според него \"и гръцкото правителство припознава, че това е добър ход и добра крачка за гръцката политика в региона да даде решение на дългогодишния въпрос.\" Според него има тласък в динамиката на спора и гражданите и на двете страни са подготвени да търсят решение от \"национален интерес\". Това е вторият формален кръг преговори между Гърция и Македония, ако се брои  подновяването им  в Брюксел на 11 и 12 декември. Според агенция МИА се очаква Нимиц да постави на масата начална рамка за преодоляване на разликите за името. Такава информация се появи след последната среща между двамата външни министри миналата седмица, в Солун, която се организира при пълно затъмнение за медиите. Тогава Никола Димитров и Коциас са се договорили да имат по-пряка роля в разговорите и  дори се очакваше , че ще присъстват на срещата в Ню Йорк. Дори това да не се случи, те ще се видят на Световния икономически форум в Давос и то като част от делегацията на премиерите си, Зоран Заев и Алексис Ципрас, които според публикации в гръцки медии ще проведат двустранна среща в кулоарите на форума между 23 и 26 януари. Други издания в страната обаче отбелязват, че такава среща би могла да е \"рискована\", ако дотогава няма предложение, което и Атина, и Скопие да приемат. ", "date": "2018.01.17", "title": "Преговорите между Македония и Гърция за името продължават със \"старо предложение\""}
{"url": "https://www.dnevnik.bg/evropa/novini_ot_es/2018/01/17/3113668_istanbulskata_konvenciia_shte_bude_prevedena_povtorno/", "text": "В Съвета на Европа е решено да се направи нов превод на Истанбулската конвенция на българския език след разгорелите си в България спорове за съдържанието й, съобщи БНТ. В момента Съвета на Европа е в контакт с българските власти и се изготвя нов текст на документа, съобщи изпълнителният секретар на мониторинговия механизъм Бриджит О'Лъфлин. Спорът е породен от превода на два термина от конвенцията - sex и gender, за които има една дума на български език - пол. В конкретния случай думата gender беше преведена като \"социален пол\" и това породи интерпретации в България за налагане на \"трети пол\". Съветът на Европа разяснява, че терминът \"джендър\" описва социалните роли на мъжа и жената.", "date": "2018.01.17", "title": "Истанбулската конвенция ще бъде преведена повторно на български език"}
{"url": "https://www.dnevnik.bg/sport/2018/01/17/3113672_ukrainska_tenisistka_na_15_godini_napisa_istoriia_v/", "text": "Украинската тенисистка Марта Костюк влезе в историята на Големия шлем. 15-годишната състезателка стана най-младата, която стига до третия кръг в някой от четирите водещи турнира от 1997 г. насам. Квалификантката, която е 521-а в световната ранглиста, победи с 6:3, 7:5 Оливия Роговска на Australian Open. Следващото ѝ предизвикателство я изправя срещу сънародничката ѝ Елина Свитолина. Последната толкова млада тенисистка, достигнала третия кръг на турнир от Големия шлем, беше Миряна Лучич-Барони. Преди 21 години тя направи пробив на US Open. Костюк е най-младата участничка в третия кръг от Мартина Хингис през 1996 г. Според украинката от помощ ѝ е бил опитът да играе мачове на някои от големите кортове на Australian Open. Преди година тя стана шампионка в турнира за девойки. \"Имам късмета, че играх финала на \"Род Лейвър\" преди година. Така че знаех какво е да играеш на голям корт\", заяви победителката. Тъкмо титлата при девойките ѝ осигури покана за участие в Мелбърн. Само с участието си в Australian Open дотук този сезон Костюк си осигури повече от десет пъти повече пари от наградния фонд, отколкото беше спечелила досега в кариерата си. \"Вече имам представа къде ще ги похарча. Може би най-напред ще взема подаръци на семейството си. Защото имам голямо семейство. А след това малко и за себе си\", каза 15-годишната тенисистка. Тя заяви, че ще се наслади на мача си със Свитолина. \"Мисля, че отново ще играя на голям корт и ще се постарая да покажа най-добрия си тенис. Сигурна съм, че тя ще има някои колебания и ще опитам да се възползвам. Това ще направя. Знам как играе тя, но още не съм се задълбочила в детайлите\", допълни Костюк.", "date": "2018.01.17", "title": "Украинска тенисистка на 15 години написа история в Големия шлем"}
{"url": "https://www.dnevnik.bg/sport/2018/01/17/3113675_cska_shte_globi_karanga_za_zakusnenieto_brazilecut/", "text": "ЦСКА обяви, че голмайсторът Фернандо Каранга ще бъде санкциониран за закъснението си. Бразилският футболист  се завърна в София осем дни след началото на подготовката на отбора , а от вторник вечерта вече е в лагера на тима в Сандански. \"Голмайсторът получи разрешение за по-дълга почивка още преди да се прибере в родината си за празниците, за да уреди документите си със свои имоти в Бразилия. Той пристигна в България три дни след първоначално уговорените, заради което ще си понесе съответната санкция\", се казва в съобщението на червените. Според информацията от днес бразилецът ще започни тренировки. До заминаването за лагера в Испания след седмица той ще се готви по индивидуална програма и рядко ще се включва в отборните занимания, допълват от клуба. Каранга е голмайстор на Първа лига със 17 гола. Със силното си представяне той привлече интереса на чуждестранни клубове, но до момента червените твърдят, че има само запитвания, но не и предложения за него. Друг бразилец - новопривлеченият Жеферсон, е бил освободен от лагера заради семейни причини.", "date": "2018.01.17", "title": "ЦСКА ще глоби Каранга за закъснението, бразилецът започва самостоятелни тренировки"}
{"url": "https://www.dnevnik.bg/bulgaria/2018/01/17/3113671_bulgariia_pregovaria_s_armeniia_moldova_i_ukraina_za/", "text": "България преговаря с Армения, Молдова и Украйна за подписването на спогодби за регулиране на работната ръка като документът с Армения се очаква да бъде подписан през февруари. Това съобщи пред БНТ министърът на труда и социалната политика Бисер Петков. Документът е двустранен, но инициативата е на България, уточни той. Друга идея е държавата и работодателите да отправят конкретни оферти за заетост на българи, които сега работят в чужбина, но на позиции с по-ниска от своята квалификация. \"Можем да предложим конкретни оферти да се върнат. Някои български работодатели могат да предложат заплати, конкурентни на чуждите работодатели\", каза Петков. Утре Министерският съвет се очаква да приеме Националния план за действие по заетостта за 2018 г. С общ бюджет от 73 млн. лв. планът се фокусира върху подобряването на качеството на работната ръка, каза министърът. Той припомни, че в разчетите на държавата за тази година е планирано средно увеличение на заплатите с 6.6%.", "date": "2018.01.17", "title": "България преговаря с Армения, Молдова и Украйна за внос на работна ръка"}
{"url": "https://www.dnevnik.bg/na_put/2018/01/17/3113592_fotogaleriia_muzei_na_atomnata_zaplaha_pod_vzora_na_kgb/", "text": "В литовския град Каунас вече пета година функционира музей, представящ противоатомен бункер.", "date": "2018.01.17", "title": "Фотогалерия: Музей на атомната заплаха под взора на КГБ"}
{"url": "https://www.dnevnik.bg/citat_na_deniia/2018/01/17/3113673_citat_na_denia_trenyorskata_komisiia_ima_roliata_na/", "text": "Това заяви пред БНТ бившият селекционер на националния отбор по баскетбол за мъже Георги Младенов. Думите му дойдоха в коментар по темата за  оставката, която подадоха всички членове на треньорската комисия, оглавявана досега от настоящия селекционер Любомир Минчев . Според Младенов думата на членовете на комисията не се чува, а тъкмо това беше посочено като причина за оставката. Самият Младенов каза, че вероятно би постъпил по същия начин.", "date": "2018.01.17", "title": "Цитат на деня: Треньорската комисия има ролята на Албания в ООН - никаква"}
{"url": "https://www.dnevnik.bg/politika/2018/01/17/3113686_ne_sum_chast_ot_nikakvi_slujbi_zaiavi_elena_ioncheva/", "text": "Аз нямам никакво лично отношение към Делян Добрев. Ние говорим за една схема от роднинско-приятелски назначения в община Хасково, за финансови обвързаности (...). И това не е мой проблем, това е общ проблем.\" Така депутатът от БСП Елена Йончева отговори на обвиненията от колегата ѝ от ГЕРБ Делян Добрев пред сутрешния блок на Би Ти Ви. Миналата седмица БСП  подаде сигнал в прокуратурата  за обществени поръчки за 50 млн. лева, спечелени от фирми, близки до \"зетя\" на депутата от ГЕРБ - Даниел Гаргов. Вчера  Добрев обвини Йончева , че имала \"фиксация\" към него, и попита дали обслужва интересите на хасковски бизнесмени и дали работи за български или чужди служби. Днес на въпрос дали е част от български или чуждестранни служби Йончева отговори с \"не\" и на свой ред се обърна с въпрос към премиера Борисов - дали Добрев е разследван от българските служби. \"Ако г-н Добрев има информация, че работя за която и да е чужда служба, той е длъжен да подаде сигнал до съответните институции\", каза тя. Депутатът от БСП отговори отрицателно и на въпрос дали изпълнява поръчка на хасковски бизнесмени. Вчера Делян Добрев заяви, че местен бизнесмен буквално седял в стола на кмета Добри Беливанов и давал задачи на общинските съветници, и попита Йончева. \"Ако тази схема продължава, г-н Добрев трябва да каже за какво става дума. Ако има нещо нередно в община Хасково, нека г-н Добрев да каже за какво става дума\", призова Йончева. По думите ѝ депутатът от ГЕРБ се опитва да профанизира темата и да отвлече вниманието от реалните проблеми, за да не отговаря на въпросите и фактите, които от левицата изнасят.", "date": "2018.01.17", "title": "Не съм част от никакви служби, заяви Елена Йончева"}
{"url": "https://www.dnevnik.bg/evropa/2018/01/17/3113683_makron_poiska_poveche_pomosht_ot_velikobritaniia_za/", "text": "Френският президент Еманюел Макрон заяви по време на посещение в град Кале, че няма да позволи появата на нов временен лагер на мигранти в северния град, предаде \"Ройтерс\". Президентът освен това призова Великобритания да приема повече деца, непридружавани от възрастни, добавя \"Асошиейтед прес\". Макрон заяви, че иска да договори с Лондон по-добро полицейско сътрудничество за справяне с мигрантите във френския пристанищен град, както и отпускането на повече британски средства за развитието на Кале. Стотици мигранти се крият в града, опитвайки се да се промъкнат във Великобритания. \"Кале не е задна врата към Великобритания\", подчерта Макрон. Френският президент обеща, че ще действа твърдо с полицията, ако използва прекомерна сила срещу мигранти, но защити силите за сигурност от обвиненията в бруталност, отправени им от благотворителни организации. Макрон отхвърли някои от тези твърдения като лъжливи, отбелязва \"Ройтерс\". Франция иска Великобритания да поема по-голяма част от разходите за охраната на общата им граница и да приема повече бежанци. Кале се намира в един от най-бедните френски региони, където безработицата е над средната за страната. Обществените ресурси не достигат поради притока на мигранти от Африка и Близкия изток. В четвъртък Макрон ще се срещне с британския премиер Тереза Мей в Сандхърст./БТА", "date": "2018.01.17", "title": "Макрон поиска повече помощ от Великобритания за мигрантите в Кале"}
{"url": "https://www.dnevnik.bg/sviat/2018/01/17/3113690_separatistite_v_katalunia_podkrepiha_puchdemon_za/", "text": "Партиите, които искат независимост от Испания, обявиха, че ще номинират уволнения премиер Карлес Пучдемон за лидер на Каталуня въпреки предупреждението от Мадрид, че това само ще удължи прякото управление, наложено на областта. \"Заедно за Каталуня\" - листата на Пучдемон, и Каталунската републиканска левица (ERC) на бившия вицепремиер Ориол Жункерас съобщиха решението, неофициално известно още миналата седмица, в първия ден на работа на новия каталунски парламент, избран на извънредния вот на 21 декември. То отправя предизвикателство не само към правителството на Испания и  премиера ѝ Мариано Рахой , а и към оценката на правния отдел на законодателния орган в самата Барселона. Причината е спорът дали Пучдемон, който се намира в Брюксел, може да се кандидатира за поста и да бъде избран на него, без да се връща в страната си. В понеделник юристи от каталунския парламент - който гласува декларацията за отделяне от Испания в края на октомври и с действията си доведе до прякото управление от Мадрид -  публикуваха доклад , според който процедурата по избор на премиер е \"изключително лична\" и изисква присъствието на кандидата в пленарната зала. Мнението, което не е обвързващо, е в разрез с  плановете на самия Пучдемон , който иска да участва в нея чрез видеоконферентна връзка или като делегира гласа си. Първоначално партията на Жункерас беше заявила намерение да обсъди кандидатурата на Пучдемон със собствените си адвокати, както и да изчака оценката на парламента. Подкрепата за Пучдемон все още не означава, че назначаването му в парламента е сигурно - \"Заедно за Каталуня\" и ЕRC имат нужда от гласовете на крайнолявата \"Кандидатура за народно единство\" (CUP), която да им осигури крехко мнозинство. Тя все още не е правила официални изявления, но се очаква да подкрепи кандидата. Междувременно ERC предложи Роджер Торент като бъдещ председател на законодателния орган на мястото на Карме Форкадел, която изпълняваше длъжността в миналия парламент. Форкадел обаче  стана част от разследването  за бунт и подстрекателство към размирици, заради което Пучдемон е в Брюксел, а Жункерас - в Мадрид с мярка превантивен затвор. На днешното заседание на парламента осем от избраните депутати, подкрепящи независимостта, няма да могат да присъстват, защото са или в Брюксел, или задържани. От тях петима, които са в затвора заедно с Жункерас, обаче ще могат да делегират вота си според решение на Върховния съд.", "date": "2018.01.17", "title": "Сепаратистите в Каталуня подкрепиха Пучдемон за премиер въпреки предупрежденията от Мадрид"}
{"url": "https://www.dnevnik.bg/politika/2018/01/17/3113715_na_bjuroto_na_borisov_stoiat_dokladi_za_zaplaha_za/", "text": "От парламентарната трибуна днес лидерът на БСП Корнелия Нинова обяви, че има класифицирана информация, че има заплаха за финансовата сигурност на страната. Такъв извод бил направен в резултат на проверки, разкази на свидетели и експертизи, описани в доклади на ДАНС, на прокуратурата и на финансовия министър Владислав Горанов. \"Документите седят на бюрото на Бойко Борисов от август 2016 г. (тогава на власт бе второто правителството на Борисов - бел. авт.). Към 4 януари проблемът е същият. Към днешна дата проблемът не е решен\", обяви Нинова от парламентарната трибуна. Тя разясни, че няма право да казва за какво става въпрос, но попита защо Борисов не е взел мерки. По думите ѝ системите на приходните агенции (става въпрос за Българската акцизна централизирана информационна система (БАЦИС) бел. авт.) са пробити и \"от тях се влиза от множество точки\". Според нея така се заличават данни на акцизни стоки, за които не се внасят акцизи и ДДС,  разясни по-късно през деня Нинова. Не е известно защо БСП обявява сега за съществуването на тези документи, но по думите на Нинова се разбра, че те са внесени в деловодството на парламента в началото на годината. Заради документите БСП настоява за заседание на председателския съвет на парламента утре сутрин, на което да се вземе решение - или документите да бъдат разсекретени, или да се направи закрито заседание на парламента. Целта била депутатите да бъдат запознати с проблема, за да преценят как да гласуват по вота на недоверие срещу кабинета \"Борисов\" 3 , който БСП ще внесе по-късно днес заради неспособността на правителството да се справи с корупцията.", "date": "2018.01.17", "title": "На бюрото на Борисов стоят доклади за заплаха за финансовата сигурност на страната, обяви Нинова"}
{"url": "https://www.dnevnik.bg/evropa/2018/01/17/3113679_borisov_obiaviava_prioritetite_na_predsedatelstvoto_v/", "text": "Дневник\" показа на живо представянето на приоритетите на българското европредседателство в Европейския парламент. Те са бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето и са представени от премиера Бойко Борисов. България поема за първи път председателството на Съвета на ЕС. Официалният старт беше даден миналата седмица  с концерт в Народния театър \"Иван Вазов\"  и  съвместни заседания  на еврокомисарите и българските министри. ", "date": "2018.01.17", "title": "Борисов обявява приоритетите на председателството в европарламента (видео)"}
{"url": "https://www.dnevnik.bg/sport/2018/01/17/3113733_brazilskata_futbolna_zvezda_ronaldinyo_prekratiava/", "text": "Звездата на световния футбол Роналдиньо прекратява кариерата си. Единственият футболист в историята, който в кариерата си е печелил световната титла, Шампионската лига, Копа либертадорес и \"Златната топка\", не е играл професионално от 2015 г., но до момента не беше обявил официално, че приключва. \"Той спря. Това е\", каза брат му Роберто Асис, който е и негов мениджър. За последно Роналдиньо се беше във \"Флуминензе\", където през 2015 г. записа девет мача във всички турнири. \"Ще направим различни събития в Бразилия, Европа и Азия. Разбира се, също така организираме и нещо с бразилския отбор\", обяви Асис пред \"Глобо\". Роналдиньо спечели вниманието с изключителната си техника и забележителните финтове, като успоредно с футболния талант даваше свобода и на страстта си към забавленията. Пътят му в професионалния футбол започва през 1998 г. в бразилския \"Гремио\". В следващите три години юношата на клуба изиграва 145 мача, в които отбелязва 72 гола. Силните му изяви на терена са забелязани от ПСЖ и през 2001 г. френският клуб го купува за малко над 5 милиона евро. Две години по-късно Роналдиньо е продаден на \"Барселона\" за 32 милиона евро. Бразилецът става част от звездния отбор на каталунците под ръководството на Франк Рийкард. За пет сезона печели веднъж Шампионската лига (2006 г.) и по два пъти Примера дивисион и Суперкупата на Испания през 2005 и 2006 г. До края на кариерата си играе още за \"Милан\", \"Фламенго\", \"Атлетико Минейро\" \"Керетаро\" и \"Флуминензе\". С \"Атлетико Минейро\" той спечели Копа либертадорес. Най-големият успех на Роналдиньо с националния отбор на Бразилия е спечелването на световното първенство през 2002 г. в Япония и Южна Корея. Наскоро бразилските медии обявиха, че  Роналдиньо се насочва към политиката . Той се подготвя да се кандидатира за сенатор.", "date": "2018.01.17", "title": "Бразилската футболна звезда Роналдиньо прекратява кариерата си"}
{"url": "https://www.dnevnik.bg/politika/2018/01/17/3113732_dogovorut_za_dobrosusedstvo_s_makedoniia_shte_bude/", "text": "Законопроектът за ратифициране на договора за приятелство, добросъседство и сътрудничество между България и Македония ще бъде гласуван от парламента утре. Това решиха депутатите при приемане на програмата за седмичната програма. Договорът за добросъседство с Македония  беше ратифициран  в понеделник от парламента в Скопие, а днес ще бъде разгледан от ресорните комисии в българското Народно събрание. Преди да бъде гласуван в пленарната зала и да влезе в сила, той трябва да бъде одобрен от комисиите по външна политика и по европейските въпроси и контрол на европейските фондове. Договорът  беше подписан на 1 август  от македонския премиер Зоран Заев и българския министър-председател Бойко Борисов на церемония в Скопие. Тогава двамата отказаха да говорят за \"отстъпките\", които София и Скопие са направили, за да подпишат документа, и изразиха желание да \"гледат напред\", за да се уверят, че и Македония, и Западните Балкани имат европейска перспектива. Договорът бе подписан след дългогодишно отлагане, а с него двете страни официално признават, че имат \"обща история\". Борисов тогава каза, че документът трябва да сложи край и на  антибългарската пропаганда  в Македония. На събитието присъства  делегация от министри , част от които подписаха два документа за сътрудничество в  транспорта  и енергетиката. Не се очакват изненади в българския парламент. На 27 юли 2017 г. всички 206 депутати, намиращи се в пленарната зала,  гласуваха \"за\" декларацията , с която се дава подкрепа на правителството за подписване на договора. Обсъждането на договора, който се очаква да отвори вратите на Македония към евроинтеграция, започна преди над 10 години.", "date": "2018.01.17", "title": "Договорът за добросъседство с Македония ще бъде ратифициран утре"}
{"url": "https://www.dnevnik.bg/politika/2018/01/17/3113757_gerb_dps_i_patriotite_podkrepiha_zakona_na_peevski/", "text": "Депутатите от ГЕРБ, \"Обединени патриоти\" и ДПС гласуваха \"за\" промените в Закона за банковата несъстоятелност на първо четене и те бяха приети. Против бяха от БСП, а от \"Воля\" се въздържаха. Промените, който би трябвало да спрат \"вторичното разграбване на КТБ\", бяха внесени от депутатите от БСП Делян Пеевски, Йордан Цонев и Хамид Хамид. Предлаганите промени включват: забрана за квесторите, временните синдици и синдиците да заличават обезпечения, учредени в полза на банката в несъстоятелност; въвеждане на относителна недействителност на всяка сделка за прехвърляне на вземане с произход от банка, обявена в несъстоятелност, когато вземането е прехвърлено без реална насрещна престация, и увеличаване на срока за предявяване на отменителните искове по несъстоятелност. Друг мотив за внасянето на законопроекта по думите на Йордан Цонев  при представянето на проекта  в края на октомври са \"необосновани обвинения, фалшификации и манипулации\" в публичното пространство, че Делян Пеевски участва в този процес. Днешният дебат в парламентарна зала беше вял, като премина предимно в обвинения кой е попречил КТБ да бъде спасена през 2014 г. Йордан Цонев каза, че банката е трябвало да бъде одържавена и след това продадена, каквато е била практиката в ЕС. Това би спасило пари на болници, общини и предприятия, който са над гарантирания от държавата влог, а държавата щяла да вземе парите си след продажбата на банката. Тогава против са били от БСП (с председател Михаил Миков), а Бойко Борисов е заявил, че ГЕРБ ще гласуват за такава промяна в закона само ако и БСП я подкрепят. Няма да прикриваме грабежите на разбойници, каза Румен Гечев от БСП днес. Самият Пеевски не се появи в парламента, за да защити проектозакона си. Единственото постъпило становище в парламента  е на бившия правосъден министър Христо Иванов и \"Да, България\" . В него се казва, че  проектът противоречи  на конституцията и европейските правни норми. Икономистът Георги Ганев от Центъра за либерални стратегии смята, че  поправките \"Пеевски\" за КТБ са, за да вземат активи , които им се изплъзват, сред които \"Дунарит\". На това мнение е и бившият депутат от БСП Татяна Дончева.", "date": "2018.01.17", "title": "ГЕРБ, ДПС и \"патриотите\" подкрепиха закона на Пеевски срещу \"вторичното разграбване на КТБ\""}
{"url": "https://www.dnevnik.bg/sviat/2018/01/17/3113730_vuchich_zagovori_za_terorizum_haradinai_-_za_chujda/", "text": "Нарасна напрежението между Белград и Прищина заради убийството на косовския сръбски лидер  Оливер Иванович , след като лидерите на Сърбия и Косово, без да се обвиняват помежду си, влязоха в спор заради смъртта му. В. \"Блиц\" междувременно писа, че убийството на председателя на Гражданска инициатива \"Свобода, демокрация и справедливост\" е било записано от камерите, монтирани над прозорци на централата на партията. Цитират се полицейски представители в Косово, според които намереният недалеч от мястото запален автомобил без регистрационни номера е свързан със случая. \"Болкан инсайт\" пък припомни интервюто му с балканската телевизия N1, където той предупреди за съществуващи заплахи за живота му и за запалването на колата му през юли преди местните избори в Митровица. Премиерът на Косово Рамуш Харадинай намекна, че убийството на Иванович е резултат от \"незаконна намеса в севера на други институции отвъд Косово\", предаде \"Асошиейтед прес\". Според Харадинай, който не навлезе в подробности кой може да е отговорен, чужди агенции като американското Федерално бюро за разследване биха могли да помогнат в разследването на убийството, но не и сръбски, както предложи президентът на Сърбия Александър Вучич. Харадинай определи като \"изненада\" факта, че сръбската делегация е напуснала срещата с косовски представители в разговорите за нормализация с посредничеството на ЕС. \"Нямам доверие на косовските власти\" Самият Вучич определи смъртта на Иванович като \"терористичен акт\" и предупреди \"Прищина да не си и помисля да влезе в северно Косово.\" Той имаше предвид статута на Митровица, където беше убит лидерът и която е \"разделена\" между предимно сръбския север и предимно албанския юг. Според Вучич на заседанието на Съвета за национална сигурност на Сърбия - часове след убийството на Иванович - е договорено да се изпрати писмо до мисиите на ООН и Европейския съюз (включително правната на ЕС, ЕУЛЕКС), за да участват в разследването. Президентът изтъкна, че участието на органи на Сърбия ще помогне за откриване на истината. Той отправи и закана към председателя на парламента в Прищина Кадри Весели, който наскоро влезе в словесен спор със сръбски депутати. \"Трудно е да говорим за каквото и да било, когато имаме ежедневна заплаха, когато тя идва от истинския господар на Косово, а той не е нито (президентът Хашим) Тачи, нито (премиерът Рамуш) Харадинай, а Кадри Весели и всеки, който познава ситуацията в Косово, добре знае, че албанците не искат да спрат до Ниш. Няма да стане\", каза Вучич, цитиран от в. \"Политика\". \"Предупреждението ми днес е никой да не се опитва да използва (случилото се), за да разполага косовските сили за сигурност на север, нито в Косово като цяло\", каза още той. Външният министър в Белград Ивица Дачич също определи убийството като \"безумен терористичен акт, който заплашва стабилността не само на севера на Косово, а и на целия регион\".", "date": "2018.01.17", "title": "Вучич заговори за \"тероризъм\", Харадинай - за \"чужда роля\" в убийството на Оливер Иванович в Косово"}
{"url": "https://www.dnevnik.bg/analizi/2018/01/17/3113204_bulgarskoto_samounijenie/", "text": "Между тези две изречения е пропастта, над която е надвесена днес България. За кой ли път отвън трябваше да ни напомнят да се самоуважаваме и че имаме собствено национално достойнство, докато у нас мнозина работят да ни върнат обратно в кошарата на тоталната власт. – едното е рецидивите на комунизма, а другото е русофилството. Веднага пояснявам – не става дума за носталгия по комунистическата утопия, а за осъществената й практика, довела до антиутопия. Не става дума за любов към руския народ, а към руското самодържавие, което го държи в крепостно подчинение. Става дума за носталгия по терористична държава и за омраза към свободата. Русофилството от този тип е израз на дълбоко вкоренен комплекс за малоценност, дълго и старателно внедряван в българското общество. Този комплекс се набива в главите още от детството, още от първите буквари и учебници, които пораждат чувството, че не сме самодостатъчна, независима и достойна нация, а че някой друг винаги се грижи за нас и това е нашият \"голям брат\" – Русия. Винаги и всякак Русия ни освобождава – от \"византийско, турско и фашистко робство\" и даже от комунизма, който сама ни е натрапила.  С подобна митология много трудно се спори. Още по-лошо е, че този комплекс създава чувство за недоразвитост и неспособност да се справим сами с огромните предизвикателствата на света, в който живеем. Парадоксално, но може би най-точното определение на същността на русофилството дава първият български социалист Димитър Благоев: \"Русофилството е грубо политическо суеверие, умишлено култивирано сред народните маси; политическо знаме, вървенето и воюването под което неизбежно води към предателство и национална катастрофа. Защото русофилите, плувайки безогледно във водите на руската дипломация, неизбежно и фатално правят от България едно сляпо и послушно оръдие в ръцете на руската завоевателна политика на Балканите.\" Наистина не става дума за рационално обоснована вяра, а именно за суеверие, което умишлено и целенасочено се култивира от два века насам. То неизбежно доведе и до национални предателства от страна на русофилите и до поредни национални катастрофи. Да не говорим за предателствата на БКП, създадена именно за да бъде пета колона на съветския империализъм. Басните за \"добрата Русия\" обаче не вървят самостоятелно, а в комплект с омразата към \"лошата Европа\", която \"винаги ни е тъпкала, залъгвала и мразела\", помагала на \"вековните ни врагове\" и пречела на Русия \"да ни освободи\".  Ужасният комплекс за малоценност в комбинация с басните за \"добрия\" Дядо Иван и \"лошата\" Европа води до раждането на За модерния русофил България е някъде между Големия брат и Лошата Европа и, както казваше незабравимия Бай Тошо, \"трябва да се снишим, докато отмине бурята\", та пак да се топлим под мишницата на евроазиатската империя (както казваше проф. Николай Генчев, там няма как да ни зашлевят).  Робското мислене, че от България нищо не зависи, че винаги трябва да се прикрепим към нагайката, да не мислим и да мълчим, е основното оръжие и на стария, и на \"модерния\" русофил. Омаловажаването на суверенитета на България за него не е от значение, важно е да сме с Кремъл на царете, генералните секретари или на днешната клептокрация. Те може и да не са чували за тях. Но прекрасно знаят кои са Сталин и Путин. Руските борци за свобода против руското самодържавие и съветско-комунистическото мракобесие за неграмотните ни патриоти са \"юдео-масони\". Свобода, равенство пред закона, разделение на и контрол над властта в държавата, граждански права и свободи за тях са \"еврогейските ценности\". Обратно - самовластието, силната, неограничена от закони власт, терористичният режим над поробения народ – това са истинските евразийски ценности, прегърнати от днешна Русия. И искат тези \"ценности\" да се установят и у нас, както беше в \"прекрасното време\" на съветския комунизъм в продължение на половин век. Днешните български, всъщност руски, патриоти вярват едновременно в православието и комунистическия идеал, който е пълно отрицание на първото. Но нали в това вярва техният нов идол Путин, който кощунствено сравни мощите на християнските светци с мумията на антихриста Ленин. В реакционната идеология на православно-славянското евразийство нашенските \"патриоти\" виждат спасение за България. Но това не е всичко – в днешния нацифициран болшевишки режим на Путин те виждат политическия модел, в който те ще бъдат новите господари, а народът ще бъде стадото, което те ще доят и стрижат.  Всъщност омразният за русофилите Европейски съюз се формира благодарение и на старите християнски ценности и традиции, които именно в комунистическа Русия радикално се разрушиха, а през посткомунизма християнството се превърна в \"православие\", прославящо в икони антихриста Сталин и Путин. Какво, ако не ново средновековно мракобесие, е това?  Цинизмът им стига дотам да обявяват всички истински български патриоти за предатели. Но още Захарий Стоянов казва: \"Като народ ние можем да се гордеем, че всичките ни народни деятели и патриоти: Г. Раковски, Л. Каравелов, В. Левски, Хр. Ботйов, А. Кънчев, П. Волов, Г. Бенковски и проч., са биле против официална Русия. Никога те не са апелирали към нея, защото са знаяли, че нейний камшик повече боли от турския.\" Не се посвениха да осквернят дори името и паметта на Апостола на Свободата. Впрочем защо той е Защо иска да сме равни с другите европейски, а не евразийски и азиатски народи? Нямат отговор, разбира се. \"Който ни освободи, той ще ни и пороби\" - това е пророческата истина, с философска дълбочина, но изкараха Захарий Стоянов \"българомразец\", защото е предал с тези думи същината на делото на Левски – да се освободим трябва сами, защото, ако друг го направи, ще го направи за своя интерес. А \"освободените имат повече нужда от свобода, отколкото робът\" (Пенчо Славейков).  А днес Левски е икона на неговите антиподи, на неграмотни \"българи\", обичащи повече чуждата държава и служещите на нейните интереси. И погледнете нашите паметници, които трябва да пазят българската памет. Колко от тях въздигат и възвисяват български герои?  Със сигурност голяма част от паметниците в България възхваляват чужди герои, царе, генерали и армии, чужди на България национални предатели и агенти на чужда държава. Само в центъра на София – най-големият паметник е на съветската окупаторска армия, следващият е Братската могила на комунисти, партизани и руски шпиони, съдействали за тази окупация...  В Пловдив скромният паметник на Левски е сгушен в подножието на огромния монумент на съветския окупатор, кръстен с миловидното \"Альоша\", сякаш става дума за загинало във войната, разпалена от Сталин и Хитлер, нещастно руско момче, а не за съветската окупаторска армия. Същото е във Варна, Бургас, Плевен, Стара Загора...  България е ретро музей, до които просто няма място за български герои. Наскоро минавах през кюстендилските села – има главни улици с чисто нова табела \"Ленин\", \"Георги Димитров\", \"Васил Коларов\", \"Владимир Поптомов\", \"Ворошилов\". Жалка работа, национален нихилизъм. Иван Вазов пише стихотворението \"Нови екове\", което години наред е премълчавано от комунистическия режим. Именно Дядо Вазов, един от най-видните русофили, пише на русите, нападнали през 1916 г. България: \"Вий някога знаме Христово развяхте за благо човешко – строшихте ни игото тежко, а днеска ни носите ново!\" Днес \"Русия упражнява влияние върху България чрез доминиращата си роля в икономиката, главно в енергийния сектор, както и чрез пропаганда, отношения с политически партии, културни връзки и силно влияние върху българската армия, която продължава да разчита на екипировка от съветско време. Устойчивите исторически отношения на България с Русия я правят уникална сред другите страни в ЕС и НАТО и изискват постоянна бдителност за ефектите от руското влияние върху страната\" (от официалния доклад на Конгреса на САЩ). България плащаше до миналата година на Русия милиарди за основните си енергийни суровини. В регистрирани у нас 51 415 фирмени досиета като гражданство на собственици или управляващи на тези фирми се среща \"Руска федерация\". Някои от тях са декларирали над 20 милиона лв. годишен приход, но повечето обявяват, че са без печалба или с нищожна печалба и не плащат данъци. 30% от икономиката на България е в руски ръце. \"Народе????\"", "date": "2018.01.17", "title": "Българското самоунижение"}
{"url": "https://www.dnevnik.bg/sport/2018/01/17/3113784_nadal_premina_s_otlichen_purviia_si_test_v_melburn/", "text": "Световният №1 Рафаел Надал се класира за третия кръг Australian Open. Носителят на 17 титли от Големия шлем трябваше да премине през много здрава битка с аржентинеца Леонардо Майер, но показа отлична физическа форма и спечели в три сета. Двубоят продължи 2.40 часа, а испанецът се наложи с 6:3, 6:4, 7:6 (4). Надал записа девета поредна победа в турнирите от Големия шлем. В спор за място на осминафиналите той ще се изправи срещу поставения под №28 Дамир Джумхур. Босненецът надигра австралиеца Джон Милман със 7:5, 3:6 и за втори път след 2014 г. премина втория кръг в Мелбърн. Надал и Майер се срещнаха във втори пореден турнир от Големия шлем. Двубоят им в третия кръг на US Open отново не беше лесен за испанския тенисист, който трябваше да прави обрат за успеха с 6:7 (3), 6:3, 6:1, 6:4. Лидерът в световната ранглиста доминираше през целия мач, но Майер се бореше за всяка топка и рядко даваше лесни точки на съперника. Аржентинецът, който е №52 в света, направи 15 аса и спаси девет от 12-те точки за пробив, които се откриха пред Надал. В решаващите моменти обаче миналогодишния финалист демонстрира по-голямата си класа. Надал отново сервираше на много високо ниво. Той вкара 73% от първите си сервиси и загуби само 24 от 94-те точки, които бяха разиграни в подаванията му. По един пробив беше достатъчен на водача в схемата да спечели първите два сета. В тях той даде на съперника само две възможности да го пробие, но спаси и двете. Шампионът в Мелбърн от 2009 г. поведе с пробив и в третия сет. Майер обаче успя да го върне и да стигне до тайбрек. В него няколко спиращи дъха удара наклониха везните в полза на Надал, който записа пета победа от пет мача срещу 30-годишния аржентинец. \"Леонардо е много опасен съперник. Той е играч с голям потенциал и удря топката много здраво. Трябваше да направя няколко страхотни удара в тайбрека, за да спечеля. Щастлив съм, че стигнах третия кръг. Да спечеля два мача поред е важна новина за мен след толкова време извън корта\", каза Надал. Той играе първия си официален турнир, откакто се оттегли от финалите на АТП в Лондон заради контузия в коляното. Останалите фаворити в потока на Надал също продължават напред. Поставеният под №24 Диего Шварцман победи с лекота норвежкия квалификант Каспер Рууд - 6:4, 6:2, 6:3. В следващия кръг аржентинецът ще играе с Александър Долгополов или Матю Ебдън. Един от тримата ще бъде съперник на Надал или Джумхур в осминафиналите. Поставеният под №6 Марин Чилич също нямаше проблеми срещу португалеца Жоао Соуза и спечели 6:1, 7:5, 6:2. В следващия кръг хърватинът ще играе с финалиста от Бризбейн Райън Харисън, който победи Пабло Куевас с 6:4, 7:6 (5), 6:4. Последният двубой в тази първа четвърт на схемата противопоставя №10 Пабло Кареньо Буста и №23 Жил Мюлер. Испанецът престоя на корта само 44 минути, след като при резултат 6:2, 3:0 съперникът му Жил Симон се отказа заради травма. Мюлер имаше много по-тежка задача и трябваше да изиграе пет сета срещу тунизиеца Малек Джазири. 34-годишният тенисист от Люксембург спечели със 7:5, 6:4, 6:7 (5), 3:6, 6:2 след четири часа игра. Днешната дневна сесия предложи още две оспорвани битки на корта. Поставеният под №15 Жо-Вилфред Цонга направи впечатляващ обрат срещу канадския тийнейджър Денис Шаповалов. Французинът губеше с 1:2 сета, а в решителния пети изоставаше с 2:5, но спечели с 3:6, 6:3, 1:6, 7:6 (4), 7:5 след 3.37 часа. В следващия кръг финалистът от 2008 г. ще играе с Ник Кириос или Виктор Троицки. Иво Карлович също стигна до третия кръг след драматичен дуел с японеца Юичи Сугита - 7:6 (3), 6:7 (3), 7:5, 4:6, 12:10 след 4.33 часа игра. Следващият съперник на хърватския ветеран е италианецът Андреас Сепи, който се справи с друг японец - Йошихито Нишиока, с 6:1, 6:3, 6:4. Победителят от мача между Карлович и Сепи ще играе в осминафиналите с британеца Кайл Едмънд и грузинеца Николоз Басилашвили.", "date": "2018.01.17", "title": "Надал премина с отличен първия си тест в Мелбърн"}
{"url": "https://www.dnevnik.bg/biznes/2018/01/17/3113815_deputatite_uduljiha_sroka_za_osrebriavane_na/", "text": "Парламентът прие на първо четене промени в Закона за уреждане правата на граждани с многогодишни жилищно-спестовни влогове, с които се удължава срокът за осребряването им, предвижда се те да могат да се наследяват и се откриват нови възможности за плащане с тях. Проектът е на групата на Обединените патриоти. Гласуваха 176 народни представители, 174 от които бяха \"за\", двама се въздържаха. Представители на БСП заявиха, че имат подобен законопроект и настояха техните предложения да бъдат разгледани между първо и второ четене, съобщи БТА.  Промените предвиждат ускоряване и облекчаване на процеса по изплащане на лихвоточките на граждани с многогодишни жилищно-спестовни влогове, се казва в мотивите. Предвижда се тези лихвоточки да могат да се наследяват както по закон, така и по завещание. Въвежда се и възможност да се използват като платежно средство за плащане на дължими данъци и такси към държавата и общините. Удължава се с две години срокът за заявяване на искане за изплащане на лихвоточките от техните собственици и премахване на крайния срок, в който държавата трябва да изплати всички заявени претенции. В мотивите си вносителите посочват, че около 55 000 граждани все още очакват компенсации. Едновременно с това по сега действащия закон след 30 ноември 2016 г. държавата не приема претенции за компенсация, а 31 декември 2019 г. е крайният срок държавата окончателно да се разплати с гражданите, които имат право на това. ", "date": "2018.01.17", "title": "Депутатите удължиха срока за осребряване на лихвоточките"}
{"url": "https://www.dnevnik.bg/photos/2018/01/17/3113791_snimka_na_denia_nebesniiat_tanc_na_skorcite/", "text": "Мигриращи скорци чертаят причудливи форми в небето край село Бейт Кама в южната част на Израел. Непрестанното променяне на формата на ятото, което изглежда като необичаен \"танц\" в небето, всъщност цели да бъдат надхитрени хищните птици - потенциални нападатели.", "date": "2018.01.17", "title": "Снимка на деня: Небесният танц на скорците"}
{"url": "https://www.dnevnik.bg/bulgaria/2018/01/17/3113739_kratki_novini_sasht_shte_premestiat_posolstvoto_si_v/", "text": "Кратки новини\" е новата рубрика на \"Дневник\", в която редакцията събира новините, за които няма да бъде написана статия, но е важно да бъдат отбелязани. Комисията по транспорта в Столичния общински съвет  не прие предложението да се въведе забрана за влизане на автомобили  в центъра в зависимост от регистрационните им номера като мярка срещу замърсяването на въздуха. Мотивът на комисията да не приеме предложението е в липсата на сигурност, че органите на пътна полиция имат достатъчен капацитет, за да контролират спазването на забраната. Аварийният план за действие на общината за дни, в които се очакват високи нива на вредни емисии във въздуха, ще бъде гласуван окончателно на заседание на общинския съвет на 25 януари. Дотогава то ще бъде разглеждано още веднъж в комисиите по екология и транспорт. Решенията за промяна предназначението на земята ще се подновяват Това ще може да става без собствениците на земите да трябва да плащат допълнително за това. В същото време те ще трябва да преминат процедури по екологична оценка и оценка по съвместимост, както и да представят влязъл в сила подробен устройствен план. Това гласят нови промени в Закона за опазване на земеделски земи, които гласуваха днес с почти пълно единодушие депутатите в земеделска комисия. Предстои поправките да бъдат гласувани окончателно и в пленарна зала през Закона за посевния и посадъчния материал. Миналата седмица депутатите отхвърлиха спорното предложение за други  законови промени,  с което се осуети пореден опит – за втори път от страна на \"Обединени патриоти\", да се удължат безсрочно тези разрешителни. Масови проверки на магазини за месо Между 22 декември и 14 януари служители на МВР, данъчните, Комисията за защита на потребителите, митниците и Агенцията по храните са инспектирали общо 1258 обекта и 1 709 МПС, превозвали месни продукти. В резултат на предприетите действия е наложена забрана за продажбата на общо 53 840.9 кг месо и местни продукти, поради изтекъл срок на годност, други 201.7 кг месо са иззети от физически лица, които са продавали стоката без документи за произход. Най-голямо количество месо е иззето от обекти във Велико Търново – 37 533 кг, Търговище – 20 910 кг, Ямбол – 2500 кг и Пловдив – 1300 кг. Декемврийските сметки за парно в София са готови Те могат да се проверят и на интернет страницата на \"Топлофикация\". По данни на дружеството консумираната топлоенергия през последния месец на 2017 г. е по-малко от тази в края на 2016 г. заради по-високите температури. През 2017 г. над 1 000 нови абонати са избрали \"Топлофикация София\" за свой топлинен счетоводител, допълва дружеството. САЩ ще преместят до една година посолството си в Ерусалим Това каза израелският премиер Бенямин Нетаняху, цитиран от агенциите ДПА и БТА. Прогнозата му драстично се различава от очакването на Белия дом това да отнеме поне 3-4 години. Пред журналисти в самолета на връщане от Индия обаче Нетаняху каза, че \"преместването ще стане много по-бързо\" и увери, че срокът е година, \"считано от днес\". Тръмп призна Ерусалим за столица на Израел на 6 декември и задвижи процедура по преместването на дипломатическата мисия. Съдът отказа да пусне предсрочно от затвора Любомир Димитров - Гребеца Гребеца изтърпява присъда за това, че е част от групата за отвличания \"Наглите\", като досега е излежал близо 9 г. и му остава по-малко от година. Администрацията на затвора смята, че той не се е поправил и има риск да извърши друго престъпление. Освен това той е подсъдим и за двойно убийство - дело, което още не е приключило, мотивира се съдът. На това становище е и прокуратурата, информира БТА. По-рано днес съдът пусна предсрочно от затвора Васил Маникатов, който бе свидетел по делото срещу \"Наглите\" и е сочен за една от жертвите им, както и че се занимава с наркотици. Двете решения на съда не са окончателни. Последна дума има апелативната инстанция. Удължава се грипната ваканция в област Перник Училищата на територията на областта няма да работят на 18 и 19 януари, съобщи регионалното управление на образованието. Нивото на заболеваемост от грип и остри респираторни заболявания в област Перник достигна 288 на хиляда души през миналата седмица, показва справка на сайта на Националния център по заразни и паразитни болести. Депутатите отхвърлиха идеята комисия да проверява санирането Мнозинството в парламента отхвърли предложение на БСП да бъде създадена анкетна комисия, която да провери санирането с държавни средства, тъй като 2 млрд. лв. били обществен ресурс. От БСП изразиха притеснение какво ще стане с блоковете, когато свършат парите, а от ГЕРБ обясниха, че ще се опитат да продължат програмата. Акция по събиране на стари гуми ще има в \"Красна поляна\" На 19 и 20 януари в квартала ще бъдат разкрити временни пунктове, където всеки може да предаде старите си гуми. Те ще бъдат на ъгъла на бул. \"Вардар\" с бул. \"Ал. Стамболийски\" и на ул. \"Освобождение\" №25 - на паркинга югозападно от районната администрация на \"Красна поляна\". Акцията на Столичния инспекторат е обявена като мярка за подобряване на качеството на въздуха и е насочена към минимизирането на възможностите старите гуми да бъдат изгаряни за отопление. В рамките на предходните акции в други квартали бяха събрани близо над 3 хил. гуми.", "date": "2018.01.17", "title": "Кратки новини: САЩ ще преместят посолството си в Израел до една година, увери Нетаняху"}
{"url": "https://www.dnevnik.bg/evropa/2018/01/17/3113834_borisov_uveri_i_evrodeputatite_osven_vtori_lift/", "text": "Опазването на българската природа е в огромна степен защитено от нашето правителство. Това заяви премиерът Бойко Борисов в Европейския парламент по време на представяне на приоритетите на българското европредседателство. Изказването му бе в отговор на коментар на съпредседателя на Зелените в европарламента Ска Келер. Тя посочи, че има хиляди души по улиците в защита на Пирин, много хора протестират срещу корупцията и решение, позволяващо изграждането на ски курорти и незаконната сеч. По думите й този район е важен и за зачитането на върховенството на закона на ЕС и председателството трябва да даде добър пример в това отношение. Изпитвам голямо уважение към нашите правозащитни организации, подчерта премиерът. Спирал съм инфраструктурни проекти с години, за да могат да се излюпят новите щъркелчета, карал съм министри да пренасят блатни кокичета, за да не остане нито един стрък, сгазен от валяк, трасета сме променяли, разказа Борисов. Пред вас искам да гарантирам, че става въпрос за втори лифт, един-единствен лифт на курорта в десетката на Европа, Банско, подчерта премиерът. По думите му сега туристите чакат с часове на опашка. Той настоя, че става въпрос само за втори лифт, а сега тези хиляди туристи се качват с автомобилите си, заради което пътят непрекъснато се осолява и десетки дървета около него загиват. Няма да се допусне незаконна сеч, последните години България е първа в Европа по нови гори и единствената, която е разширявала горите си сред всички европейски държави, допълни той. Каква по-голяма гаранция, че ако има втори лифт, кой инвеститор ще даде да му изсекат борове, освен втори лифт една керемида няма да се сложи повече там, настоя премиерът. По повод на коментар на евродепутат за Истанбулската конвенция премиерът припомни, че българските  социалисти на пленум в неделя  решиха да не я подкрепят в парламента, но подчерта, че ще положи всички усилия, за да мине документът в Народното събрание. В отговор на коментар от страна на българския евродепутат Илхан Кючук (ДПС, АЛДЕ), който призова Борисов да бъде демократ и да се освободи от \"оковите\" на крайните националисти, премиерът отговори: С българските патриоти работим така, че етническата толерантност и етническият модел да бъдат пазени като зеницата на около, защото така България е за пример за целите Балкани. За корупцията той коментира, че такава има навсякъде. Ние водим огромна битка, аз съм избиран 10 или 11 пъти с моята партия в България. Когато станах кмет в София имаше безпрецедентна криза с боклука. До две-три години ние ще се справим с корупцията, както се справихме с боклука, допълни премиерът. За охраната на границите Смея да твърдя, че България успя в рамките на година да направи така, че миграционният натиск да е нула, каза Борисов, като подчерта, че това се е постигнало благодарение на солидарността и помощта на българско–турската граница. Въпреки категоричността ни за правата на медиите и върховенството на закона в Турция трябва да се опитаме прагматично да решим въпроса споразумението за мигрантите да продължи да работи, допълни премиерът. Един от основните спорове е как след това мигрантите в Европа да бъдат релокирани и как да се грижим за тях. Ние ще се опитаме с много такт, с много дипломатичност да решим този въпрос, отбеляза Борисов. Той изтъкна, че в няколко държави в ЕС има огромно струпване на мигранти, харчат се много ресурси, докато други не искат да участват в процеса. Премиерът подчерта, че е необходимо да се направят центрове близо до военните конфликти, за да могат хората да се върнат и да участват във възстановяването на своите страни, а икономическите мигранти да бъдат допускани дотам, където има нужда от тях. За Западните Балкани За един от основните приоритети на българското европредседателство, Западните Балкани, Борисов коментира, че в мандата на тази Европейска комисия няма да има нови държави членки от Балканите в ЕС, но България много ясно и честно трябва да им каже какви надежди могат да хранят, как във времето биха се разположили вижданията ни за интегририрането им в Европа. Това е точният момент, в който трябва да го направим, подчерта премиерът и припомни вчерашното убийство на  лидер на косовските сърби в Митровица , като каза, че \"един изстрел в Косово веднага взривява Западните Балкани\". Народите от Балканите чакат и се надяват, че, бидейки географски и исторически в Европа, ще имат план за присъединяване към ЕС, някои са по-напред, други по-назад, допълни Борисов. Той даде  Договора за добросъседство  между България и Македония като пример как добронамерено могат да се решават проблеми и изрази надежда между Скопие и Атина да завърши процесът за името, за да се даде перспектива за НАТО и ЕС за Македония. По думите му това е място на Балканите, което е като крайъгълен камък и ако се размърда, започват да мърдат целите Балкани. Имаме редкия шанс да не позволим Западните Балкани да се обезлюдят, да не позволим младите и квалифицирани хора да напуснат и да останат само възрастни хора, ако ние не го направим, има страни като Русия, Турция, Китай и Саудитска Арабия, които имат голям интерес към региона, настоя премиерът. Стабилността на Балканите е пряко отговорна за стабилността на Европа, след това ще се чудим откъде са идвали ислямски бойци, там има много плодородна почва поради големия процент мюсюлманско население на Балканите, каза още Борисов, допълвайки, че \"изходът е европейска перспектива, те го очакват, те го желаят\". За Русия той коментира, че някои държави членки искат да паднат санкциите срещу нея, други – да се задълбочат, но България ще се опита да търси нормализиране на отношенията. Воля за успех Председателят на Европейската комисия Жан-Клод Юнкер коментира, че българското председателство на Съвета на ЕС е добре подготвено. Той подчерта, че времето напредва, и изрази надежда работата по законодателството да приключи преди следващите европейски избори през 2019 г. Трябва да решим в кои области искаме да харчим повече и в кои можем да харчим по-малко или по различен начин, нека не започваме наобратно – първо да фиксираме бюджетни тавани и после да определяме приоритетите, призова Юнкер. Той похвали България за успехите й в областта на икономиката, отбеляза, че страната се развива добре по отношение на заетостта и се е справила отлично с бюджетния си дълг за разлика от немалко държави от еврозоната. По думите му има отлични шансове за присъединяването на България към ЕРМ-2, но трябва да се направи още много и за реалното сближаване, най-вече за борбата с корупцията. Той съобщи, че края на февруари и началото на март ще прави обиколка на балканските страни и иска да отправи към тях посланието, че присъединяването към ЕС не е нещо естествено, а трябва да се извоюва с много усилия и всички конфликти да бъдат уредени още преди присъединяването. Бойко Борисов е доказал, че е демократ и проявява категорична воля и че може да действа много убедително, посочи Юнкер. Опитът ни показва, че нещата не зависят от големината на една държава, а от волята на правителството й, а Бойко Борисов и България проявяват воля за постигане на успех по време на председателството, завърши той. Борисов представи приоритетите на европредседателството пред стотина евродепутати. Премиерът получи подкрепа за тях от основните политически групи в европарламента. Групата на   определи момента като исторически. През изминалите 30 години водихте битка срещу комунизма, битка за свобода, българите могат да се гордеят със себе си, защото винаги са били европейски настроени, каза председателят на ЕНП Манфред Вебер.  отбелязаха, че председателството започва в момент на остра идеологическа битка, защото има проевропейци и такива, които имат крайни виждания и защитават т.нар. бяла раса. Европейските социалисти ще се радват, ако председателството се насочи към социалната справедливост, която преминава през данъчна справедливост - необходимо е уеднаквяването на данъците, подчерта Елена Валенсиано, зам.председател на групата.  изразиха надежда, че българското председателство ще говори с ясен глас срещу руската агресия в Украйна. Групата на  изрази очакване възможно най-скоро да започнат преговорите за промените в миграционното законодателство на ЕС.  посочи, че много от задачите на председателството съвпадат с нейните виждания и българското председателство е в много добра позиция за напредъка на Западните Балкани. Келер от групата   поосочи, че председателството е възможност за осветяването на държавата председател. Тя отбеляза: Прочетохме 11 доклада за корупцията на ЕС, България все още е страната с най-много корупция в ЕС, има мерки срещу нея, но много от тях са неефикасни и контрапродуктивни. Има проблем с въздействието върху медиите и публичния живот от страна на тъмни кръгове, посочи още евродепутатът. Групата  приветства приоритетите на българското председателство, особено в областта на младежката безработица и за съживяване на процесите по приобщаване на Западните Балкани. Групата  призова председателството да продължи усилията за охрана на границите на ЕС и да предприеме стъпки за разубеждаване на мигрантите. В последвалите изказвания на български евродепутати   (ГЕРБ, ЕНП) изрази увереност, че България ще бъде не само добър посредник, но и добър лидер. Европейската интеграция е най-доброто лекарство за заздравяване на отворените рани на Балканите, допълни той.  (ББЦ, ЕКР) заяви, че мнозинството от българските граждани са губещи от ЕС, от опасната симбиоза с корупцията. От вас очакваме и възмездие. Шепа олигарси станаха морални ментори на нашето общество. Все още няма в затвора за корупция олигарх или политик, добави Бареков.  (ДПС, АЛДЕ) отбеляза, че българското председателство идва в момент, в който Европа е на кръстопът. Шестте държави от Западните Балкани се нуждаят от системна политическа и финансова подкрепа, от ясна пътна карта със срок за присъединяване към ЕС. Освободете се от оковите на крайния национализъм, призова Кючук българския премиер.  (БСП, Социалисти и демократи) посочи, че нито демокрацията, нито членството в ЕС, са застраховка срещу злоупотребата с власт и корупцията. Надявам се при българското председателство да имаме принос да не говорим за обезлюдяващи се държави. Надявам се колегите да кажат, че България е била достоен председател, добави той. (ВМРО, Европейски консерватори и реформисти) заяви, че борбата с предизвикателства трябва да се води умно, последователно, упорито и със самочувствие.", "date": "2018.01.17", "title": "Борисов увери и евродепутатите: Освен втори лифт гарантирам, че една керемида няма да се сложи повече в Банско"}
{"url": "https://www.dnevnik.bg/skorost/2018/01/17/3113837_bulgariia_e_treta_v_es_po_rust_na_prodajbite_na_novi/", "text": "България е трета в Европейския съюз по ръст на продажбите на нови автомобили през 2017 г., сочат данните на Асоциацията на европейските автомобилостроители (ACEA), цитирани от БТА. България за 2017 г. отчита растеж от 18.5%, изпреварена само от Литва (27.3%) и Унгария (20.4%). През декември обаче продажбите на българския пазар са спаднали с 13.8 на сто. Общо за ЕС продажбите на нови коли са нараснали с 3.4% до 15.1 млн. броя. Търсенето се е повишило на всички големи пазари освен във Великобритания, която е засегната от несигурността около Брекзит и отчита спад от 5.7% - първият годишен спад от 6 години. Германският автомобилостроител Фолксваген (Volkswagen) запазва лидерската си позиция в ЕС с пазарен дял от 23.7%, следван от френската Пе Ес А груп (PSA Group) с 12%, Рено (Renault) с 10.6% и Фиат-Крайслер (Fiat-Crysler) с 6.8%.", "date": "2018.01.17", "title": "България е трета в ЕС по ръст на продажбите на нови коли през 2017 г."}
{"url": "https://www.dnevnik.bg/sviat/2018/01/17/3113782_demokraciiata_e_v_otstuplenie_po_sveta_sochi_doklad_na/", "text": "Демокрацията миналата година   от десетилетия насам, а упадъкът на свободата на глобално ниво е отбелязан за 12-и пореден път. Това са изводите в новия доклад на неправителствената организация \"Фрийдъм хаус\", публикуван вчера. През 12-годишния период на глобален спад, започнал през 2006 г., 113 страни са отчели недвусмислен спад, а само 62 страни са отчели ясно подобрение, се казва в документа. Според текста, озаглавен  \"Свободата на света през 2018 г.\",  миналата година основни демократични принципи, в това число гарантиране на свободни и справедливи избори, правата на малцинствата и свободата на пресата и върховенството на закона - са били подложени на атаки. В   в областта на политическите права и гражданските свободи, а  . Осемдесет и осем страни по света са свободни и България е сред тях според оценката на \"Фрийдъм хаус\". Те представляват 45 процента от общо 195 страни по света и над 2.9 милиарда души, или 39 процента от глобалното население. Броят на свободните страни е нараснал с една (Източен Тимор) в сравнение с данните отпреди година. Несвободните (загубили мястото си в списъка на \"частично свободните\") обаче са се увеличили с две -  Турция  и  Зимбабве . Близо 4.5 млрд. души живеят в частично свободни и несвободни страни Докладът е озаглавен \"Свободата по света през 2018 г.\" В него броят на страните, окачествени като частично свободни е 58, или 30 на сто от всички оценени страни. В тях живеят близо 1.8 милиарда души, или 24 процента от населението на света.   е нараснал с една в сравнение с данните от доклада от миналата година, обобщава БТА.  Общо  . Те съставляват 25 процента от страните по света. Броят на хората, живеещи в несвободни страни, е почти близо 2.7 милиарда души, или 37 процента от населението на света. Повече от половината от този брой обаче живеят в само една страна от категорията - Китай. Броят на несвободните страни остава същият в сравнение с данните отпреди година. Сред несвободните страни освен Китай са посочени Афганистан, Ангола, Бахрейн, Беларус, Азербайджан, Куба, Казахстан, Етиопия, Египет, Либия, Русия, Руанда, Северна Корея, Катар, Венецуела, Зимбабве, Йемен, Сирия и др. Къде е България Според  , тя е свободна страна и не е отбелязала нито подобрение, нито влошаване на резултата си. Оценката се прави въз основа на два критерия - политически права и граждански свободи. Максималната оценка по тези критерии е 1, а минималната е 7. България е оценена и по двата критерия с оценка 2. Като цяло общата оценка на България за това, че е свободна страна, е 80 - оценка, която не се е променяла през последните няколко години. За справка оценка 100 се дава на най-свободните страни, а оценка 0 означава най-несвободни страни. За сравнение, несвободна страна като Сирия е оценена дори с оценка под нулата - с минус едно. В частта за България се допълва още, че медиите са частично свободни. В раздела за страната има и обяснителна бележка, според която подробният доклад за страната се очаква по-късно. Докладът е илюстриран с карикатура, на която се вижда демокрацията и човешките права, представени като жена войн, която се защитава със щита си от стрели. Зад нея се прикриват бойци със щитове със знамената на Германия, Франция и Великобритания, докато зад тях Доналд Тръмп е седнал на земята, хвърлил е щита си със знамето на САЩ и гледа екрана на смартфона си. САЩ \"отстъпват\", Китай и Русия утвърждават интересите си За Съединените щати в доклада се отбелязва, че   насред ускорен спад в областта на американските политически права и граждански свободи. През изминалата година обаче ерозията на демократичните стандарти е била \"по-дълбока, по-бърза\", отколкото когато и да било, а международната репутация на САЩ като отличник в доброто управление и човешките права е пострадала.    Макар през последното десетилетие САЩ да се преминали през серия трудности в провеждането на избори и в наказателното право при управлението \"и на двете големи политически партии\", през 2017 г. \"основните им институции бяха атакувани от администрация, която отхвърля установените норми на етично поведение в много дейности\", отбелязва \"Фрийдъм хаус\". \"Самият президент (Доналд) Тръмп смеси притесненията на бизнес империята си с ролята си на президент, назначи членове на семейството на високи постове в екипа си, напълни други позиции с лобисти и представители на специални интереси и отказа да спазва практики на прозрачност, приети от предшествениците му.\" Споменават се и заплахите на Тръмп към медиите, \"презрението му към имигранти мюсюлмани и от Латинска Америка и набелязването на някои афроамериканци\". Американските институции   и това има \"сериозни последици за състоянието на американската демокрация и ролята на Америка по света.\" В доклада се отбелязва, че Китай и Русия разширяват своето антидемократично влияние. Пише, че  , за да повлияе на демокрации като Австралия и Нова Зеландия, че е предоставил и дипломатическа и материална подкрепа за репресивни правителства от Югоизточна Азия до Африка, че е заставил различни страни да репатрират китайски граждани, търсещи убежище зад граница.  За Русия на Владимир Путин се казва, че е   в редица страни, в това число САЩ, Франция и Германия, че култивира връзки с ксенофобски партии из Европа, че заплашва или нахлува в най-близките си съседи и че служила за алтернативен източник на военна помощ за близкоизточните диктатури. Посочва се, че основната цел на Русия е да подкопае демократичните страни и да разпокъса институции, които държат сплотени тези, като например ЕС. Турция като \"несвободна\" страна Споменава се, че в Близкия изток авторитарни управници в Саудитска Арабия, ОАЕ и Египет утвърждават интересите си по безразсъдни начини, които удължават дългогодишните конфликти в Либия и Йемен. Споменава се и   - хъб на международната търговия и транспорт. За Иран се казва, че е изиграл своята собствена роля в регионалните конфликти, ръководейки мрежи от милиции, простиращи се от Ливан до Афганистан.  За  Турция  се казва, че   срещу онези, които са възприемани като врагове. Споменават се рефендумът за преход към президентска република, масовата смяна на избрани кметове с такива, назначени от кабинета, преследванията на активисти и продължаващото отстраняване на държавни служители, затваряне на медии и конфискуване на бизнеси. Споменава се и за офанзивата срещу кюрдското малцинство, която в замяна подхрани турската дипломатическа и военна интервенции в съседните Сирия и Ирак. Всичко това според \"Фрийдъм хаус\" \"разколебава гражданите в изразяването на гледни точки по чувствителни въпроси\". (Повече за свободата в интернет в Турция от предишния доклад на \"Фрийдъм хаус\"  можете да четете тук .) За Мианма се споменава бруталната , като връзка с тази кампания се казва, че останалата част на международната общност е била безсилна в отговора си срещу нея. Отбелязани са още погромът срещу  опозицията в Камбоджа  и усилията на правителството в  Пекин  да затегне хватката около Хонконг.", "date": "2018.01.17", "title": "Демокрацията е в отстъпление по света, сочи доклад на \"Фрийдъм хаус\""}
{"url": "https://www.dnevnik.bg/detski_dnevnik/2018/01/17/3113865_za_krajba_na_bonboni_niakoi_deca_gi_izprashtat_v/", "text": "В неделя, на 21 януари, неправителствената организация Национална мрежа за децата започва  кампанията \"За по-човечно детско правосъдие\" . Тя цели реформа в системата за детско правосъдие, отмяна на Закона за борба срещу противообществените прояви на малолетни и непълнолетни, действащ от 1958 г., закриване на поправителните интернати и въвеждане на съвременни и ефективни наказателни мерки за децата извършители. Другата цел на кампанията е създаване на разбиране в обществото, че  , тъй като те са били жертви на насилие, тормоз, неглижиране, живот в крайна бедност и прочие. Сега действащият закон ги наказва несъразмерно високо, дори по-сурово от възрастните, за провинения като бягство от дома, просия или дребни кражби, за които възрастните не носят наказателна отговорност. Началото на кампанията ще бъде дадено в 11 ч. в Mall of Sofia (молът на бул. \"Стамболийски\", пред магазина на H&M на партера). По време на събитието ще бъде представена играта, наречена \"Не ме съди, човече\", и ще бъде показано видео със социален експеримент, който Национална мрежа за децата организира с участието на родители. Знаете ли, че за кражба на бонбони някои деца ги изпращат в интернат? Всеки може да стане част от промяната, като подпише петицията за реформа на  www.endviolence.nmd.bg Защото в момента над 10 000 деца попадат под ударите на 60-годишния Закон за борба срещу противообществените прояви и стават жертви на неадекватни възпитателни мерки. Има деца, които дори за дребни нарушения търпят наказания в изправителни интернати. Там те често остават без психологическа подкрепа, без право на качествено образование, без медицинска помощ. А това са преди всичко деца, които заслужават човешко отношение и подкрепа. Достатъчно е, че животът веднъж ги е наказал с тежко детство и лишения, за да ги наказваме отново, подчертават от Национална мрежа за децата. Отново в изходна позиция е работата по  проект за нов закон , свързан с престъпленията и проявите, извършени от малолетни и непълнолетни. В портала за обществени консултации  strategy.bg  e качен консултационен документ, от който става известно, че все още има няколко въпроса, които трябва да бъдат обсъдени.", "date": "2018.01.17", "title": "За кражба на бонбони някои деца ги изпращат в интернат"}
{"url": "https://www.dnevnik.bg/photos/2018/01/17/3113780_fotogaleriia_prepuskane_sred_plamucite/", "text": "Човек язди кон през огнени пламъци по време на ежегодния фестивал \"Luminarias\" в село Сан Бартоломе де Пинарес в Испания. Фестивалът се открива в навечерието на деня на закрилника на животните Свети Антоний.", "date": "2018.01.17", "title": "Фотогалерия: Препускане сред пламъците"}
{"url": "https://www.dnevnik.bg/politika/2018/01/17/3113860_propuski_pri_subiraneto_na_akcizi_i_dds_sa_osnovnite/", "text": "Очаквано БСП внесе първия вот на недоверие срещу кабинета \"Борисов 3\", който е заради провал в политиката за борба с корупцията. Мотивите на вота според лидера на левицата Корнелия Нинова са общо десет страници и включват примери от сферите на здравеопазването, обществените поръчки, строителството, санирането и борбата с контрабандата. По-рано днес от парламентарната трибуна Нинова обяви, че има класифицирана информация за  данни за заплаха за финансовата сигурност на страната . На въпрос на \"Дневник\" тя каза, че ако докладите на службите станат публични, няма да има нужда от дебат по вота на недоверие, а правителството направо ще падне. \"Системите на приходните агенции (става въпрос за Българската акцизна централизирана информационна система (БАЦИС) - бел. авт.) са пробити. В тях се влиза от множество точки. Заличават се данни на акцизни стоки, приходите от които не се внасят като акцизи и ДДС\", разясни Нинова на въпрос на \"Дневник\" какво пише в докладите. Тя каза още, че \"не се внасят акцизи и ДДС на определени стойности\", които обаче не може да обяви, защото това е класифицирана информация. На въпрос защо вотът на недоверие се внася по време на европредседателството Нинова обяви, че 83% от гражданите искат борба с корупцията, което е и проевропейска политика. Попитана за контрааргументите на управляващите, че по време на правителствата с участие на БСП също е имало проблеми с корупцията, тя каза, че всички трябва да се обединят и да се \"справят с този бич\". Сред мотивите са още ремонтът на НДК, който е станал \"символ на безотговорно и непрозрачно харчене на парите на данъкоплатците\"; изграждането на ограда на границата с Турция, което според БСП е белязано с корупция при изхарчването на 180 млн. лв.; пътното строителство - сфера, в която бизнесмени си плащали, за да получат поръчка; паралелният износ на лекарства и др. Вотът на недоверие бе внесен без подписите на ДПС - решение, което ръководството на партията взе след  коледната реч на Ахмед Доган , в която той обяви, че \"няма политическа сила от опозицията, която днес може да поеме отговорността за управлението\".", "date": "2018.01.17", "title": "Пропуски при събирането на акцизи и ДДС са основните мотиви на БСП за вота на недоверие (допълнена)"}
{"url": "https://www.dnevnik.bg/citat_na_deniia/2018/01/17/3113864_citat_na_denia_spiral_sum_infrastrukturni_proekti_za/", "text": "Това заяви българският министър-председател Бойко Борисов пред Европейския парламент, където представи приоритетите на българското председателство на Съвета на ЕС. Изказването на Борисов бе в отговор на  коментар на лидера на Зелените в европарламента Ска Келер за строителството в Националния парк \"Пирин\"  и опазването на природата.", "date": "2018.01.17", "title": "Цитат на деня: Спирал съм инфраструктурни проекти, за да се излюпят новите щъркелчета"}
{"url": "https://www.dnevnik.bg/zdrave/2018/01/17/3113868_britanski_hirurg_poluchi_prisuda_za_tova_che_ostavial/", "text": "Коремният хирург Саймън Брамхол от Бирмингам е осъден на 12 месеца обществено полезен труд, 120 часа работа без заплащане и глоба от 10 хиляди паунда за своеволие, което си е позволил на два пъти с пациентите си - да издълбае инициалите си върху черните им дробове след операции, пише \"Гардиън\". След чернодробни трансплантации 53-годишният Брамхол оставил буквите SB с аргонов лазер (какъвто се използва за спиране на кървенето по време на операции) по външните стени на трансплантираните органи в два отделни случая - през февруари и през август 2013 г. За практиката му се разчува още тогава, след като негов колега забелязва, снима и разпространява 4-сантиметровите инициали при последваща операция на един от пациентите. Тогава като наказание Брамхол е временно отстранен от работа от болницата \"Кралица Елизабет\" в Бирмингам и е подложен на дисциплинарни проверки, а скоро след това напуска. Пред медиите признава, че постъпката му е била грешка. През 2017 г. обаче срещу него се води дело по обвинения от един от пациентите и в края на годината е обявен за виновен за нанасяне на психологическа травма с действията си. Егоцентричният акт иначе не поставя здравето на пациентите или на трансплантираните органи в риск по никакъв начин и всъщност инициалите отдавна са заздравели и изчезнали. По тази причина хирургът е признат за невинен по по-сериозните обвинения в делото за нанасяне на телесни вреди. Освен финансовите наказания няма да има последствия за кариерата му - получава само предупреждение от Главния медицински съвет на Великобритания. Брамхол сега работи за Националната здравна служба на Острова в Херефордшър. \"И двете операции са били дълги и сложни. Приемам, че сте били изморен и стресиран, и приемам, че това вероятно е повлияло на преценката ви. Но това е действие, породено от професионална арогантност в такъв мащаб, че преминава в границите на престъпна проява. Това, което сте направили, е злоупотреба с власт и предаване на доверието на тези пациенти. И не сте помислили за възможните последствия от това\", казва съдия Пол Ферър при произнасянето на присъдата през декември миналата година.", "date": "2018.01.17", "title": "Британски хирург получи присъда за това, че оставял инициалите си по вътрешностите на пациенти"}
{"url": "https://www.dnevnik.bg/evropa/2018/01/17/3113874_cheshkiiat_kabinet_se_suglasi_da_podade_ostavka_zaradi/", "text": "Правителството на чешкия премиер Андрей Бабиш се съгласи да подаде оставка, след като вчера  вечерта загуби вот на доверие  в парламента, предаде \"Ройтерс\". Кабинетът на малцинството, формиран от Бабиш след изборите през есента, ще остане на власт, докато се формира друго правителство, а това може да отнеме седмици или месеци, пише агенцията. Още след като партията на  Бабиш , АНО, спечели изборите с почти една трета от гласовете, всички други осем партии отхвърлиха възможността да се коалират с него. Срещу премиера освен това има обвинения в  злоупотреба  с европейски средства, заради които той поиска да бъде снет депутатският му имунитет. Бабиш получи неприкосновеност, след като беше избран като депутат и срещу него вече не можеше да започне наказателно дело. Решението дали да  бъде оставен без имунитет  ще се вземе в петък. \"Правителството прие оставката си и ще поискам среща с президента, за да му я дам лично\", каза самият Бабиш. Държавният глава Милош Земан, който  спечели първия тур  на изборите миналата седмица и отиде на балотаж, обаче каза, че ще даде на Бабиш нов мандат, за да опита още веднъж да състави правителство. Говорител на Земан каза, че срещата ще се случи до края на работната седмица.", "date": "2018.01.17", "title": "Чешкият кабинет се съгласи да подаде оставка заради вота на доверие"}
{"url": "https://www.dnevnik.bg/bulgaria/2018/01/17/3113852_asociaciia_na_evropeiskite_jurnalisti_sudebnite/", "text": "Асоциацията на европейските журналисти – България, определи като \"скандални\" решенията на Бургаския районен съд, с които са осъдени два местни сайта по искове, заведени от Петър Низамов - Перата. Исковете му са били за непозволено увреждане.  За две публикации от март 2012 г. със заглавие \"Биячите от \"Джубокс\" остават в ареста\" и са насочени срещу \"БургасНюз\" и \"Бургасинфо\". Ищецът твърди, че двете издания са нарушили презумпцията за невинност заради това, че през март 2012 г., позовавайки се на прессъобщения на МВР и прокуратурата, са информирали обществото, че Низамов е бил обвинен и задържан за инцидент в бургаска дискотека. Съдът приема частично исковете и осъжда двете медии да заплатят общо 2500 лева обезщетение на Низамов плюс разноски по делото. \"Съдът обаче осъжда медията заради това, че е поставила неподходящо заглавие на публикацията, идентична с прессъобщението на МВР. От решението става ясно, че според съда в текста на самото прессъобщение на МВР вероятно е нарушена презумпцията за невинност на лицето. Но медията не може да бъде отговорна за това, тъй като се позовава на текста дословно. Осъдена е обаче заради заглавието, което е поставила на тази публикация. Единият от двата предложени варианта гласи: \"Бургаският окръжен съд уважи протеста на прокуратурата и взе мерки за неотклонение \"Задържане под стража\" спрямо обвинените за нанасянето на побой над охранител в дискотека \"Джубокс\" бургазлии\", се посочва в позицията на организацията. Според АЕЖ подобна препоръка \"показва пълно непознаване на естеството на журналистическата работа\". \"Абсурдно е някой да очаква, че подобно заглавие би могло да се появи в медия. Най-важният критерий за едно заглавие е да отразява синтезирано съдържанието на публикацията. Никой не твърди, че това не е така в този случай. Следователно журналистите все пак са осъдени да плащат заради разгласена информация, получена по официален път, т.е. в противоречие с цитирания текст от Закона за радиото и телевизията\". Вчера и съдийската колегия на Висшия съдебен съвет се занима с казуса, като прати материалите на етичната комисия в Окръжен съд - Бургас, и прие декларация, в която изрази надежда журналистите да не накърняват независимостта на съда.", "date": "2018.01.17", "title": "Асоциация на европейските журналисти: Съдебните решения срещу бургаски медии са скандални"}
{"url": "https://www.dnevnik.bg/sviat/2018/01/17/3113897_trump_spi_po_4-5_chasa_no_e_v_otlichno_zdrave_uveri/", "text": "Президентът на САЩ Доналд Тръмп е в отлично здраве, без никакви признаци на когнитивни нарушения и се очаква да остане здрав до края на мандата си, а и на втория, ако бъде преизбран през 2020 г. Това заяви снощи след близо четиричасов профилактичен медицински преглед в петък лекарят на Белия дом Рони Джаксън, предаде \"Франс прес\", цитирана от БТА. \"Няма абсолютно никакви признаци за какъвто и да било когнитивен проблем\", каза д-р Джаксън в дълъг разговор с журналисти за здравословното състояние на 71-годишния президент. Когнитивните смущения представляват разстройства, засягащи паметта, способността за обучение, възприятието, способността за решаване на проблеми. По думите на Джаксън, който осъди \"психиатрията на таблоидите\", президентът е поискал когнитивен тест, за да разсее спекулациите за душевното му здраве, заради публикации за симптоми на когнитивни заболявания. Такива коментари се появиха и заради наскоро  излязлата  книга за  държавния глава .  Рисунки на часовник, разпознаване на камила, обратно броене Лекарят похвали \"изключително добрите гени\" на президента и неговата голяма енергичност и издръжливост, като подчерта, че Тръмп спи по 4-5 часа на денонощие. Според Джаксън Тръмп е получил максималните 30 точки на масово прилагания по света тест за проверка на паметта и вниманието Montreal Cognitive Assessment. От 26 точки нагоре вече няма основания за тревога, посочва АФП. Резултатът и всекидневните наблюдения на лекаря по думите му дават основания за извода, че американският лидер няма нарушени функции на мозъка и \"мисли ясно\" според телевизиите Ен Би Си и Си Ен Ен. В социалните мрежи и в публикации на редица издания се появиха и примерни бланки с теста с продължителност десет минути, на който е бил подложен Тръмп. Трябвало например да нарисува часовник, показващ точния час, да разпознае камила, лъв и носорог, изобразени на рисунка, да открие общи черти между влак и велосипед, да подбере за минута няколко думи, започващи с една и съща буква. Също и да брои на глас в обратен ред от 100 до 1, като изважда всеки път по 7 от поредното число. Това е първият медицински преглед за Тръмп в качеството му на 45-и президент на САЩ. Лекарят му, преглеждал и предшественика му Барак Обама, изтъкна, че не знае друг някой действащ американски лидер да е минавал подобна проверка на мозъчните функции.  \"Общо взето, цялостното състояние на президента е отлично\", заяви Джаксън, цитиран от осведомителните агенции. Нормалната сърдечна дейност на Тръмп и доброто му здраве се дължат на въздържанието от алкохол и тютюн през целия живот, каза той. През декември 2015 г. личният лекар на Тръмп (Джаксън е с титла \"лекар на президента на САЩ\"), обяви, че пациентът му би бил \"най-здравият човек, избиран някога на президентския пост. По-малко мазнини и повече упражнения При все това за президента, който тежи 108 кг при ръст от 190 см, би било полезно да мине на диета с по-малко мазнини и да прави физически упражнения. Лекарят съобщи, че Тръмп би желал да свали тази година между 4 и 7 кг, и обеща да отдели специално внимание на хранителния му режим. \"Ще поработим върху това, ще напреднем, не съм разтревожен\", каза той. Лекарят на Белия дом ловко избегна журналистическите въпроси от не твърде медицинско естество, допълва АФП. Според агенцията Джаксън не е отговорил например дали Тръмп, известен любител на телевизията, не прекарва твърде много часове пред екрана. Той отговорил с \"не\" на въпроса дали е преброил колко време прекарва президентът по терените за голф. И след въпрос за очакваната продължителност на живота му отбелязал с усмивка, че Тръмп \"вероятно няма да живее до 200 години\". ", "date": "2018.01.17", "title": "Тръмп спи по 4-5 часа, но е в отлично здраве, увери лекарят на Белия дом"}
{"url": "https://www.dnevnik.bg/bulgaria/2018/01/17/3113946_i_sudiiskata_kolegiia_ukaza_na_mediite_kakvo_se/", "text": "Съдийската колегия на Висшия съдебен съвет (ВСС) прие декларация по случая с двете осъдителни решения на Бургаския районен съд срещу два местни сайта, заведени по искове на Петър Низамов-Перата. Исковете на Низамов са били за непозволено увреждане  за две публикации от март 2012 г. със заглавие \"Биячите от \"Джубокс\" остават в ареста\", написани по прессъобщения на прокуратурата и полицията. Съдия Калин Кунчев осъжда \"Бургасинфо\" и \"Бургаснюз\" да заплатят на Низамов съответно по 2000 лв. и 500 лв. за причинените му неимуществени вреди – преживян душевен дискомфорт. Искът на Перата е уважен частично, защото той е искал съответно 20 и 15 хил. лв. Решенията не са окончателни. След публикуването на двете решения бургаски медии изпратиха декларация до съдебния съвет, главния прокурор и правителството. Вчера съдийската колегия реши да обсъди случая, след като етичната комисия също се самосезира. Материалите бяха изпратени до местната етична комисия в Окръжен съд в Бургас, а колегията прие на извънредно заседание, декларация. В нея се изразяват \"вяра, подкрепа и убеждение в силата на конституционно прогласената независимост на съдебната власт в Република България\" и се изразява надежда, че с действията си журналистическата колегия в Бургас не се опитва да оказва натиск върху съда \"по неприключило съдебно производство и за влияние върху неговата безпристрастност\". \"Държавните органи, юридическите лица и гражданите независимо от правния и обществения си статус са длъжни да спазват законите и установените етични стандарти. Това се отнася с особена сила до професионалистите в онези социални сфери, които имат средствата и възможностите да въздействат и да влияят върху общественото мнение. Членовете на Съдийската колегия изразяваме тревогата си във връзка с отразените в някои медии твърдения за неетично и непрофесионално поведение на български съдия при изпълнение на служебните му задължения\", гласи още становището. Според членовете на колегията подобни действия имат негативен ефект както \"върху публичния имидж на съда и съдебната власт, така и върху журналистическата общност и медиите, което изисква спазване на баланса между конституционните принципи за свободата на словото и правото на информация и независимостта на съдебната власт\". В декларацията се посочва категорично противопоставяне \"на публичното заклеймяване на постановени от съдии актове, с което се отправят внушения за пристрастност, липса на обективност и несъвместимост с високите професионални и нравствени изисквания към длъжността на съдията\". \"Съдийската колегия на ВСС осъжда всяко посегателство върху независимостта на съдебната власт и българските магистратите\", пише още в декларацията. По-рано днес от  Асоциацията на европейските журналисти в България  определиха решенията на съдия Калин Кунчев от Бургаския районен съд като \"скандални\".", "date": "2018.01.17", "title": "И съдийската колегия указа на медиите какво се надява да не правят по дело на Ператa в Бургас"}
{"url": "https://www.dnevnik.bg/bulgaria/2018/01/17/3113898_borisov_i_hashim_tachi_s_nadejda_vcherashnoto_ubiistvo/", "text": "Министър-председателят Бойко Борисов проведе телефонен разговор с президента на Косово Хашим Тачи по повод убийството вчера на един от лидерите на косовските сърби Оливер Иванович, съобщи правителствената пресслужба. Борисов остро осъди убийството и изрази съболезнованията си към близките и съмишлениците на политика. Българският премиер изрази надежда, че трагичният случай няма да попречи за нормализирането на отношенията между Прищина и Белград и настоя за личната ангажираност на косовския президент за възстановяване на диалога. \"В Страсбург темата за интеграцията на Западните Балкани е приоритет. Запознах членовете на Европейския парламент с мотивите ни защо страните от региона заслужават европейска перспектива, но усилия трябва да се полагат от всички. Разчитам и на Вашата помощ случаят в Косовска Митровица да не ни отклонява от голямата цел\", посочи Борисов и призова за активна работа за разкриване на убийството. Президентът Тачи подчерта, че правоохранителните органи в Косово ще направят всичко възможно да бъде открит убиецът и поръчителите. \"Няма да позволим този инцидент да ни отклони от нашата цел за нормализация на отношенията ни със Сърбия\", каза той.", "date": "2018.01.17", "title": "Борисов и Хашим Тачи с надежда вчерашното убийство \"да не отклони голямата цел\""}
{"url": "https://www.dnevnik.bg/politika/2018/01/17/3113883_patriotite_skloniha_da_podkrepiat_istanbulskata/", "text": "Парламентарната група на \"Обединените патриоти\" би подкрепила ратификацията на Истанбулската конвенция, ако след повторния превод на документа на български език не присъства терминът \"социален пол\". Това обясни в отговор на въпрос на \"Дневник\" секретарят на парламентарната група Борис Ячев. По-късно уточни, че решението ще бъде взето, след като видят окончателния превод на конвенцията. Днес стана известно, че в Съвета на Европа  е решено да има нов превод на конвенцията  заради споровете в България за съдържанието ѝ. Поводът е преводът на думата gender, която описва социалните роли на мъжа и жената като \"социален пол\", от което идват и интерпретациите за \"трети пол\". От думите на Ячев се разбра, че \"Обединените патриоти\" биха подкрепили конвенцията и със съпътстваща декларация, че текстът за \"социалния пол\" не се приема. И парламентарната група на \"Воля\" се обяви за такъв вариант. Другата седмица в парламента ще има обществен дебат за Истанбулската конвенция по инициатива на председателя му Цвета Караянчева (ГЕРБ). От ГЕРБ призовават документът да бъде ратифициран. Днес зам.-председателят на парламентарната група на ДПС Йордан Цонев обясни пред \"Дневник\", че движението ще излезе с окончателна позиция по текстовете тогава. БСП има твърдо решение да не подкрепя ратификацията  на Истанбулската конвенция, а да инициира промени в българското законодателство срещу насилието над жени и деца.", "date": "2018.01.17", "title": "\"Патриотите\" склониха да подкрепят Истанбулската конвенция под условие"}
{"url": "https://www.dnevnik.bg/sviat/2018/01/17/3112992_shte_stane_li_makedoniia_dvuezichna_sled_prietiia/", "text": "Обявен под градския часовник в Прилеп, написан в Тирана, гласуван в Скопие. Нова история, нов език и нов живот!\" Не е трудно да се познае от коя партия е македонският депутат, направил този коментар за новия Закон за употреба на езиците в профила си в социална мрежа. Зад очакваната съпротива на Димитар Стевананджия от ВМРО-ДПМНЕ срещу промените, които са на един подпис разстояние от публикуване в Държавния вестник на Македония, се крие тлеещият конфликт, който преди година отприщи нова политическа криза в страната и ескалира  до нощта на размириците в парламента  в края на април. Гласуваният от македонския парламент с 69 гласа \"за\" законопроект, който въвежда много по-широка употреба за албанския език от сегашната, трябва до утре да се подпише от президента Георге Иванов. В новогодишното си обръщение обаче Иванов каза, че \"заради краткосрочни политически цели\" текстът поставя под въпрос трайните интереси на Република Македония и македонския народ.\" Според него унитарният характер на страната е застрашен, а текстът излиза от рамките на Охридския договор от 2001 г., с който бе избегнато пропадането на страната във въоръжен етнически конфликт. Това бяха същите аргументи, с които той отхвърляше т.нар.  платформа от Тирана  - съвкупност от искания на албанските партии, загатнати преди и формулирани след изборите през 2016 г. Сред тях беше и промяна в употребата на езиците, а сегашният премиер Зоран Заев ги приемаше като условие да влезе в коалиция с \"албанския блок\". Именно заради тях президентът Иванов отказваше да даде мандат на Заев за съставяне на правителство. Те изведоха по улиците на Македония хиляди с искания сегашният единен и \"македонски\" характер на страната да бъде защитен, набеждаваха Заев като национален предател и дори го принудиха публично да отстъпи от някои искания. Той например трябваше да каже, че Македония няма да стане \"двуезична\", да променя герба  или полицейските си униформи  като реверанс към малцинствата. Година по-късно няколко от \"опроверганите\" албански искания вече са част от закона и въпреки съпротивата на опозицията (имаше общо 90 предложени изменения) нито една промяна на текста не беше направена от есента насам. Какво обаче ще се промени в Македония с новия закон? \"Дневник\" обобщава какво всъщност означава Законът за употреба на езиците за македонското общество година след като \"платформата от Тирана\" беше подписана на среща с албанския премиер Еди Рама. Защо е необходим законът Според документа целта е \"всеки гражданин в комуникация с министерствата (да) може да употребява един от малцинствените езици (така ще се превежда тук македонският термин \"службен език\", който по принцип означава \"официален език\", но в документа е отделно понятие от него - бел. ред.) и писмеността му, а министерствата отговарят на македонски и на малцинствения език\". Посочва се, че Законът за употреба на езиците е част от мерките в Националната програма за усвояване на правото на ЕС за 2017-2019 г., приета от кабинета на Заев през юли миналата година. Отвъд правните аргументи става въпрос основно за обещания при формирането на коалиция - както на по-голямата част от \"албанския блок\", така и на самия Заев - да се промени законодателството. Месеци преди това анализатори изтъкваха, че основната албанска партия и сегашен коалиционен партньор - Демократичният съюз за интеграция (ДУИ), не е успяла в съюза си с бившия премиер Никола Груевски (по чието време също беше на власт в последните години) да отговори на очакванията на етническите албанци в Македония. Оттогава ДУИ изтъква, че законът е просто приключване на въпросите, заложени в Охридския рамков договор от 2001 г., след като Македония беше на ръба на гражданска война. Какво ще се промени на практика Част от новите правила не са свързани с албанския конкретно, а по подразбиране, защото \"най-малко 20% от гражданите\" са част от албанското малцинство и го говорят. Други са ограничени до отделни общини, където и в момента се говорят \"малцинствени езици\" и където дадени групи - не само албанската - са над 20% от населението. -  , ще се публикуват и на македонски, и на албански език. Това се отнася и за правителствените решения. В парламента, включително на пленарни заседания, всеки депутат, чийто майчин език е албански, \"говори и на него\", тъй като е език на над 20% от населението, и внася в деловодството документи и на този език, за да бъдат използвани по време на пленарни заседания и такива на комисии. - Македонският език  . Изключение е ситуация, в която заседанията се председателстват от говорещ \"език на над 20%\", на практика албанец (например ако албанец стане премиер или ако някое заседание се ръководи от някой от сегашните вицепремиери). Той би могъл да ползва албански в работата си. Според същата формулировка (за двайсетте процента) стенограмите и всички други документи на кабинета ще бъдат и на македонски, и на албански. - Албанският език ще е официален в  . Съдилищата ще са длъжни да направят възможно използването му в документите, които издават. Това беше сред основните искания на албанските партии още преди изборите през декември 2016 г., тъй като те твърдяха, че досегашното положение дискриминира частта от населението, чийто майчин език е албански. Досега той беше \"малцинствен\" в онези административни единици, където говорещите го бяха над 20% от населението (най-малко 25 общини), но албанските партии настояваха, че общините на практика не го употребяват в комуникацията си и че не съществува задължение, което да регламентира използването му при необходимост. Сега ще е достатъчно дори само една от двете страни в комуникацията да го използва, за да възникне такова задължение. -   и пощенските марки, платежните нареждания, фактурите и бандеролите. Банкнотите и монетите, както и пощенските марки   на гражданите, които говорят македонски, и на носителите на друг език, говорен от най-малко 20% от населението. - Сайтовете в интернет на всички институции   (с версии на македонски и албански), но това ще важи и за публични предприятия, агенции, дирекции и юридически лица с публични функции. Други промени се отнасят само до някои общини и следователно могат да се приложат и за езици, различни от албанския (в онези вече \"двуезични\" или \"триезични\" общини, където се говорят езици като турски или сръбски): - Униформите на държавните служители в Скопие и другите градове, където албанците са над 20% от населението, ще включват  . Същото важи за надписите на местните институции и местните подразделения на национални институции на съответната територия и за печатите, които издават.  , площади, мостове и други инфраструктурни обекти\" в Скопие и във всички единици, където се говори \"език, говорен от най-малко 20%\". - Това   на полицията, пожарната, служителите в здравеопазването в Скопие и всички други области, в които гражданите, говорещи друг език (не само албански, но и турски, влашки, сръбски или ромски), са над 20% от населението. На   в общини, където най-малко 20% от гражданите говорят език, различен от македонския, ще важат същите правила. Какво не засяга само албанците В случая на униформите на държавните служители, полицията и пожарната и граничната инфраструктура новите правила по подразбиране се отнасят и за пет общини, в които турският официално е в употреба, една, в която такъв език е влашкият, две със сръбски и една с ромски. Кога влизат в сила новите правила Самият закон влиза в сила в деня на публикуване в Държавния вестник на Македония. За пълното му административно прилагане обаче има срок от една година, а конкретно за пълното въвеждане на \"езика на над 20%\" в местните институции - 6 месеца. Колко дълбоки са промените  Новите правила и изисквания всъщност ще узаконят фактическото положение, като създадат нови (нееднозначно приемани от експерти) задължения за държавните органи да гарантират, че комуникацията ще е еднакво възможна на двата езика.  В населените предимно с албанци общини основните надписи по улиците са така или иначе на албански език, а през февруари влиятелното  електронно издание МКД писа , че някои от тях все още предлагат версии на сайтовете си единствено на албански, но не и на македонски, защото последните са в процес на \"създаване\" от месеци. Такъв е случаят в община  Сарай , а за Студеничани само  част от информацията  е на македонски. Тази \"двуезичност\" обаче   на държавните институции (монети, полицейски униформи), нито беше регулирана законово с налагане на правила, които да изменят публичното пространство в полза на малцинствата. Този аспект не бива да се надценява: \"двуезичните\" улични табели например отдавна са факт в някои градове, а тези по пътя към Скопие и Охрид например от години съдържат имената на градовете както на македонски, така и на албански. От друга страна, промените поставят представата на голяма част от населението за \"Македония на македонците\" на изпитание. Саркастичното подмятане за \"новия\" живот на депутата от ВМРО-ДПМНЕ Стевананджия може да се окаже не съвсем далеч от реалността. Какви проблеми може да създадат Част от експертите, критични към закона, отбелязват, че степента на езикова интеграция на дадена общност не зависи от това колко официални езика има в страната и че   на етнически малцинства. За сравнение, в Тетово например много от жителите са \"двуезични\", макар и това по-често да е едностранно (албанци говорят македонски свободно, а не обратното), тъй като двете основни етнически групи взаимодействат всеки ден помежду си. Също така   в институциите - при нужда - е на самите институции и това ще изисква увеличаване на бюджета на практика на всички държавни органи на Македония. Телевизия \"Алсат-М\" съобщи в неделя, цитирайки правителствени източници, че в двете институции, контролиращи спазването на закона, няма да се назначават нови служители, а ще се използва постоянният капацитет на държавната администрация. Как реагира Албания Албанският премиер Еди Рама написа в \"Туитър\", че \"одобряването на закона за албанския език в Скопие е историческо постижение за албанците, което демократизира и укрепва самата Македония. В \"реалното\" публично пространство обаче той   на закона. \"Преди няколко дни в македонския парламент мина закон, за който преди известно време не можеше и да се помисли\", каза Рама,  цитиран от ТВ 21 .\"Всички трябва да сте горди... да са горди всички, които гласуваха, поддържаха и вярваха в тази партия, защото без нея днес нямаше да има официален албански език в Македония.\" Посланието, отправено от него, може да налее масло в огъня на дискусиите, тъй като ще извика спомени именно за \"платформата от Тирана\" и за тезата на Груевски, че зад исканията на албанските партии стоят албанските управляващи. Както македонските албански партии, така и Рама настояват, че премиерът е бил само фигурата, която да събере спорещите около платформата политици, а Тирана - мястото, на което това се е случило. От шест искания, изпълнени от общо 11 в \"платформата\", обаче  само две са пряко свързан и със Закона за езиците; другите са в голяма степен или частично изпълнени по-рано от правителството на Заев. В другата държава с етническо албанско мнозинство, Косово, президентът Хашим Тачи също приветства законопроекта и каза, че той \"ще укрепи съжителството\" и европейската перспектива на Македония. \"Напредъкът на политическите права на албанците в Македония... (е) политическо, административно и културно постижение,\" отбеляза Тачи във \"Фейсбук\". Може ли президентът да спре закона В средата на миналата седмица законът се озова в ръцете на президента Георге Иванов, който трябва да подпише до седем дни указа за публикуването му в Държавния вестник. Той обаче има право и да не го подпише (с изключение на случаите, когато даден текст е приет с мнозинство от над две трети от депутатите). Това действие връща приетия текст в парламента и депутатите са длъжни да го разгледат и гласуват още веднъж. При повторно приемане с мнозинство конституцията задължава Иванов да го подпише. Освен вече споменатите уподобявания на \"албанската платформа\" държавният глава изрази и други, процедурни и терминологични съображения - например факта, че законопроектът е маркиран със синия флаг на Европейския съюз, без за това да съществува съответната европейска директива, или липсата на прецизирана терминология за понятия като \"официален език\" или \"службен език\".  е, ако бъде обжалван в Конституционния съд. Такава стъпка биха могли да направят партии като ВМРО-ДПМНЕ. Какво може да ревизира новите правила Всякакви оценки за македонското население в момента биха били спекулации - заради каквито и беше отложено преброяването през 2011 г. Такова не е имало от 2002 г., когато албанците бяха отчетени като 25.17% от населението, турците - като 3.85 на сто, ромите - 2.66%, сърбите - 1.77%, бошняците - 0.84%, и власите - 0.47% (както обаче беше споменато горе, някои от тези групи възлизат на около или над 20 на сто от населението в част от общините), особено в Западна Македония. Не е известно какво би променило въвеждането на графа \"българи\", което спомена една от  албанските партии , ако изобщо се случи. Вероятно отговорът е \"не много\",  съдейки  по  думите  на македонски българи. Ще се спазва ли законът  Специална агенция и инспекторат ще трябва да наглеждат как ще се изпълняват законовите разпореждания. Дейността им е подробно описана в закона, който предвижда и глоби от 4000 до 5000 евро за неспазване. Макар на Балканския полуостров скептицизмът и дори осмиването на агенции, комисии и надзорни съвети, създавани заради спазването на нов закон и договор, да се смята за народна мъдрост, към момента е трудно да се каже дали случаят със Закона за езиците ще е такъв. Причината е в интереса на коалиционните партньори - основно ДУИ - и особено в конкуренция за вниманието на етническия албански електорат да бъде защитено бързото изпълнение на закона. ДУИ, които силно пострадаха след години в коалиция с ВМРО-ДПМНЕ и си навлякоха критики, че повече гледат интересите си във властта, се налага непрекъснато  да опровергават нападки от по-малки , но вече изгрели партии като Алианса на албанците и \"Беса\", за политически машинации и твърде малка загриженост да спазват обещанията от предизборната си програма. В два разговора с \"Дневник\" миналата година бившият говорител на ДУИ и сегашен вицепремиер за евроинтеграцията и междуетнически въпроси Буяр Османи  даде да се разбере , че за партията му промяната на Закона за езиците е просто стъпка към затваряне на страници от Охридския рамков договор от 2001 г., което е отнело твърде дълго.", "date": "2018.01.17", "title": "Ще стане ли Македония \"двуезична\" след приетия спорен закон"}
{"url": "https://www.dnevnik.bg/sport/2018/01/17/3113940_grigor_dimitrov_zagubi_set_na_nula_za_purvi_put_ot/", "text": "Българският тенисист Григор Димитров понесе тежък удар в мача си с американския квалификант Макензи Макдоналд във втория кръг на Australian Open. Миналогодишният полуфиналист получи т.нар. геврек - загуби сет на нула. Това стана в четвъртата част на мача, когато заемащият 186-ото място в световната ранглиста Макдоналд изравни за 6:4, 2:6, 4:6, 6:0. В момента се играе решителният пети сет. За последнo Димитров беше загубил сет на нула през май 2016 г. Тогава  в кошмарния финал с Диего Шварцман в Истанбул  той изпусна титлата и започна тежък период в кариерата му. За шести път откакто стана професионалист, Димитров губи сет на нула в основна схема на турнир от световния тур на АТП.  Два от тях бяха през 2015 г. в решаващи трети сетове - срещу Фабио Фонини на мастърса в Рим и срещу Райън Харисън, когато сдаде титлата в Акапулко. През 2014 г. българинът получи \"геврек\" от Давид Гофен в първия сет на двубоя им от третия кръг на US Open, но след това спечели в четири сета. Първият загубен сет на нула на Димитров беше във втория кръг на Australian Open през 2012 г. Това се случи в решаващия пети сет срещу испанеца Николас Алмагро.", "date": "2018.01.17", "title": "Григор Димитров загуби сет на нула за първи път от кошмара в Истанбул"}
{"url": "https://www.dnevnik.bg/sport/2018/01/17/3113921_bulgarskite_futbolni_klubove_imat_41_mln_evro_prihodi/", "text": "Футболните клубове от Първа лига имат общи приходи от 41 млн. евро за финансовата 2016 г., показва задълбоченият доклад на УЕФА. Анализът разкрива и огромен ръст на заплатите в елита на българския футбол - от 35%, до 29 млн. евро. За разлика от водещите първенства в Европа в Първа лига само 6% от приходите идват от договора за телевизионните права. Най-голям е приносът на парите от наградните фондове от евротурнирите - 42%, както и на спонсорските и търговските сделки - 29%. Други 7% се дължат на продажбата на билети, а останалата част попада в графата \"Други\", в която влизат даренията. В основата на тези резултати стои  . Само от участието си в евротурнирите  клубът си заслужи 19 млн. евро за предходния сезон . Годишният доклад на шампионите показа, че  общите им приходи само за 2016 г. са 44.925 млн. лева, което е с над 10 милиона повече от 2015 г . Отделно през 2016 г. сумата за заплати в \"Лудогорец\" скочи рязко и стигна 24.418 млн. лева спрямо 15.391 милиона за предната година. Данните на УЕФА показват, че по-голямата част от българските елитни клубове отчитат финансови загуби. Европейският футболен съюз отчита още, че задълженията на клубовете на континента спадат. В България те  . Провалът в евротурнирите - извън успехите на \"Лудогорец\", доведе до срив на България с десет места в ранглистата на УЕФА по клубен коефициент спрямо 2010 г. Сега страната вече е на 27-ата позиция.", "date": "2018.01.17", "title": "Българските футболни клубове имат 41 млн. евро приходи и огромен ръст на заплатите"}
{"url": "https://www.dnevnik.bg/biznes/2018/01/17/3113922_pri_plashtane_s_otkradnata_bankova_karta_tituliariat/", "text": "От 13 януари 2018 г., когато потребителите извършват трансгранично плащане с кредитна или дебитна карта в рамките на ЕС, търговците и банките не могат да ги таксуват повече, отколкото ако операцията е в рамките на държавата. Това важи за покупките онлайн и на място. Правилата са регулирани в ревизираната Директива за платежни услуги (PSD2), разясни Европейският потребителски център. Освен плащанията с дебитни и кредитни карти, нововъведенията включват Например, ако таксата на вашата банка за теглене на пари от банкомат на друга банка във вашата страна е 1 евро, банката може да начислява същата такса, когато теглите пари в друга страна от ЕС, разяснява потребителският център. Ако потребителят плаща във валута, различна от евро, издателят на картата може да начисли такса за обмен на валута. Изчисленията показват, че забраната за допълнително таксуване ще покрие около 95% от всички разплащания с карти в ЕС, а хората ще спестят над 550 млн. евро за година. С промените в директивата се повишават и правата на потребителите, когато става дума за нерегламентирани плащания с карта при нейната загуба или кражба. В такива случаи, ако от картата или сметката то може да се наложи той да плати най-много 50 евро. Досега лимитът беше 150 евро. В случаите, когато собственикът на картата не е бил в състояние да разбере за загубата, кражбата или незаконното присвояване на средства (напр. ако профилът му е хакнат или картата е копирана и дебитирана без негово знание), тогава той не трябва да плаща нищо. Банката или издателят на картата трябва да покрият всички разходи. Това правило се прилага и ако загубата е по вина на банков служител. Потребителите ще бъдат по-добре защитени и когато сумата на транзакцията не е известна предварително. Става дума най-вече за плащания, свързани с На търговеца ще бъде позволено да блокира средства от сметката на клиента му само след като той е одобрил точната сума предварително. Когато се извърши реалното плащане (клиентът напусне хотела или върне наетия автомобил), банката незабавно трябва да освободи сумата, която е била блокирана. При проблеми с плащания в рамките на ЕС потребителите трябва да се обръщат към банката си или към издателя на банковата карта. Институциите са длъжни да отговорят писмено в рамките на 15 дни (или до 35 дни при определени извънредни обстоятелства). Те също така трябва да имат официална процедура за подаване на жалби от потребители.", "date": "2018.01.17", "title": "При плащане с открадната банкова карта титулярят може да изгуби до 50 евро"}
{"url": "https://www.dnevnik.bg/evropa/2018/01/17/3113932_brekzit_e_katastrofa_no_vse_oshte_moje_da_se_izbegne/", "text": "За Брекзит няма да има печеливша страна, и държавите членки, и институциите на Европейския съюз, и британците ще загубят. Това заяви в Европейския парламент председателят на Европейската комисия Жан-Клод Юнкер. Изказването му бе направено по време на представяне на приоритетите на българското европредседателство. (Повече четете  тук ) Излизането на Великобритания от ЕС е катастрофа, поражение, което трябва да признаем, че претърпяхме, посочи Юнкер, като подчерта, че има много по-дълбоки причини за излизането им. Той припомни изказване на премиера Тереза Мей, според която в продължение на 40 години британците не са се чувствали добре в ЕС, и отбеляза, че не е било направено нищо, за да се поправи това. Така че и ние носим някаква вина, допълни Юнкер. Ако британското правителство може да си представи някаква възможна алтернативна на Брекзит, ако британците желаят да останат, ще могат да го направят, допълни Юнкер. Той припомни, че  подобно изказване направи  и председателят на Европейския съвет Доналд Туск вчера, но отбеляза, че в Лондон сякаш са реагирали раздразнено на това предложение. Дори и след излизането на Великобритания може да се задейства чл. 49 от Договора за ЕС, според който те отново могат да се присъединят, допълни Юнкер, настоявайки двете страни да не се торпилират взаимно. За проблемите в отношенията с Полша той коментира, че ЕС не води война с нея, а води спор. Задействането на процедурата по чл. 7 не е само по себе си санкция. По чл. 7 се предвиждат предупредителни мерки, обясни Юнкер и призова \"да не се разпространяват твърдения, че сме готови да санкционираме Полша\". Той отправи призив към българския премиер Бойко Борисов и правителството му да подходят конструктивно, да проявят готовност за компромис. През декември  еврокомисията за пръв път задвижи процедура , която може да лиши държава членка от правото да гласува при вземане на общи решения. Полското правителство е обвинявано, че нарушава основополагащите принципи на ЕС, включително \"демокрацията, равенството, върховенството на закона и спазването на човешките права\".", "date": "2018.01.17", "title": "Брекзит е катастрофа, но все още може да се избегне, каза Юнкер"}
{"url": "https://www.dnevnik.bg/sviat/2018/01/17/3113943_sauditska_arabiia_depozira_2_mlrd_dolara_v_centralnata/", "text": "Кралят на Саудитска Арабия Салман е наредил 2 милиарда долара да бъдат депозирани в централната банка на Йемен, за да бъде укрепена йеменската валута, предадоха световните агенции.  Премиерът на Йемен Ахмад Обейд бин Дагр вчера публично отправи молба за средства, чрез които да бъде стабилизиран йеменският риал и да се предотврати гладът в  опустошената от война  страна. \"Това не е кредит, а депозит и законното йеменско правителство няма да трябва да го изплаща\", посочи източник, близък до саудитското правителство, цитиран от \"Ройтерс\".  В Йемен от близо три години бушува  гражданска война  между международно признатото правителство, което се е укрепило се в Юга и има поддръжката на Рияд, и  бунтовниците хути  в северната част, на чиято страна е Иран.  Йеменският риал загуби над половината от стойността си спрямо долара и заради бързо растящите цени някои основни стоки стават недостъпни за жителите на страната.  Централната банка, разположена в южния пристанищен град Аден, на фона на топящите се валутни резерви има затруднения да изплаща заплатите на работещите в държавния сектор, на които разчитат мнозина граждани. Конфликтът доведе до хуманитарна и икономическа криза в обеднялата страна, а миналата година избухна и епидемия от холера, взела множество жертви. ", "date": "2018.01.17", "title": "Саудитска Арабия депозира 2 млрд. долара в централната банка на Йемен"}
{"url": "https://www.dnevnik.bg/bulgaria/2018/01/17/3113925_kontrolut_na_letishteto_v_sarafovo_e_bil_mnogo_slab/", "text": "Контролът на летище \"Сарафово\" в Бургас по време на атентата преди повече от пет години е бил много слаб. Това се разбра от показанията на първите осем свидетели, които бяха разпитани по делото. Днес то започна по същество след множество неуспешни опити. Обвинителният акт беше прочетен днес. След това започнаха първите свидетелски разкази, дадени от очевидци на атентата - служители на казина в близките курорти, които са раздавали флаери на летището, както и от таксиметров шофьор и гранични полицаи. Всички те разказаха личните си впечатления от взрива и смута и паниката след това. Никой от тях обаче не каза пред съда, че е видял или че си спомня да е видял лицата на извършителя на атентата и на неговите помагачи, които са подсъдими по делото. По време на атентата двама гранични полицаи са обхождали паркинга, където са паркирали автобусите, чакащи туристите, и чакалнята на летището. Достъпът до тези райони е бил напълно свободен за всеки гражданин, като задължение на полицаите било да искат документи само на тези, които им се сторят съмнителни или нарушават обществения ред. Пристигащите на летището туристи сами си вземали багажите от лентата и си ги отнасяли до автобусите, като нерядко и сами си ги поставяли в багажника. Служебните лица нямали право да им пипат багажите, обясниха свидетелите. Между отдела за видеонаблюдение и граничните полицаи не е имало координация, се разбра още от свидетелските показания. След атентата мерките за сигурност на летището и достъпът до него са били затегнати. Сега дежурят 13-14 граничари, а служителите на реда придружават пристигащите туристи до автобусите им. Tаксиметровият шофьор разказа, че негов колега се е разминал с атентатора самоубиец в деня на трагедията. Но той не го бил забелязал тогава, а просто се разпознал на разпространеното по медиите видео. По делото са призовани 145 свидетели, като около 40 от тях са полицаи и около 50 - експерти. Прокурорът по делото Красимир Тренчев заяви пред журналисти, че интересното ще е при разпита на полицаите, тъй като днешните първи показания бяха насочени по-скоро към пострадалите и как им се е помагало, а не към доказване на авторството на извършителите на атентата. При терористичния акт на 18 юли 2012 година освен атентатора самоубиец загинаха петима израелски граждани и българският шофьор на автобуса Мустафа Кьосов. Подсъдими задочно са двама ливански граждани - Мелиад Фарах и Хасан ел Хадж Хасан, които вече пета година се издирват с червена бюлетина на Интерпол. Няма напредък по издирването им, коментира днес прокурорът по процеса. Иначе  обвинителният акт бе внесен в съда през лятото на 2016 г.  и оттогава магистратите направиха неколкократни, но безуспешни опити да започнат процеса. Причината делото да не може да тръгне досега е нередовно призоваване на част от пострадалите израелски граждани или отсъствие на някои от защитниците. По делото са конституирани над 100 пострадали и близки на пострадали от атентата. Те депозираха и граждански искове на рекордната обща стойност от близо 200 млн. лв., като съдът ще прецени в хода на делото дали да ги уважи изцяло или частично. В края на миналата година съдебният състав проведе и успешно разпоредително заседание, на което страните се съгласиха, че в обвинителния акт не са допуснати процесуални нарушения и делото вече може да започне по същество.", "date": "2018.01.17", "title": "Контролът на летището в Сарафово е бил много слаб, разказаха свидетели на атентата"}
{"url": "https://www.dnevnik.bg/evropa/2018/01/17/3113956_merkel_shte_poseti_sofiia_v_subota/", "text": "Канцлерът на Германия Ангела Меркел ще бъде на работно посещение в София в събота, 20 януари, по покана на министър-председателя Бойко Борисов, съобщи правителствената пресслужба.", "date": "2018.01.17", "title": "Меркел ще посети София в събота"}
{"url": "https://www.dnevnik.bg/bulgaria/2018/01/17/3113572_komunikaciiata_ni_e_uspeshna_-_kakvo_otgovori/", "text": "Статията  \"Другата България, която можеше да е европредседател\" , публикувана на 16 януари, предизвика реакцията на Министерството за българското председателство на Съвета на ЕС, а \"Дневник\" разговоря и с няколко институции. Като право на отговор - макар такова да не е поискано изрично - публикуваме пълния текст на писмото на европредседателството. За позицията, изразена в статията, ще продължим да пишем. Тук само ще коментираме три от твърденията в отговора: -   Това просто не е вярно, тъй като към момента на публикуване на статията се появяваше именно нейната биография и снимка като говорител. Само няколко часа след това страницата бе почистена и в момента на нея няма нищо - вероятно от хора, които не знаят, че  в интернет нищо не се губи окончателно . Писмото от българското председателство пристигна след това. -  Когато \"Дневник\"  отрази старта на сайта на 1 декември,  нямаше реакция на факта, отразен с изречението \"На мястото за контакти с председателството има само снимка на Лиляна Павлова, един стационарен телефон, един имейл и личните ѝ профили като министър в \"Туитър\" и \"Фейсбук\". Съобщение до медиите за това кои са говорителите не сме получавали, а за добавянето на бившия журналист Веселин Желев като говорител написа \"24 часа\" на 22 декември (петъкът преди празниците за Коледа и Нова година) - също без да се позовава на официално съобщение. -  Това би трябвало да означава, че ако през май например Австрия (следващият председател на съвета на ЕС) покани група български журналисти да се запознаят какво смята да прави страната от 1 юли, това ще е неуважение към България? Уважаеми колеги, В отговор на публикация в \"Дневник\" от 16 януари 2016 г. под заглавие \"Другата България, която можеше да е европредседател\" ви припомняме, че уебсайтът на българското председателство на Съвета на ЕС 2018 – eu2018bg.bg - стартира един месец преди 1 януари 2018 г., когато България официално пое ролята си на председател на Съвета на ЕС. Още преди председателството на страницата \"контакти\" бяха обявени говорителите. В този смисъл не отговаря на истината твърдението \"До края на декември на мястото за контакти в сайта стоеше единствено снимката и електронната поща на министър Лиляна Павлова\". Говорителите на българското председателство са трима, а не четирима, както е посочено в публикацията. Те са Веселин Желев в София и Елица Златева и Геновева Червенакова в Постоянното представителство на Република България в Брюксел. Те са в пряка връзка с постоянно акредитираните кореспонденти на европейските и световните издания и на разположение за отговори на техните въпроси и необходимост от съдействие. Напомняме, че на страницата за контакти на сайта на председателството можете да намерите имената, телефонните номера и имейл адресите на всички говорители на министерства, които са на разположение за въпроси в съответните тематични области. Бетина Жотева не е говорител на МВнР и на сайта на министерството не е обявена като такава. При търсене в Гугъл излиза линк към нейната биография и предишната й длъжност. Що се отнася до датите, на които групата чуждестранни журналисти посети страната ни, трябва да отбележим, че по традиция такива пътувания се организират в началото на председателствата и съвпадат с посещението на Колегиума на комисарите. В България председателството беше открито на 11 януари 2018 г. На тази дата у нас пристигнаха лидерите на европейските институции и Колегиумът на комисарите, които заседаваха съвместно с българското правителство на 12 януари. Организирането на подобно посещение по-рано би било неуважително към предшестващото естонско председателство на Съвета на ЕС. Пътуването на журналистите беше организирано от Министерството за българското председателство, а не от консултантската фирма АПКО. То не бива да се смесва с комуникационната стратегия и осъществяването ѝ от агенцията. Моделът на комуникация на българското председателство следва моделите на всички предишни председателства. Очевидно той действа успешно, ако съдим по отзивите и материалите на европейските журналисти след посещението в страната. Непредубеден анализ на чуждестранните публикации за България преди, по време и след началото на председателството показва, че страната ни започва да привлича интерес по теми, далече надхвърлящи по обхват познати клишета и предразсъдъци. Озадачени сме и от две взаимно изключващи се твърдения в цитираната статия. Първото се позовава на ръководител от АПКО в подкрепа на друга теза, че \"в действителност много от подготвителните работи бяха вече извършени от екипите във външното министерство и от министерството на европейското председателство заедно с останалите министерства\". Второто, в последния абзац на материала, внушава точно обратното - че България не се е готвила за председателството. Не може да приемем и че екипите за връзка с медиите \"нямат никакви правомощия в разумен срок да дадат елементарен официален отговор от името на институцията\". Дирекция \"Комуникация и пресцентър\" на Министерството за българското председателство и съответните звена по министерства отговарят във възможно най-кратък срок на всички въпроси, които постъпват от чуждестранни и български медии, включително от \"Дневник\". Оставаме на Ваше разположение!", "date": "2018.01.17", "title": "Комуникацията ни е успешна - какво отговори министерството на Павлова след статия на \"Дневник\""}
{"url": "https://www.dnevnik.bg/evropa/zemedelie/2018/01/17/3113967_pchelarite_shte_mogat_da_tegliat_krediti_s_godishna/", "text": "Пчеларите ще могат да теглят преференциални кредити с лихва от 4% за  нови кошери, голи роеве, отводки, пчелни майки, ветеринарно-медицински препарати, пчеларско оборудване и инвентар. Днес ръководството на фонд \"Земеделие\" одобри условията за финансиране на  одобрените кандидати по Националната програма по пчеларство (НПП). С кредита те ще могат предварително да осъществят проектите си, а изплащането ще стане чрез субсидията. ", "date": "2018.01.17", "title": "Пчеларите ще могат да теглят кредити с годишна лихва от 4%"}
{"url": "https://www.dnevnik.bg/photos/snimka_na_denia/2018/01/17/3113966_snimka_na_denia_priiatelstvo_po_evropeiski/", "text": "Премиерът Бойко Борисов и председателят на Европейската комисия Жан-Клод Юнкер   на Съвета на Европейския съюз в Европарламента.", "date": "2018.01.17", "title": "Снимка на деня: Приятелство по европейски"}
{"url": "https://www.dnevnik.bg/kultura/2018/01/17/3113919_v_glavata_na_teo_ushev_s_miksirana_realnost/", "text": "Номинираният за \"Оскар\" аниматор Тео Ушев ще направи първата си самостоятелна изложба в България през февруари в залите на Софийската градска художествена галерия, съобщиха съорганизаторите фондации \"Моменти\" и \"Кидс хаус\". Тя обаче няма да е традиционна, а цялостна инсталация, която ще потопи зрителя в света на художника с помощта на най-новите технологии за т.нар. миксирана реалност. \"Като в тъмно огледало/In the mirror, dimly\" ще бъде представена у нас от 20 февруари до 11 март в Софийската градска художествена галерия. Художникът има подобни проекти, реализирани в Лондон, Квебек, Утрехт, Любляна, Токио, Сан Франциско и Анеси. Софийският размишлява върху темите за личния и социален страх, лицемерието, спасението и унищожението като индивидуален и обществен акт. За да ги осмисли обаче, зрителят ще трябва да влезе в първата за България \"потапяща инсталация\" (immersive installation) - с помощта на каска той ще стане част от действието в свят, създаден от Ушев. Става дума за нова и в световен мащаб технология, наречена миксирана реалност, която не е само виртуална, а комбинира заобикалящата среда и 3D картини и образи, взаимодействащи си в реално време. Рисунки все пак ще има - вместо платно те ще бъдат върху термично фолио, използвано като задържащо топлината одеяло в кризисни ситуации. Художникът ще представи и отделен филм, направен на основата на тези изображения. Изложбата-инсталация \"Като в тъмно огледало/ In the mirror, dimly\" е проект на фондациите \"Моменти\" и \"Кидс хаус\", финансиран по програма \"Култура\" на Столичната община в партньорство със Софийската градска художествена галерия и Националния филмов борд на Канада. Междувременно вчера стана известно, че \"Сляпата Вайша\" на художника, която миналата година спечели приза за анимация на канадските филмови награди, отново е номинирана - този път в категорията за виртуална реалност със своята VR версия.", "date": "2018.01.17", "title": "В главата на Тео Ушев с \"миксирана реалност\""}
{"url": "https://www.dnevnik.bg/bulgaria/2018/01/17/3113985_parlamentut_othvurli_predlojenie_na_bsp_da_ne_se/", "text": "С 58 гласа \"за\", 57 \"против\" и 36 въздържали се парламентът отхвърли предложението на БСП за спиране на издаването на разрешения за осъществяване на лечебна дейност до утвърждаването на Националната здравна карта. В мотивите към предложението, внесено от Корнелия Нинова и депутати от левицата, се посочва, че има диспропорционално разпределение на лечебни заведения за болнична помощ в страната, като на места има недостиг, а на други - прекомерност. Според вносителите Националната здравна карта може да въведе баланс, но за целта трябва първо да влезе в сила, а дотогава да не се позволява създаването на нови лечебни заведения и разширяване на лечебната дейност на съществуващите. Здравната карта, която трябва да очертае потребностите от медицинска помощ за населението по райони за цялата страна, се подготвя от няколко години.  Здравният министър Кирил Ананиев обеща да е готова до март , за да стане основа на преговорите с лекарите за Националния рамков договор за 2018 г. \"Предложението не дава решение на проблемите, които ние не отричаме, че във времето са настъпили - диспропорции в отделните региони на страната във възможността за достъп до медицински услуги. По отношение на Националната здравна карта - нейните параметри, начинът на изработване и съдържанието ѝ не са плод на визия на една или друга политическа сила, а са ясно регламентирани в Закона за лечебните заведения\", коментира депутатът от ГЕРБ и председател на парламентарната здравна комисия Даниела Дариткова и заяви, че управляващата партия не подкрепя идеята, защото не съответства на законодателната рамка. В реплика един от вносителите на законопроекта - Георги Йорданов от БСП, заяви, че щом не се одобрява предложението \"всичките 380 болници в страната ще ги струпаме до партийния дом в София и който може от Силистра да дойде и има пари, ще се лекува, който няма - няма да се лекува\".", "date": "2018.01.17", "title": "Парламентът отхвърли предложение на БСП да не се разкриват нови болници без Национална здравна карта"}
{"url": "https://www.dnevnik.bg/evropa/2018/01/17/3113677_gurciia_e_na_krachka_ot_kraia_na_spasitelnite_programi/", "text": "След почти осем години на икономическо и политическо напрежение Гърция вече е на една крачка от това да скъса оковите на спасителния режим, който бе травмиращ за нейните граждани, пише в. \"Уолстрийт джърнъл\". В публикация, цитирана от гръцкото издание \"Контранюз\", американският вестник смята, че ключов елемент за това излизане на Гърция от спасителния режим е да бъде доведен до успешен край третият преглед на нейната програма на 22 януари. Според авторите на статията Атина, а и други европейски столици били в трепетно очакване да оставят гръцката драма зад себе си. Те смятат, че излизането на Гърция от спасителната програма е възможно през август, когато изтича нейният срок. Най-важното сега е при какви условия Гърция ще напусне тази трета програма. Правителството в Атина си е поставило за цел това да стане \"на чисто\", без да прибягва до четвърта такава програма. А това означава без повече мерки за икономии и без друго финансиране. Такова нещо официално институциите не са отхвърлили. Но тъй като правителството и МВФ се застъпват за необходимостта от по-нататъшно намаляване на гръцкия дълг от страна на Европа, мнозина високопоставени представители като бившия шеф на Еврогрупата Томас Визер бяха заявили, че намаляването на дълга ще бъде съпроводено с повече ангажименти от гръцка страна. \"Уолстрийт джърнъл\" пише още, че следващите месеци ще предопределят дали Гърция ще спечели желаното от нея \"излизане на чисто\" от спасителния режим или някаква друга програма за спасяване, която би могла да се появи, за да бъде предотвратено едно ново повторение на дълговата криза от последното десетилетие.", "date": "2018.01.17", "title": "Гърция е на крачка от края на спасителните програми, твърди \"Уолстрийт джърнъл\""}
{"url": "https://www.dnevnik.bg/sport/2018/01/17/3113948_grigor_dimitrov_ocelia_v_petsetova_drama_sreshtu/", "text": "Григор Димитров изигра кошмарен мач срещу  американския дебютант Макензи Макдоналд , но успя да се класира за третия кръг на Australian Open. Българският тенисист оцеля след драматична победа с 4:6, 6:2, 6:4, 0:6, 8:6. В третия кръг световният №3 ще се изправи срещу руснака Андрей Рубльов, който победи финалиста от 2006 г. Маркос Багдатис с 6:4, 6:7 (5), 6:4, 6:2. Димитров ще играе с Рубльов във втори пореден турнир от Големия шлем след US Open. Тогава българинът допусна  неочаквана загуба от 20-годишния руснак във втория кръг. Димитров показа изпълнена с колебания и грешки игра срещу заемащия 186-ото място в световната ранглиста Макдоналд. 22-годишният американец играеше едва третия си мач в Големия шлем, а преди два дни спечели първата си победа в основна схема в турнир на АТП. Макдоналд напълно опроверга прогнозите за безпроблемна победа на поставения под №3 Димитров. Американецът вложи максимална агресия, показа огромно желание за битка и изигра мача на живота си. Главната заслуга за това обаче беше на неговия съперник. Българският тенисист допусна огромен брой грешки от бекхенд. В един момент той започна да бърка дори лесни слайсове и почти всеки негов удар от тази страна се спираше в мрежата. Макдоналд се възползва отлично от тази слабост. Той използваше всяка една възможност да атакува бекхенда на Димитров, като често тръгваше към мрежата дори след ретур. В допълнение началният удар на българина беше много далеч от обичайното ниво, въпреки че той вкара цели 70% от първите си сервиси. Димитров направи повече двойни грешки, отколкото асове - 8 срещу 9, и спечели едва 28% от точките след втори сервис. Миналогодишният полуфиналист беше много близо до първата си загуба срещу квалификант в турнирите от Големия шлем. Той обаче издържа на напрежението в инфарктните геймове на петия сет и вдигна победоносно ръце след 3.25 часа игра. Двубоят започна лошо за Димитров, който допусна пробив още във второто си подаване. Макдоналд затвърди предимството си и поведе с 3:1. Световният №3 имаше две поредни възможности да върне пробива при 3:4. Българинът допусна грешка от бекхенд при първата, а при втората остана пасивен и американецът завърши при мрежата. С два добри начални удара Макдоналд измъкна подаването си и поведе с 5:3. При 5:4 американският дебютант сервираше за спечелването на сета и взе комфортен аванс от 40:0. Димитров спаси първите два сетбола, но при третия изкара ретура си в аут. Във втората част миналогодишният полуфиналист започна по-добре да се нагласява към играта на 186-ия в света. Американецът спечели с лекота първите си две подавания. При третото обаче той изостана с 0:40 и допусна двойна грешка при втората точка за пробив. Димитров заигра много по-уверено и до края на сета не даде нито един гейм на съперника. Противно на очакванията българинът не успя да се възползва от момента. Той бързо загуби ритъм и мачът започна да става все по-тежък за него. След няколко оспорвани гейма шампионът от финалите на АТП се оказа догонващ в резултата, след като допусна пробив за 2:3. Макдоналд продължи да играе вдъхновено и набързо повее с 40:0. Американецът обаче се поддаде на нервите и не успя да затвърди пробива. След като пропиля три възможности за 4:2, той допусна двойна грешка. Димитров се възползва от шанса да върне пробива с един от малкото си успешни минаващи удари в този мач. Българинът беше на път да хвърли на вятъра усилията си в този гейм, след като допусна изоставане от 0:40 в следващия. Той все пак се събра и спечели следващите пет точки, за да поведе с 4:3. При 4:5 Макдоналд сервираше за оставане в сета, допусна поредица непредизвикани грешки и даде два поредни сетбола на съперника. Димитров реализира втория с печеливш форхенд и с пробив сложи край на третия сет. Световният №3 обаче се върна от стола за почивка напълно неузнаваем.  Той изигра кошмарен сет, в който не успя да спечели нито един гейм.  Четвъртата част продължи едва 22 минути, а българинът взе само девет точки от разиграните 33 точки в нея. Това беше първи загубен сет на нула от Димитров от кошмара срещу Диего Шварцман във финала на турнира в Истанбул през 2015 г. и общо шести \"геврек\" срещу българина в основна схема на турнир на АТП. Решаващият пети сет се превърна в голяма игра на нерви. Двамата стабилизираха началния си удар и не даваха никакви възможности за пробив. Вторият сервис продължи да създава огромни проблеми на Димитров, но за негово щастие първите му сервиси влизаха често. С напредването на сета българинът започна да взима надмощие. В 12-ия гейм той поведе с 30:0, но не успя да стигне до мачбол. При 8:7 ситуацията се повтори, като Макдоналд отново се добра до равенство след изоставане от 0:30. Този път обаче 22-годишният тенисист от Калифорния допусна двойна грешка, която доведе до първата и оказала се единствена възможност за пробив в петия сет. Тя беше с цената на мачбол и 186-ият в световната ранглиста не издържа на напрежението, изпращайки форхенда си в мрежата. Mакдоналд завърши двубоя с повече спечелени точки - 150 срещу 148 за Димитров, но това не се оказа достатъчно за най-голямата победа в кариерата му. \"Тренирали сме заедно в Калифорния, така че познавам малко играта му. Tой направи невероятен мач, а аз бях далеч от най-доброто си ниво\", каза българският тенисист след 215-минутната битка на централния корт \"Род Лейвър\".", "date": "2018.01.17", "title": "Григор Димитров оцеля в петсетова драма срещу 186-ия в света"}
{"url": "https://www.dnevnik.bg/sport/2018/01/17/3113988_lokomotiv_plovdiv_oceni_posledovatelnata_rabota_na_bfs/", "text": "Локомотив\" (Пловдив) стана поредният голям клуб от Първа лига, който обяви подкрепата си за Борислав Михайлов. Черно-белите оцениха работата на футболния съюз. \"Ръководството на ПФК \"Локомотив Пловдив\" обявява публично своята подкрепа за настоящия президент на футболната ни централа Борислав Михайлов и неговата програма за развитие на футбола в България\", се казва в информацията в сайта на клуба. \"Свидетели сме на последователната работа на БФС във всички аспекти на българския футбол. Смятаме, че това надграждане ще продължи през следващите години и ще доведе до резултатите, които всички желаем\", добавят от клуба от Пловдив. Преди два дни  \"Левски\" издигна кандидатурата на Михайлов . Подкрепа за настоящия президент, който търси четвърти мандат начело на футболния съюз, дойде още от \"Лудогорец\" и \"Славия\". Конгресът на БФС ще се проведе на 16 февруари. От футболния съюз  обявиха във вторник , че двама са кандидатите, подали документи до момента - Михайлов и бившият президент на \"Черноморец\" Ивайло Дражев. Очаква се и кандидатурата на Любослав Пенев.", "date": "2018.01.17", "title": "\"Локомотив\" (Пловдив) оцени \"последователната работа на БФС\" и подкрепи Михайлов"}
{"url": "https://www.dnevnik.bg/bulgaria/2018/01/17/3113993_rumen_petkov_se_e_sreshtnal_s_shefa_na_ruskoto_vunshno/", "text": "Румен Петков проведе среща с председателя на Руското историческо дружество и директор на руското външно разузнаване Сергей Наришкин, съобщи на сайта си партия АБВ. Двамата са обсъдили междудържавните отношения България - Русия, продължава съобщението. По време на разговора Петков е отправил официална покана към представителите на Руското историческо дружество за участие в честванията посветени на 140-та годишнина от Руско-турската освободителна война. Наришкин е изразил специална благодарност за изключителната организация на проведените в началото на декември миналата година тържества, посветени на Плевенската епопея. Петков подарил на Наришкин двутомника \"Руските паметници в България от Освободителната война 1877-1878 г.\". Автор на предговора към първия том е първият лидер на АБВ и президент на България между 2002 и 2012 г. Георги Първанов. Встъпителната част на втория том е изготвена от княз Николай Романов. В заглавието на съобщението на АБВ се акцентира, че българският ляв политик се е срещнал с Наришкин в качеството му на шеф на разузнаването. Не се съобщава къде се е състояла срещата между двамата. Наришкин е в списъка на лицата, обект на европейски санкции заради украинската криза.", "date": "2018.01.17", "title": "Румен Петков се е срещнал с шефа на руското външно разузнаване"}
{"url": "https://www.dnevnik.bg/biznes/online_trade/2018/01/17/3113955_evropeicite_vse_po-chesto_pazaruvat_onlain_bulgarite/", "text": "Онлайн пазаруването в Европейския съюз става все по-популярно, като през 2017 г. 68% от използващите интернет на територията на ЕС са си купили стока онлайн. Най-активни са хората на възраст между 16 и 54 години. За последните 10 години най-голям ръст на търсещите стоки в интернет има сред европейците между 16 и 24 години, като скокът е с 27%. Това показват данните от изследване на европейската статистическа агенция Евростат. Голямата разлика между Севера и Юга От проучването се очертава голямата разлика между Северна и Южна Европа. Лидери по онлайн пазаруване са Великобритания, Швеция, Дания и Германия, където 80% от използващите интернет са направили поне една покупка през интернет за последните 12 месеца. На последните места са Румъния и България с малко над 20%. За последните пет години най-завишен е интересът към онлайн стоките в Чехия, Литва, Испания и Италия. Слабо доверие към онлайн търговията е най-видно в страните от Източна и Южна Европа. В повечето случаи то е резултат от метода \"проба-грешка\" - жителите на страните от тази част на ЕС са посочили, че са купували стоки по интернет, но често те пристигали счупени, а при наложен платеж се е оказвало, че сумата е по-голяма от тази, която е посочена от търговеца. Кои са най-търсените онлайн стоки в ЕС За поредна година най-търсените от европейците продукти в интернет са дрехите и спортните стоки. Те са най-купувани онлайн от потребителите между 16 и 24 години. Следват пакетите за екскурзии, които пък са най-предпочитани от най-възрастните потребители. Хората между 25 и 54 години най-често купуват стоки за дома. 40% от всички онлайн сделки са на стойност между 100 и 499 евро. От агенцията уточняват, че няма голяма разлика сред интернет купувачите по полова принадлежност. Такава обаче се вижда при признака \"образователен ценз\" – по-образованите хора пазаруват онлайн значително по-често от тези с по-ниско образование. Разликата е 35%. Кои са най-недоверчиви Най-недоверчивите нации при онлайн пазаруването са България и Румъния, където съответно 11% и 13% от ползващите интернет са поръчали или купили стока онлайн за последно преди повече от година. България е на последните места по онлайн купуване на хранителни продукти, стоки за дома, електроника и екскурзии. Страната е и на дъното по интернет покупки от държави от ЕС. И докато в Източна Европа хората предпочитат пазаруването да става с физическото посещение на даден магазин заради различни проблеми при онлайн покупката, то в останалата част на ЕС доверието е значително по-високо. Близо 70% от поръчалите си стоки през интернет нямат никакви оплаквания от услугата. Най-честите проблеми, с които са се сблъсквали, са забавяне на доставката или сгрешена поръчка. Най-често купуваните онлайн стоки от страни извън тази, от която е клиентът, са електрически уреди, дрехи, играчки, книги и дискове с музика и филми. Техният дял от този тип търговия е близо 80%.", "date": "2018.01.17", "title": "Европейците все по-често пазаруват онлайн, българите са сред най-недоверчивите"}
{"url": "https://www.dnevnik.bg/sport/2018/01/17/3114002_severna_i_jujna_koreia_shte_izliazat_pod_edin_flag_pri/", "text": "Северна и Южна Корея се споразумяха да излязат под общия флаг на Корейския полуостров по време на откриването на зимните олимпийски игри в Пьончан. Това беше решено по време на продължаващите  преговори между представители на двете страни . Освен това двете държави ще имат и общ отбор в женския турнир по хокей. Северна Корея ще изпрати делегация от 550 души. В групата влизат 230 мажоретки за подкрепа на спортистите, 140 артисти и 30 таекуондисти, които ще участват в демонстрация. Всички те ще пристигнат в Южна Корея на 25 януари. Игрите започват на 9 февруари и поставят началото на азиатския цикъл в домакинствата на олимпийски игри - след това са летните в Токио 2020 и зимните в Пекин 2022. Южна Корея беше домакин и на летните игри в Сеул през 1988 г. Тогава обаче усилията за участие на спортисти от Северна Корея не дадоха резултат. Сега предстои първото съвместно излизане на делегациите на двете страни при откриване на олимпийски игри от 12 години. За последно те го направиха в Торино 2006. Потвърждението на присъствието на комунистическата държава вероятно ще намали политическото напрежение между Северна и Южна Корея, но  ще доведе до затруднения на организаторите  от гледна точка на настаняването и сигурността в последния момент от приготовленията. Мнозина експерти виждат проблеми в логистиката около делегацията на Северна Корея. Рю Се-Юн, ръководител на една от частните охранителни фирми Allami Korea, наета за опазването на реда по време на игрите, изрази опасения около малкото оставащо време за подготовка. \"Някои от хотелите вече са изцяло резервирани. Разтревожен съм къде ще бъдат настанени толкова много хора от Северна Корея. Не е лесно да се осигури настаняване в близост до спортните съоръжения.\" Международният олимпийски комитет удължи срока за регистрация на спортисти от Северна Корея за Пьончан 2018.", "date": "2018.01.17", "title": "Северна и Южна Корея ще излязат под един флаг при откриването на игрите в Пьончан"}
{"url": "https://www.dnevnik.bg/zdrave/2018/01/17/3114033_zdravnoto_ministerstvo_shte_tursi_nachin_da_uvelichi/", "text": "Министерството на здравеопазването ще прегледа възможностите за икономии в бюджета си, така че да се освободят средства за по-големи годишни субсидии за общинските болници. Заедно с това в рамките на предстоящите преговори с Българския лекарски съюз за цените на медицинските услуги през 2018 г. ще се преразгледат алгоритмите за клиничните пътеки и кои от тях могат да бъдат увеличени. Тези ангажименти пое министърът на здравеопазването Кирил Ананиев пред представители на Сдружението на общинските болници в България на среща във ведомството днес. Срещата се състоя, след като тази седмица  общински болници из страната излязоха на национален протест  с искане за повече пари и мерки срещу проблемите в системата. Сред обсъдените въпроси с министъра днес са били недостигът на кадри и апаратура, ниските възнаграждения, медицинските стандарти и други. В понеделник предстои и още една среща между представители на ведомството, здравната каса и общинските болници, на която да бъдат набелязани конкретни мерки за действие. Ананиев, цитиран от пресцентъра на здравното министерство, коментира, че решението на проблема с тежкото финансово състояние на общинските болници е свързан с оптимизиране на дейността им. \"Искаме да имаме здравеопазване в цялата страна и по тази причина сме готови да съдействаме, така че мерките, които ще се предприемат, да бъдат ефективни и да гарантират качествено здравеопазване\", заяви здравният министър. По думите му екипът на министерството има ясна представа за състоянието на общинските болници и е готов да предостави експертна помощ за стабилизирането им. Всички медицински стандарти са отворени за актуализация в момента, а от Сдружението на общинските болници са обещали да предоставят на ведомството своите експертни становища по тях, обяви още министърът.", "date": "2018.01.17", "title": "Здравното министерство ще търси начин да увеличи субсидиите за общинските болници"}
{"url": "https://www.dnevnik.bg/sviat/2018/01/17/3114042_londonskata_zoologicheska_gradina_krusti_okapi_na/", "text": "Роденото преди няколко седмици окапи в Лондонската зоологическа градина ще носи името на Меган Маркъл, годеницата на британския принц Хари. Решението на управата е по този начин да се отпразнува предстоящата през май сватба в кралското семейство. \"Името е особено подходящо, защото случайно човекът, който през 1901 г. пръв е привлякъл вниманието на света към окапи, се е казвал Хари - членът на Лондонското общество на зоолозите сър Хари Джонстън\",  съобщават от зоопарка . След раждането на 9 декември 2017 г. гледачката Джема Меткаф коментира: \"Всяко новородено е повод за радост, но идването на бял свят на Меган е и страхотна възможност да привлечем повече внимание към окапи, които са вид, силно застрашен от изчезване\". Бозайникът от семейството на жирафите се среща основно на територията на Демократична република Конго в Африка и е характерен с това, че част от окраската му е като на зебра. Според изследователи, цитирани от зоологическата градина на Сан Диего, популацията им вероятно не надхвърля 25 000 животни.", "date": "2018.01.17", "title": "Лондонската зоологическа градина кръсти окапи на Меган Маркъл"}
{"url": "https://www.dnevnik.bg/sviat/2018/01/17/3114045_broiat_na_potursilite_pomosht_jertvi_na_seksualno/", "text": "Горещите линии за  сексуално насилие  в САЩ получават много повече обаждания от старта на кампанията #MeToo (И на мен), показват техни данни, цитирани от агенция \"Ройтерс\". Първия скок е регистриран  през октомври , когато на хората им се е налагало да чакат по три часа, за да се свържат с оператор, съобщават от Националната гореща линия за сексуално насилие. Броят на свързалите се с Националната мрежа за изнасилване, насилие и инцест (RAINN) се е повишил с 25% през ноември в сравнение с предишната година и с 30% през декември. Рекорден брой обаждания са регистрирани през 2017 г. – 209 480. Кампанията  #MeToo  в социалните мрежи започна след  поредицата разкрития  за  сексуален тормоз  и  насилие  от високопоставени личности в шоубизнеса, спорта и политиката.  Многобройни неизвестни жени  също събраха кураж да споделят какво са преживели, поставяйки началото на  сериозен разговор  за това какво все още не е наред с  отношението към жените  в  западния свят. В RAINN са наети 40 нови служители към досегашния екип от 200 души, усилено се набират и доброволци, обясни изпълнителният директор на организацията Скот Берковиц. В Кризисния център за изнасилвания във Вашингтон средно 70 души седмично търсят правна, физическа или психологическа помощ – а преди #MeToo са били 30-40, казва изпълнителният директор Индира Хенард. Даренията също са се увеличили. \"Не мисля, че изобщо някога в историята сме говорили по този начин за сексуалното насилие и последиците от него\", твърди тя.", "date": "2018.01.17", "title": "Броят на потърсилите помощ жертви на сексуално насилие скочи рязко след #MeToo"}
{"url": "https://www.dnevnik.bg/evropa/2018/01/17/3114051_noviiat_predsedatel_na_evrogrupata_iska_reforma_na/", "text": "Новият председател на Еврогрупата, португалският министър на финансите Мариу Сентену, възнамерява да постигне първоначален напредък в реформата на еврозоната още през юни. \"През юни би трябвало да сме в състояние да взимаме решения\", след като изясним графика на реформите преди срещата на върха на Европейския съюз през март, посочва Сентену в интервю за германския икономически всекидневник \"Ханделсблат\", цитирано от \"Франс прес\". Според него обстоятелствата \"рядко са били толкова благоприятни\" за постигане на бърз напредък, тъй като големите европейски държави са приключили с изборите, икономиката нараства във всички страни, а бюджетните дефицити намаляват\". Сентену  беше избран начело на Еврогрупата в началото на декември  за мандат от две години и половина. По думите му  постигнатото правителствено споразумение в Германия  съдържа \"положителни сигнали за европейската политика\", въпреки че все още е с неясни очертания и  вече се оспорва  от част от социалдемократите. Въпреки че  в Италия предстоят избори  през март, а популистките формации набират сила навсякъде в Европа, португалският икономист уверява, че \"подкрепата за европейската интеграция остава голяма сред гражданите\", което е \"уникален шанс\", който трябва да бъде използван. Деветнайсетте членки на еврозоната обаче са разделени по въпроса за бъдещите реформи. На север страни като Холандия и Германия не са склонни да споделят богатството си с южните страни като Франция, Италия и Испания, тъй като според тях бюджетните им политики са прекалено хлабави. Сред най-обсъжданите теми е създаването на бюджет на еврозоната - ключово предложение на френския президент Еманюел Макрон. До този момент неколцина от финансовите министри от Еврогрупата са се обявили в подкрепа на \"стабилизиращ инструмент\" в случай на икономически \"шок\". Според Сентену обаче такъв бюджет може да служи също така като \"инвестиционен инструмент\" и да бъде обвързан с национални реформи - два въпроса, които все още се обсъждат. Във всеки случай и дума не може да става за \"постоянни трансфери\" към хазната на дадена държава членка, обеща португалският министър в отговор на безпокойствата на Германия. Мариу Сентену иска освен това до юни да се договори европейска гаранция върху депозитите - трети и последен стълб от банковата реформа, целяща да се успокоят клиентите на банките, който среща съпротивата на Германия.", "date": "2018.01.17", "title": "Новият председател на Еврогрупата иска реформа на еврозоната още през юни"}
{"url": "https://www.dnevnik.bg/sport/2018/01/17/3114061_grigor_dimitrov_ne_igrah_dobre_no_sum_dovolen_kak_se/", "text": "Григор Димитров заяви, че не е доволен от играта си срещу  Макензи Макдоналд въпреки победата . Българският тенисист обаче изрази задоволство от начина, по който успя да се пребори с вдъхновената игра на американския дебютант. Световният №3 оцеля в много драматична битка срещу 186-ия в световната ранглиста, за когото това беше едва шести мач на ниво АТП. 22-годишният калифорниец изправи Димитров до стената, но българинът показа по-здрави нерви и спечели с 4:6, 6:2, 6:4, 0:6, 8:6 след 3.25 часа игра.  \"Много тежък ден. Той игра невероятно, наистина невероятно. Заслужава голямо уважение за представянето си днес. Щастлив съм най-вече от това, че успях да спечеля в ден, в който не би трябвало\", каза Димитров след двубоя на централния корт \"Род Лейвър\". Българинът заяви, че съперникът не е бил напълно непознат за него. \"Тренирали сме в Калифорния, така че познавах малко играта му. Той обаче се е подобрил изключително много. Определено се развива в правилната посока. Днес изигра невероятен мач.\" Според миналогодишния полуфиналист в Мелбърн опитът е натежал в края на двубоя. \"Трябваше да се боря здраво. Мисля, че в края опитът ми помогна. И вие, хора. Благодаря ви, че останахте до толкова късно\", обърна се той към публиката, в която имаше и много българи. \"В тениса всеки може да победи всекиго. Всичко опира до няколко точки, както се случи и днес. Когато имаш психическа устойчивост, нещата са по-лесни. Доволен съм от победата - не заради играта ми, а заради начина, по който се борих\", завърши Димитров.", "date": "2018.01.17", "title": "Григор Димитров: Не играх добре, но съм доволен как се борих"}
{"url": "https://www.dnevnik.bg/bulgaria/2018/01/17/3113999_helzinkskiiat_komitet_kum_deputatite_istanbulskata/", "text": "Председателят на Българския хелзинкски комитет (БХК) Красимир Кънев призова депутатите да не се водят от заблудите, разпространявани от определени политици във връзка със смисъла на Истанбулската конвенция. В писмо до тях, разпространено от организацията, той уточнява още, че преводът на документа е грешен. По-рано днес стана известно, че  Съветът на Европа , на чийто сайт е поместен преводът, е готов да представи нов вариант с нанесени корекции на някои основни понятия. \"Нашата организация е сериозно загрижена от насоката, която дебатът във връзка с ратификацията пое в българското общество, както и от позициите на някои политици и политически партии относно предмета и целите на този важен международен договор. Тази наша загриженост се споделя от голям брой неправителствени организации, с които имахме възможност да съгласуваме позициите си през последните няколко седмици\", пише Красимир Кънев. В обръщението си Кънев уточнява, че \"Истанбулската конвенция има ясни цел и обхват – да защитава жените от всички форми на насилие. Това е нейната основа и с това тя заема своето специфично място в международното право за правата на човека\". \"Появилите се в българските медии публични изявления за някаква друга цел, свързана с правата на транссексуалните, с признаването на \"трети пол\" и на еднополови бракове, с посещаване на дамски тоалетни от мъже, които свободно определят пола си, с правата на спортисти мъже да участват в състезания между жени и пр., са неща изцяло извън нейния предметен обхват. От обявяването си за присъединяване досега тя е ратифицирана от държави (сред тях Турция, Сърбия, Черна гора, Босна и Херцеговина, Албания, Кипър, Румъния, Грузия), в които подобни проблеми никога не са стояли на дневен ред, а в немалко от тях дори има конституционни забрани за сключване на еднополови бракове. Нито една от държавите, които вече са я ратифицирали, не е направила декларация или резерва в тази посока\", пише още Кънев. За съжаление извън умишлените опити да се саботира ратифицирането на Истанбулската конвенция повод за горните спекулации дава и погрешният ѝ превод на български език, който е поместен на интернет сайта на Съвета на Европа. В чл. 3в от българския превод при определянето на \"пол\" е допусната груба грешка. Това определение, което е със строго определено значение за целите на конвенцията и различно от това, което е възприето в някои академични среди и теории, всъщност се отнася до \"социален пол\", с който термин в българския текст на чл. 4 е преведен терминът \"gender\" от английския оригинал и \"genre\" от френския оригинал. , че Истанбулската конвенция разглежда биологичния пол като социален конструкт. Това някои недобросъвестни опоненти на конвенцията тълкуват като налагане на нашата страна на задължение да признае възможността едва ли не всеки да избира пола си според моментните си потребности. Нищо подобно обаче не следва от нея, ако определението от чл. 3в се преведе правилно и се осмисли на фона на другите разпоредби на конвенцията. Преводът на международните договори по правата на човека на български език винаги е бил сериозен проблем. Понастоящем за съжаление няма нито един такъв договор, който да е преведен правилно. има важно значение в конвенцията, а ангажиментите, свързани с него, макар да нямат нищо общо с признаване на права на транссексуални хора, на \"трети пол\" или на еднополови бракове, са един от важните жалони в развитието на международното право за правата на човека. Чрез това понятие конвенцията определя задълженията на страните да преследват и наказват насилията, на които жените са подложени поради това, че обществото им е предписало определени социални роли или поради това, че те искат да се отклонят от тези \"роли, поведения, дейности и характеристики\", свързани с устойчиви обществени очаквания. \"Джендърно базираното насилие\" (отново с погрешен превод в член 3г от конвенцията) в тесния смисъл на думата е аналогът на \"престъпленията от омраза\", които други международни документи свързват с насилията срещу етнически и религиозни групи. За разлика от някои други международни договори, като например Римския статут на международния наказателен съд, в който \"gender\" се употребява само в смисъл на биологичен \"пол\", Истанбулската конвенция употребява два термина –\"пол\" и \"социален пол\". Това ясно личи от разпоредбата на чл. 4, т. 3, при която в българския текст няма грешка в превода, и където недискриминационни признаци са както \"пол\", така и \"социален пол\". Настояването в становище от май 2014 г. на нашето Министерство на външните работи Истанбулската конвенция да възприеме терминологията и определението на Римския статут не отчита спецификата на нейния предмет и цел, както и важния ѝ принос в съвременното международно право. Това становище не намери никакъв отклик сред държавите, членки на Съвета на Европа. Истанбулската конвенция е договор - жалон в международното право за правата на човека. Тя има най-малко - На първо място, това е единственият международен договор, който възприема интегриран подход към насилието срещу жените. Той обхваща превенцията, защитата и подпомагането, както и наказателното преследване на това насилие във всичките му форми; предвижда роля на различните институции, ангажирани с борбата срещу него, както и на неправителствените организации, и изисква от държавите членки да определят специален държавен орган, който да отговаря за координирането, изпълнението, мониторинга и оценката на политиките и мерките в тази сфера. - На второ място, насилието срещу жените в нея е дефинирано широко и включва разнообразни форми. То не се свежда само до домашно насилие, а включва и джендърно базирано насилие (за съжаление определението в чл. 3а на българския превод отново не ни позволява да разграничим ясно този вид насилие). То е както физическо, така и психологическо и включва не само актове на физическо нападение, но също така и заплахи за такива актове, принуда и произволно лишаване от свобода. - На трето място, конвенцията предвижда предприемане на широк (безпрецедентен в международното право) спектър от мерки за защита срещу насилие над жените в трите сфери: превенция, защита и подпомагане и в материалното право (гражданско и наказателно). Тези мерки са както законодателни, така и административни, образователни, социални и миграционни. - На четвърто място, конвенцията предлага някои напредничави законодателни решения, с които държавите членки (включително България) следва да съобразят своите законодателства. Такива са например мерките в сферата на обезщетяването на жертвите (държавите се задължават да изплащат обезщетение, когато такова не може да се получи от други източници); криминализирането (изисква се криминализиране на редица деяния, свързани с широко разбираното насилие); забраната на извънсъдебно решаване на спорове за редица предвидени в конвенцията престъпления; преформулирането на давността (давностните срокове за някои деяния започват да текат след навършване на пълнолетие на жертвата) и др. Конвенцията засяга сериозни проблеми със защитата на правата на човека в Европа. Насилието срещу жени е широко разпространено на нашия континент и за съжаление нашата страна не прави изключение. Според различни изследвания в България между една четвърт и една трета от жените са били жертви на насилие. При това тези изследвания отчитат физическото и сексуалното насилие, а не насилието така, както е дефинирано широко в Истанбулската конвенция. Изследване на БХК от 2015 г. показа, че 91% от убийствата на жени в България са извършени от настоящ или бивш партньор, близък роднина или познат мъж. Поради това, че конвенцията предлага интегриран подход за справяне с този проблем, тя получи широко одобрение сред европейските държави. Свидетелство за това е фактът на нейното относително бързо влизане в сила след набиране на необходимия брой ратификации – в рамките на само три години. Освен това тя е един от малкото международни договори по правата на човека, подписан от самия Европейски съюз. Досега съюзът се е ангажирал с присъединяване към малък брой договори, по отношение на които в държавите членки няма особени разногласия. Понастоящем Истанбулската конвенция е подписана от всички държави, членки на ЕС, и е ратифицирана от 17 от тях. Много от останалите възнамеряват да я ратифицират скоро. Ратифицирането на Истанбулската конвенция без съмнение ще издигне международния престиж на България. То не изисква големи и трудни за прокарване изменения на нашето законодателство. Не са необходими никакви изменения на Конституцията. От друга страна, отказът от ратифициране, след като такова е предложено на Народното събрание от правителството, ще нанесе сериозен удар върху международната ни репутация. Този удар ще бъде особено деструктивен, ако отхвърлянето се основе на хомофобски, трансфобски и други подобни съображения, при условие че самата конвенция не дава никакъв повод за тях. Поради това от името на нашата организация, както и от името на другите ангажирани с правата на човека неправителствени организации в България ви призоваваме да подкрепите ратификацията на Истанбулската конвенция.", "date": "2018.01.17", "title": "Хелзинкският комитет към депутатите: Истанбулската конвенция трябва да бъде подкрепена"}
{"url": "https://www.dnevnik.bg/sviat/2018/01/17/3114069_molbata_za_pomilvane_na_schetovoditelia_na_aushvic_be/", "text": "Молбата за опрощаване на наказанието на 96-годишния Оскар Грьонинг, известен като \" счетоводителя на \"Аушвиц \", е била отхвърлена, съобщи агенция \"Ройтерс\", позовавайки се на германски медии. Грьонинг бе първият човек,  осъден за съучастие в убийствата в концентрационния лагер, макар той самият да не е убивал. Миналия месец Конституционният съд потвърди, че той е физически годен да лежи в затвора, макар защитата му да се позова на лошото му здраве и напреднала възраст, за да поиска отмяната на четиригодишната присъда. Конституционният съд обаче отхвърли тези доводи, заявявайки, че поради тежестта на престъпленията му е особено важно да се види, че той е наказан. Кой е Оскар Грьонинг На 21 години  Грьонинг се присъединява  като доброволец към \"Вафен СС\", а през 1942 г. е прехвърлен на работа в \"Аушвиц\", където броял парите, намерени сред вещите на затворниците, и ги пращал в главната квартира на СС в Берлин. В предвоенна Германия бил банков служител. Той никога не е крил нацисткото си минало и в първите дни на процеса срещу него призна \"морална отговорност\" за холокоста. След войната Грьонинг си създава привидно нормален живот и не обсъжда дори с най-близките си това, на което е ставал свидетел в лагера. 40 години по-късно обаче решава да проговори - след като в случаен разговор разбира, че в Германия има хора, според които холокостът не се е случил. Негов познат от местния филателистки клуб казва, че е ужасно, че отричането на тези събития е криминализирано, защото унищожаването на толкова много хора не било практически възможно. Грьонинг отвръща само: \"Знам малко повече за това, трябва да си поговорим някога\", а мъжът му препоръчва брошура по повода. Бившият счетоводител на \"Аушвиц\" прочита брошурата и я връща на автора с коментара: \"Видях всичко. Газовите камери, кремациите, процеса на подбор. Милион и половина евреи бяха убити в \"Аушвиц\". Бях там.\" Заливат го телефонни обаждания и писма от непознати, които настояват, че това, което е видял със собствените си очи, не се е случило - което само го убеждава, че трябва да продължи да говори. Грьонинг не се побоява да стои пред камерите на Би Би Си в продължение на 9 часа за заснемането на документален филм и признанията му допринасят за решението да бъде съден. В хладния си разказ той показва как нацистката пропаганда го е убедила, че върши правилното нещо и че масовите изтребвания са \"специална задача\". \"Бяхме убедени, че сме жертва на предателство, че има огромна еврейска конспирация срещу нас.\"", "date": "2018.01.17", "title": "Молбата за помилване на \"счетоводителя на \"Аушвиц\" бе отхвърлена"}
{"url": "https://www.dnevnik.bg/bulgaria/2018/01/17/3114074_podpiskata_za_referendum_za_morskata_gradina_vuv_varna/", "text": "Правната комисия към варненския Общински съвет обяви днес за невалидна подписката на инициативния комитет, който настоява за провеждане на референдум за бъдещето на приморския парк в града. Мотивът за отхвърлянето е, че според Главна дирекция \"Гражданска регистрация и административно обслужване\"(ГРАО)  подписите, събрани в подкрепа на референдума , са под необходимия минимален брой. Инициативният комитет, организирал подписката в подкрепа на референдума, включва \"Сдружение за оптимизиране на правосъдието и администрацията – СОПА\", \"Обществен център за околна среда и развитие\" (ОЦОСУР), \"Обединено гражданско сдружение\", \"Българско дружество за защита на птиците\" (БДЗП) и гражданските сдружения \"Зелена Варна\" и \"Варна диша\". Разглеждането на подписката от Правната комисия към Общинския съвет във Варна бе в отговор на решение на Върховния административен съд от 11 януари т.г., с което председателят на съвета бе задължен да го организира. , на които гражданите трябваше да отговорят в поискания от Инициативния комитет референдум, бяха два - \"Да достига ли парк \"Морска градина\" до морето, като включва изцяло крайбрежната зона от ската до морския бряг?\" и \"Да бъде ли крайбрежната зона на град Варна паркова зона за отдих с обекти за хранене, спорт, атракции и развлечения, но без жилища, ателиета, офиси, молове, хотели, казина, конгресни центрове и яхтени пристанища?\". Според адвокат-довереника на Общинския съвет във Варна подписите, събрани през 2013 г. са с 331 по-малко от една двадесета от жителите на града. Според него Общинският съвет не е компетентен да взема решение за евентуалното насрочване на референдума. Въпреки това разглеждането на предложението за провеждане на допитването е включено като единствена точка от дневния ред на извънредно заседание на съвета, насрочено за идния понеделник. Юлиан Чолаков, един от инициаторите на референдума, обяви, че мотивите, с които членовете на Правната комисия във Варна са обявили подписката за невалидна, не са нищо повече от \" Според него Общинският съвет може сам да насрочи референдума независимо от становището на ГРАО. Преди това казусът ще бъде обсъден и от всички постоянни комисии към Общински съвет – Варна на съвместно заседание утре, на което следва да се приемат становище и проект за решение. \"Дори и ако Общинският съвет във Варна реши референдумът все пак да бъде проведен, по-късно резултатите от него отново могат да бъдат обявени за нищожни. Всичко е въпрос на преценка на Общинския съвет\", каза председателят на съвета Тодор Балабанов (ГЕРБ). Според него след евентуално негативно гласуване по време на сесията в понеделник членовете на Инициативния комитет биха могли отново да обжалват решението, което би довело до По време на днешното заседание на комисията по правни въпроси във Варна председателят на Асоциацията на хотелиерите и ресторантьорите Павлин Косев също се изказа против референдума с мотива, че \"крайбрежната алея трябва да се превърне във визитна картичка на града – с атракциони, яхтено пристанище и експоцентър, за да привлича туристите\". До идеята за допитване дали Морската градина във Варна трябва да стига до морския бряг се стигна, след като  през 2009 г. тогавашният областен управител на Варненска област Христо Контров тихомълком продаде на \"Холдинг Варна\" без търг  над Сделката бе извършена по настояване на тогавашния шеф на агенцията за инвестиции Стоян Сталев, а мотивът му бе, че през 2007 г. холдингът, който е част от групата на \"Химимпорт\", е получил за проекта си \"Алея първа\" на стойност 73 млн. лв. сертификат за инвеститор първи клас. Веднага след това се оказа, че за да могат да бъдат продадени, терените са деактувани от публична в частна държавна собственост, а вкарването на проекта \"Алея първа\" в процедурата по Закона за насърчаване на инвестициите бе направило възможно при продажбата на земята. Новината за продажбата на терените стана причина няколко неправителствени организации да поискат отмяна на сделката. Те атакуваха както смущаващо ниската цена на продажбата, така и законността на актовете за промяна в статута на терените. Те са били преактувани от изключителна държавна собственост в публична от тогавашния заместник областен управител в нарушение на Закона за държавната собственост, който изисква акт на правителството за това, твърдяха тогава от гражданските сдружения, оспорващи проекта. към двама от гражданските активисти – арх. Калина Павлова и Николай Цветков, за които те съобщиха публично. През май 2010 г. се оказа, че  през главата на тогавашния регионален министър Росен Плевнелие в Районната дирекция \"Национален строителен контрол\" (РДНСК) и главният архитект на Варна са издали пет разрешения за строителство в спорните терени. Стигна се дотам, че по този повод Плевнелиев дори публично поиска оставката на бившия варненски кмет Кирил Йорданов, когото само година по-късно ГЕРБ номинира за четвърти пореден мандат. Проблемите с издадените разрешения бяха свързани с факта, че терените, продадени на \"Холдинг Варна\", попадаха в заради свлачищни и корозионни процеси, наложена със заповед още от служебния кабинет на Стефан Софиянски през 1997 г. За да бъде вдигната забраната, бе необходимо първо да се извърши укрепване на терените. То обаче изисква специален проект, отделно разрешително за строеж и съгласуване с министъра на регионалното развитие и благоустройството, каквито са изискванията на Закона за устройство на територията. За да защити сделката и издадените разрешения, \"Холдинг Варна\" извърши укрепването на терените постфактум, а неофициалното обяснение за това бе, че компанията е имала нужда нужда от строителните разрешения като \"гаранция\" за евентуалните си инвестиции. След продажбата терените, на които трябва да бъде реализиран проектът \"Алея първа\", бяха извадени от територията на Морската градина във Варна.", "date": "2018.01.17", "title": "Подписката за референдум за Морската градина във Варна бе обявена за невалидна"}
{"url": "https://www.dnevnik.bg/sviat/2018/01/17/3113080_litva_vkljuchi_chechenskiia_prezident_v_svoia/", "text": "Литва - една от няколкото държави в света, приели т.нар. закон \"Магнитски\", включи в списъка на санкционираните според него руски граждани Рамзан Кадиров, президент на Чечения, и Александър Бастрикин, началник на Следствената служба на Русия. Департаментът по въпросите на миграцията във Вилнюс  обяснява, че изброените 49 руски граждани участват в корупционни престъпления, пране на пари и нарушаване правата на човека. Законът, забраняващ за 5 години допускане на литовска територия на санкционираните, влезе в сила от 1 януари. В него са още Олег Логунов . зам.-директор на Следствения комитет към вътрешното министерство, както и съдиите Елена Сташина, Алексей Криворучко, Сергей Подопригоров и други. \"Ако авторите на този документ бяха наистина загрижени за правата на човека в Чеченската република, щяха да получат изчерпателна информация, свидетелстваща за това, че в Чечения положението е по-добро от което и да е друго място по света, да не говорим за Литва\", коментира Алви Каримов, прессекретар на Кадиров, цитиран от РИА \"Новости\". В характерен стил той допълва, че \"толкова може една мушица, опитваща да угоди на слона, защото за всеки разумен човек е ясно, че това е жалък жест към САЩ\". Подобен закон имат още САЩ, Канада, Естония и Великобритания. За пръв път той се появи в САЩ през 2012 г. и условно носи името на Сергей Магнитски, одитор на британския инвестиционен фонд Hermitage Capital Management, починал в ареста в Русия, след като почти до края му бе отказвана адекватна медицинска помощ. Той бе задържан, след като разкри, че официални лица, сред които и служители на руското вътрешно министерство, са извършили финансови престъпления за милиони долари.", "date": "2018.01.17", "title": "Литва включи чеченския президент в своя забранителен списък \"Магнитски\""}
{"url": "https://www.dnevnik.bg/detski_dnevnik/2018/01/17/3114078_povecheto_uchilishta_v_golemite_gradove_niama_da/", "text": "Срокът за преминаване на едносменен режим на всички училища в България, който в момента е 2021 г., ще бъде удължен за училища в големите градове след представяне на индивидуален план от всяко от тях. В момента на две смени се учи в 298 училища, а според министъра на образованието Красимир Вълчев за 60% от тях е оптимистично да преминат към едносменен режим за осем години, т.е. до 2026 г. Това се разбра по време на блиц контрола в ресорната комисия в парламента днес. Свиването на приема е една от стъпките за преминаване към едносменен режим,  за която \"Дневник\" вече писа . Други са строежът на нови сгради или дострояването на съществуващите. От думите на министъра се разбра, че ако едно от две съседни училища има излишък на стаи, а друго - недостиг, те може да си разменят сградите или празните стаи да бъдат ползвани от друго училище. Министър Вълчев обяви, че не иска да променя срока за всички училища, за да не се изгуби амбицията за преминаване към едносменен режим. По думите му обаче трудности за това ще има в София, Варна и Пловдив.", "date": "2018.01.17", "title": "Повечето училища в големите градове няма да преминат към едносменен режим в срок"}
{"url": "https://www.dnevnik.bg/v_pamet/2018/01/17/3114082_pochina_aktyorut_stefan_iliev/", "text": "Актьорът Стефан Илиев е починал на 82 години, съобщи Съюзът на артистите в България. Илиев е роден през 1935 г. в Истанбул и завършва актьорско майсторство в класа на Николай Масалитинов във ВИТИЗ. Първата му роля е на Дженаро в \"Лукреция Борджия\" от Виктор Юго в Габровския театър през сезона 1958/59 г. Работил е още в театрите в Плевен и Перник, Народния театър за младежта и Театъра на естрадата и поезията, преди да се установи за дълго в театър \"София\". След промените играе в театър \"Зад канала\". Сред известните му театрални роли са на Авакум Захов в \"Спящата красавица\" – А. Гуляшки, Херцогът в \"Скъперникът рицар\" на Пушкин, Поручикът в \"Поручикът и Марютка\" от Б. А. Лавреньов, Браун в \"Опера за три гроша\" от Брехт, Гьоринг в \"Червено и кафяво\" на Ив. Радоев, Вершинин в \"Три сестри\" на Чехов. Стефан Илиев е познат и от много филми на големия екран като \"Отклонение\", \"Свобода или смърт\", \"Господин Никой\", \"Един миг свобода\", \"Куче в чекмедже\", \"Петък вечер\" и други. В последните години изигра и ролята на Генерала, сянка на задкулисието, в сериала \"Под прикритие\". Стефан Илиев е дългогодишен председател на Съюза на артистите (1999 - 2005), носител е на наградата на САБ \"Икар\" за чест и достойнство.", "date": "2018.01.17", "title": "Почина актьорът Стефан Илиев"}
{"url": "https://www.dnevnik.bg/bulgaria/2018/01/17/3114070_hristo_ivanov_borisov_e_nerazdelim_ot_peevski/", "text": "Нека сме наясно: Борисов има един единствен \"естествен партньор\" и \"приятел\" и това е Пеевски Те са неразличими и неразделими - в политически, в бизнес, и биографичeн план. Това заявява лидерът на \"Да, България\" Христо Иванов в коментар, публикуван в профила му във \"Фейсбук\", по повод изявлението на премиера Борисов в Страсбург, че протестиращите в България му били коалиционни партньори на ГЕРБ, но понеже се разделили на три, загубили изборите и сега го критикували. Днес в Европарламента Борисов е казал: \"Тези наши приятели, които протестират, те ми бяха и коалиционни партньори, те се разделиха на изборите на три партии и не можаха да влязат в парламента само преди шест месеца, те са нашият най-естествен партньор – аз не съм им виновен, че се разделиха на три, не съм виновен, че спечелих изборите, и то при правителство на избрания от социалистите президент\". В своя коментар Христо Иванов отвръща: В същото това време, в БГпарламента ГЕРБ подкрепя поредния законопроект на Пеевски-Цонев. И добавя: Нека сме наясно: Борисов има един единствен \"естествен партньор\" и \"приятел\" и това е Пеевски - в политически, бизнес- и биографичeн план Имаме управление, което пропилява най-доброто време за реформи от 2009 г. насам. Няма нито визия, нито воля да реши нито един дългосрочен проблем на страната. Тандемът Борисов-Пеевски ежедневно поругава основни граждански свободи и демократични институции. Не само няма реформа на съдебната власт, но и изграждат паралелни и още по-репресивни структури. Не само няма реформа на прокуратурата, но в момента пазарят следващия Цацаров. Не само няма оздравяване на банковия сектор и независимостта на БНБ, за да влезем в Еврозоната и Европейския банков съюз, но Централната банка е в очевидна зависимост и се създадават нови и нови КТБ-та. Не само не търпят свободни медии, но превърнаха обществената БНТ в Канал 3. Не само не създават среда за привличане на инвестиции, но правото на собственост става все по-несигурно. Не само няма изчистване на енергетиката и отказ от Гоцевия голям шлем, но ни накисват във все по-голяма зависимост от Путин. Целувките на Юнкер никога няма да заместят нужните реформи. Без реформи България никога няма да бъде уважавана, защото всички знаят колко е корумпирана; България няма да бъде приета в Шенген или да стане реална част от бъдещата обща Европейска сигурност, защото ни нямат доверие; България никога няма да бъде реален лидер на Балканите, защото не само че не може да бъде пример за подражание, а продължава да бъде най-яркото напомняне, че в ЕС не бива да се приемат корумпирани и зависими държави. Заради всичко това, хората протестират с призиви за оставка. И те само ще стават по-силни. Създадохме \"Да, България!\" точно за да очертаем червената линия между това отровно статукво и промяната и за да гарантиране, че няма да бъдем смокинов лист, зад който да се крие партньорството на Борисов с Пеевски. Усилено изграждаме политически съюз с другите партии от демократичната общност, за да има реална алтернатива на това вредно управление. Нашата цел е ясна - да отворим вратата за истински реформи, възраждане на българската държавност и демокрация и устойчиво икономическо развитие. Като първа стъпка това изисква тандемът Борисов-Пеевски да слезе от политическата сцена, за да можем изобщо да почнем разговор за реални реформи. За никакви партньорства без изпълнението на това условие не може да става дума.", "date": "2018.01.17", "title": "Христо Иванов: Борисов е неразделим от Пеевски"}
{"url": "https://www.dnevnik.bg/video/novinite_na_bnt/2018/01/17/3114081_video_drugite_novini/", "text": "Неиздавани песни на Принс във възпоменателния концерт през април Чаят стимулира креативността", "date": "2018.01.17", "title": "Видео: Другите новини"}
{"url": "https://www.dnevnik.bg/sport/2018/01/17/3114099_ne_si_predstaviam_real_bez_kristiano_ronaldo_kaza_zidan/", "text": "Треньорът на  \"Реал\" (Мадрид)  Зинедин Зидан каза, че напускане на Кристиано Роналдо не стои на дневен ред в клуба. Португалският нападател записва най-слабия си сезон, откакто е на \"Сантяго Бернабеу\" и след само четири отбелязани гола в Ла Лига се заговори усилено, че иска да се върне в \"Манчестър юнайтед\". \"Не си представям \"Реал\" без Кристиано. Това е точното място, на което той трябва да бъде\", каза Зидан на пресконференция преди двубоя с \"Леганес\" за Купата на краля. Според публикации в испанския печат \"Реал\" иска да привлече Неймар, около когото да се гради новият проект \"Галактикос\". Едно от условията на бразилеца, който преди това игра за \"Барселона\", е Роналдо да бъде продаден. 32-годишният нападател има договор с \"Реал\" до 2021 г. \"Всички в клуба обичат Роналдо и той знае колко е ценен в Мадрид. Достатъчно опитен футболист е, за да се справи с напрежението. Факт е, че сега не се представяме добре напоследък, но всички заедно трябва да излезем от тази ситуация\", добави французинът. \"Реал\" се намира  на 19 точки зад \"Барселона\" , а освен това загуби последните си два домакински мача, което се случва за първи път от осем години на \"Бернабеу\". Въпреки кризата Зинедин Зидан не мисли за напускане. Въпреки че Зидан защити Роналдо, легендата на клуба Маноло Санчис не е на това мнение. Славният футболист, спечелил осем титли на Испания и два трофея в Шампионската лига между 1983 и 2001 г., е критичен към португалеца. \"Не виждам защо \"Реал\" трябва да му увеличава заплатата. Смятам, че ако сезонът се окаже провал, той ще си тръгне. Но това не е проблем, защото от \"Реал\" си е тръгвал дори Алфредо ди Стефано\", каза Маноло.", "date": "2018.01.17", "title": "Не си представям \"Реал\" без Кристиано Роналдо, каза Зидан"}
{"url": "https://www.dnevnik.bg/biznes/2018/01/17/3114111_asociaciiata_na_rabotodatelite_napadna/", "text": "Асоциацията на работодателите обяви в съобщение до медиите своя декларация, в която призовава да се спре \"зеленият рекет\". В нея се обяснява, че основната цел на организацията е поддържане на добър бизнес климат, който зависел от баланса на различните интереси, който през последните десетина години бил нарушен. Полученият в резултат дисбаланс бил нездравословен и започвал да се превръща в убийствен за икономиката на България. \"Става дума за несъразмерно на важността и броя им влияние на шепа \"природозащитници\", които в името на неясните си интереси спират всяко по-значимо инвестиционно намерение. Те са готови да спрат - и понастоящем успешно го правят - инвестиционни намерения за стотици милиони, които биха довели до сериозен икономически растеж и постепенно излизане на България от категорията \"най-бедна държава в Европа\", пише в декларацията на асоциацията. Според текста вече не ставало дума само за ски, втори лифт, зимен туризъм, а за икономиката на България като цяло. На рекет били подложени сектори като металургия, минно-геоложко дело, строителство, транспорт, туризъм (летен и зимен), което се превръща в системен риск за държавата ни и нас самите. Допълва се, че не можело референдуми като този в Трън или в добруджанската община Генерал Тошево да \"решават\" съдбата на икономиката на България. Според декларацията референдумите били игра с огъня. Призовават се институциите да продължат законодателната политика срещу \"зеления рекет\", успешно започната с промените в Закона за околната среда, като едноинстанционното обжалване на ОВОС обхване не само обектите от национално значение, но и инвестициите клас \"А\" и обектите от първостепенно общинско значение. Застава се на позицията да продължат инвестициите в ски туризма и в изграждането на втори лифт в Банско в духа на решението на кабинета от 28 декември. Призовава се да се \"отпушат белите дробове\" на Витоша и да й се даде въздух, като за целта бъде спешно приет новият план за управление на природен парк \"Витоша\". Нека да поставим спазването на закона над всичко - така, както е в Европейския съюз, който имаме честта да председателстваме в момента, завършва декларацията. В асоциацията влизат Българската стопанска камара, Конфедерацията на работодателите и индустриалците в България, Българската търговско-промишлена палата и Асоциацията на индустриалния капитал.", "date": "2018.01.17", "title": "Асоциацията на работодателите нападна природозащитниците"}
{"url": "https://www.dnevnik.bg/evropa/2018/01/17/3114043_velikobritaniia_shte_ima_ministur_za_samotata/", "text": "Великобритания назначи министър за самотата, който да поеме работата около убийството на депутата Джо Кокс и да се заеме с проблемите, произтичащи от изолацията, която повече от един на всеки десет британци чувстват, предаде \"Ройтерс\". Спортният министър Трейси Крауч ще влезе в новата роля в допълнение на сегашната си работа и ще развие стратегия, за да реши проблема, който изследователи свързват с деменцията, ранната смъртност и високото кръвно налягане. Британският премиер заяви, че иска да вземе \"мерки срещу самотата, която изпитват възрастните хора, болногледачите, тези, които са загубили любими хора, онези, които нямат с кого да си говорят\". По думите й \"за твърде много хора самотата е тъжната реалност на съвременния живот\". С това Мей е изпълнила една от каузите, за които се бореше депутатката Джо Кокс. Тя  бе убита от крайнодесен екстремист  през 2016 г., след като бе член на парламента за малко повече от година. По данни на Червения кръст над 9 милиона жители на Великобритания, чието население е общо 65.6 милиона души, страдат от самота. Повечето хора над 75 години живеят сами и около 200 000 възрастни хора във Великобритания не са разговаряли с приятел или роднина в продължение на повече от месец според данни на правителството. Повечето доктори във Великобритания преглеждат между един и петима пациенти на ден, които са поискали консултация основно защото са били самотни, показват данни на Кампанията за край на самотата. Комисията на Джо Кокс за самотата, която 41-годишната депутатка създаде малко преди смъртта си, призова да се назначи министър, който да ръководи действията по въпроса.", "date": "2018.01.17", "title": "Великобритания ще има министър за самотата"}
{"url": "https://www.dnevnik.bg/sport/2018/01/17/3114120_proizvoditel_na_elektronni_cigari_shte_sponsorira/", "text": "Отборът от световния шампионат по мотоциклетизъм  MotoGP  \"Дукати\" е на път да подпише спонсорски договор с производителя на електронни цигари iQOS (I quit original smoking - \"Отказвам се от традиционното пушене\" – от англ.). Компанията е част от консорциума \"Филип Морис\", който поддържа близки отношения с италианската компания, въпреки че официално не е спонсор от 2010 г. Сделката между \"Дукати\" и iQOS не е потвърдена официално, но индикации за нея има отдавна. На първо място италианците представиха мотоциклет, който е оцветен в червено и сиво, а не както традиционно в червено и бяло. Това се дължи именно на iQOS, чийто цвят е сивият. \"Дукати\" е в търсене на основен спонсор, след като в края на 2017 г. обяви, че се разделя с италианския телекомуникационен гигант ТИМ. За пръв път от 10 години логото на фирмата няма да присъства върху мотоциклетите от Болоня. Очаква се iQOS да постави своето лого върху моторите на Хорхе Лоренсо и  Андреа Довициозо  за първия старт от новия сезон, който е на  18 март в Катар на пистата \"Лосаил\" . В MotoGP e забранена рекламата на алкохол и цигари, но от \"Дукати\" и iQOS вярват, че това няма да бъде проблем. Компанията рекламира своите продукти като безвредни. Те представляват електронно устройство от две части - приспособление за пушене и зарядно. Устройството, в което се поставя цигарата (т.нар. тютюнев стик), наподобява писалка. То загрява тютюна, но без да го запалва, и така се отделя никотин. Температурата на загряване е почти два пъти по-ниска, отколкото при обикновените запалими цигари.", "date": "2018.01.17", "title": "Производител на електронни цигари ще спонсорира \"Дукати\" в MotoGP"}
{"url": "https://www.dnevnik.bg/photos/snimka_na_denia/2018/01/17/3114128_snimka_na_denia_da_si_kupish_avtomobila_na_fred/", "text": "Уилма, прибрах се. С тези думи един от деветимата султани на Малайзия вече може да се обръща към съпругата си. Причината – султанът на щата Джохор Ибрахим Искандар си купи копие на легендарния автомобил на анимационния герой Фред Флинтстоун. За разлика от оригиналната кола, която се задвижваше чрез краката на Флинтстоун, тази реплика си има собствен двигател. Султанът от дете мечтаел да има такъв автомобил, тъй като именно анимацията за Каменната ера му била любима като дете. Ибрахим Искандар е прочут с голямата си колекция от скъпи и редки автомобили.", "date": "2018.01.17", "title": "Снимка на деня: Да си купиш автомобила на Фред Флинтстоун"}
{"url": "https://www.dnevnik.bg/kultura/2018/01/17/3114130_nominiranata_za_oskar_2017_ildiko_enedi_idva_na_sofiia/", "text": "Шумно завърналата се в киното Илдико Енеди ще бъде председател на журито на \"София филм фест\", съобщиха организаторите. Известната режисьорка ще представи най-новия си филм \"За тялото и душата\", който обра фестивалните награди през 2017 г., включително берлинската \"Златна мечка\", и е номиниран за чуждоезиков \"Оскар\". Енеди дебютира през 1989 година в Кан с филма \"Моят ХХ век\" и получава наградата \"Златна камера\". Три години по-късно филмът й Magic Hunter е в основния конкурс на 51-ото издание на Венецианския фестивал, а после представя сюрреалистичния Simon, the Magician, който също е приет добре. Следва 18-годишна пауза, взривена миналата година от успеха на \"За тялото и душата\" във фестивалните кръгове. Запитана какво е правила през тези 18 години, Енеди отговаря: \"Гледах деца, преподавам в училище за изобразителни изкуства, заснех сериал за НВО. Но бях отчаяна и се блъсках като побъркана всеки божи ден през тези 18 години, за да стартирам проектите си.\" За \"Тялото и душата\" - любовна история за две изгубени души, които се срещат в образите на елен и кошута в сънищата си - ще се състезава с още осем творби от цял свят за чуждоезичния \"Оскар\" през февруари. А през март в София, освен че ще го покаже, Енеди, ще получи специалното отличие на международната асоциация на филмовата критика ФИПРЕССИ и ще се срещне с публиката си за разговор, модериран от председателя на организацията. \"Пред очите ни се разгръща картина на инстинктивно привличане, което се ражда между двама самотни работници в кланица някъде в Унгария. И двамата имат проблеми с общуването си в живота, но съвсем ненадейно се оказва, че споделят един и същ сън, който ги свързва по тайнствен начин. Енеди умело съчетава мрачното, но изключително красиво и поетично решение с ударите на бруталната реалност...\", отбеляза в рецензията си за филма \"Варайъти\". Двадесет и второто издание на фестивала ще се проведе между 8 и 29 март в София.", "date": "2018.01.17", "title": "Номинираната за \"Оскар\" 2017 Илдико Енеди идва на \"София филм фест\""}
{"url": "https://www.dnevnik.bg/sviat/2018/01/17/3114107_belgiia_ochakva_ot_grajdanina_puchdemon_da_se/", "text": "Бившият каталунски премиер и  кандидат за същия пост  Карлес Пучдемон трябва да изпълни изискванията на белгийското законодателство и да се регистрира като жител на Белгия, ако смята да остане там. Това отбеляза в. \"Ла вангуардия\", припомняйки, че на 30 януари се навършват 90 дни, откакто той напусна Испания и замина за Брюксел. През ноември Пучдемон каза, че ще има \"същите права и задължения като всеки европейски гражданин\", като обещание към белгийския премиер Шарл Мишел. Освен ако не реши да се върне, ще му се наложи да се изправи пред административните си задължения, което в белгийския случай е \"административна процедура с колкото кафкиански, толкова и сюрреалистични нюанси, че често оставя незаличими следи у всички, които минат през нея.\" Датата 30 януари е близо и до крайния срок, в който парламентът на Каталуня трябва да започне избора на премиер - ден по-късно. Пучдемон, който от вчера е официално подкрепеният от сепаратистките партии кандидат за поста, настоява, че регистрацията му не е на дневен ред като идея, защото сегашното му намерение е \"на тази дата\" (30 януари) той вече да заема длъжността си, казват източници от неговото обкръжение, цитирани от вестника. Според тях въпросът така или иначе е \"личен\". Източници от неговата листа \"Заедно за Каталуня\" доскоро обясняваха, че той смята да се завърне, след като бъде избран за премиер, за да може, ако бъде задържан от властите в Испания (неизбежно при националната му заповед за арест), това да стане в качеството му на каталунски лидер. Според вестника, ако той реши да остане в Брюксел и се откаже от идеята да бъде премиер - която испанските власти отхвърлят, вече се оформят няколко \"възможности за работа\" за него: от кандидат на изборите за Европарламента през 2019 г. до представител на каталунските власти в Евросъюза или друг \"външен\" пост в автономната област. При всички положения, ако остане след 30 януари, той ще трябва да се регистрира при общинските власти в Брюксел. Той ще трябва да даде постоянен адрес и да изложи причините за престоя си: дали е дошъл по работа, дали търси препитание, учи, или е човек с \"достатъчно големи възможности\", за да остане в страната на свои собствени разноски. В последния случай ще трябва да може и да докаже, че няма опасност да се превърне в бреме за белгийските социални служби. Едва ли ще има проблем с това - макар никога да не е заемал пост в партията си, той в момента получава депутатска заплата от 2871 евро. \"Всеки, който мисли, че може да управлява от Брюксел, е добре дошъл,\" отбеляза също белгийският вътрешен министър Дидие Рейндерс, попитан от журналисти за ситуацията на Пучдемон. Добави, че \"той е просто още един гражданин и няма проблеми с правосъдието\".", "date": "2018.01.17", "title": "Белгия очаква от \"гражданина Пучдемон\" да се регистрира, ако не смята да си тръгва"}
{"url": "https://www.dnevnik.bg/sport/2018/01/17/3114198_levski_zapisa_tejko_porajenie_ot_shampiona_na_malta/", "text": "Левски\" отстъпи с 0:3 на малтийския \"Хибърниънс\" в първата си контрола от лагера, който се провежда на острова. Тимът на  Делио Роси  изигра слаби 90 минути и с нищо не успя да се противопостави на петия в класирането на местното първенстов. \"Хибърниънс\", който беше шампион през миналия сезон, откри още в третата минута, когато Файла отбеляза с мощен удар. Малко преди почивката малтийците вкараха втори гол чрез Жоао Морейра, който се разписа след удар с глава. През втората част \"Хибърниънс\" отбеляза трети гол, който падна в 69-ата минута, а негов автор стана Мпонг. За \"Левски\" най-добрите положения бяха на сметкат ана Давид Яблонски и Нелуц Рошу. Треньорът на сините Роси заложи на нова схема 4-3-3, като привлеченият преди седмица  Станислав Костов  поведе атаката. Въпреки това играта на \"Левски\" не беше впечатляваща. \"Предполагам, че не е привично \"Левски\" да губи с такъв резултат, но зависи кой какво е искал да види от този мач. За мен това беше една тренировка, в която исках да видя повеч физическото състояние на футболистите и придвижването им по терена\", каза Роси след срещата. Той още веднъж намекна, че се нуждае от нови качествени футболисти, но препрати въпросите за селекцията към ръководството.", "date": "2018.01.17", "title": "\"Левски\" записа тежко поражение от шампиона на Малта"}
{"url": "https://www.dnevnik.bg/sport/2018/01/17/3114223_aleksis_sanches_shte_struva_na_manchestur_junaited/", "text": "Трансферът на  Алексис Санчес  от \"Арсенал\" в \"Манчестър юнайтед\" е въпрос на часове, след като двата клуба са много близо до това да постигнат разбирателство за чилиеца. Според \"Телеграф\" \"червените дяволи\" са сигурни в привличането на Санчес и сделката ще бъде обявена в четвъртък сутрин. Въпреки, че има договор с \"Арсенал\" за още само шест месеца, чилиецът ще излезе доста скъпо на 20-кратните шампиони на Англия. Санчес трябва да подпише за четири години и половина, с което ще струва общо 180 милиона паунда на \"червените дяволи\". Според \"Телеграф\" \"Юнайтед\" ще плати за нападателя 30 милиона паунда, а самият футболист ще получи бонус от 20 милиона при подписването на договора. Сумата, която ще бъде платена на неговия агент е над 10 милиона паунда. На \"Олд Трафорд\" са обещали на чилиеца чисти 14 милиона паунда на година. Преди данъците възнаграждението на Санчес ще бъде почти 27 милиона паунда. Именно изискванията на Санчес за толкова висока заплата, както и сумата за агента му са отказали от битката \"Манчестър сити\".  Преди два дни \"гражданите\" обявиха , че няма да наддават за нападателя, въпреки че през лятото трансферът му на \"Етихад\" пропадна в последния момент. Като част от сделката между \"Арсенал\" и \"Юнайтед\" ще бъде включен и Хенрик Мхитарян. Арменецът ще премине на \"Емиратс\". По непотвърдена информация той ще взима 130 хиляди паунда седмично, без различни бонуси, които ще му бъдат изплащани при добро представяне.", "date": "2018.01.17", "title": "Алексис Санчес ще струва на \"Манчестър юнайтед\" близо 180 милиона паунда"}
