{"url": "http://www.dnevnik.bg/sviat/2017/05/22/2975347_vsiaka_sekunda_po_edin_chovek_napuska_doma_si_zaradi/", "text": "Повече от 31 милиона души - по един човек на секунда - са били разселени през 2016 г. заради конфликти и бедствия. Това сочи доклад на Международния център за наблюдение на вътрешното разселване, цитиран от БТА.Очаква се броят на разселваните да расте, ако не бъдат намерени решения за климатичните промени и политическите конфликти. Близо 7 милиона души, главно от субсахарска Африка и Близкия изток, са се разселили заради конфликти, според доклада на центъра, който е част от хуманитарната организация Норвежки съвет за бежанците. Други 24 милиона, главно в Азия, са били принудени да избягат в други райони на страните си вследствие на природни катаклизми като бури, наводнения и горски пожари.За разлика от бежанците, които търсят убежища в други страни, вътрешно разселените хора остават в собствените си страни и не могат да искат международна закрила. По тази причина те са често пренебрегвани, докато не възникне хуманитарна криза, припомни директорът на Международния център за наблюдение на вътрешното разселване Александра Билак при представянето на доклада.През миналата година вследствие на конфликти най-много хора са били принудени да избягат от домовете си в Демократична република Конго (922 хиляди), следвана от Сирия (824 хиляди) и Ирак (659 хиляди). Природните бедствия са станали причина за разселване на три пъти повече хора - само 7 милиона в Китай, близо 6 милиона във Филипините и около два и половина милиона в Индия.Александра Билак предупреди, че правителствата трябва да се заемат с причините за разселванията и да обърнат повече внимание на разселените, тъй като те може да решат да тръгнат към други страни, ако ситуацията им се влоши.", "date": "2017.05.22", "title": "Всяка секунда по един човек напуска дома си заради конфликт или бедствие"}
{"url": "http://www.dnevnik.bg/skorost/2017/05/22/2974385_nai-sportnite_modeli_na_audi_veche_imat_svoi_dom_v/", "text": "Най-спортните модели на Audi вече са представени официално в свой шоу рум в София. Той се намира в комплекс \"Порше София Запад\" и в него ще се показват най-новите разработки на \"Ауди Спорт\".С откриването на шоурума на \"Ауди Спорт\" българската си премиера направиха и най-новите разработки на спортното поделение на компанията от Инголщат. Сред тях беше , което се задвижва от най-мощния петцилиндров двигател в света в серийно производство. Със своите 400 конски сили компактният седан се ускорява от място до 100 км/ч за 4,1 секунди.Българският си дебют направи и . Неговият напълно нови 2.9 TFSI biturbo двигател разполага с мощност от 450 к.с. и въртящ момент от 600 Нм.", "date": "2017.05.22", "title": "Най-спортните модели на \"Ауди\" вече имат свой дом в София"}
{"url": "http://www.dnevnik.bg/sviat/2017/05/22/2974488_trump_shte_se_razhojda_prez_diplomatichesko_minno_pole/", "text": "Държавните лидери често биват изправени пред дипломатически опасности и потенциални гафове при пътуванията си в чужбина. За президента на САЩ Доналд Тръмп визитата в Ерусалим и Витлеем днес няма да е изключение.Тя е част от деветдневното му  като държавен глава. То започна в събота с , ще премине през Израел и Палестинската автономия, Ватикана и НАТО.За президента то е и шанс да се откъсне от вътрешнополитическите си проблеми – скандалното уволнение на , разкритата пред Русия  и разследването за връзките на кампанията му с Кремъл.По време на предизборния период Тръмп обеща да бъде \"най-добрия приятел\" на Израел и намекна, че няма против израелското правителство да продължи със , тъй като това няма да попречи на мирния проце, пише агенция \"Ройтерс\".Но откакто влезе в Овалния кабинет държавният глава смени тактиката. Той призова премиера Бенямин Нетаняху да спре със заселванията и похвали палестинският президент Махмуд Абас.Тръмп едва ли ще успее да ги накара да си стиснат ръцете по време на 28-те часа, които ще прекара в Светите земи, нито има голям шанс да състави времева рамка за продължаване на мирните преговори. За сметка на това го очакват дипломатически капани.Може би най-опасният от тях е дали и какво ще каже той относно обещанието си да премести  в Ерусалим. Няма държава на света, чието дипломатическо представителство да се намира в Ерусалим, тъй като статутът на града още е спорен. За евреите той е тяхната \"неделима столица\", палестинците искат тяхната евентуална столица да се намира в източната му част.В същото време Тръмп назначи за посланик , който настоява за преместването на мисията и планира да работи от Ерусалим в някои дни от седмицата. Първото, което той направи след пристигането си, бе да посети. Тръмп също планира да го направи – нещо, което предишните президенти не си позволяваха по политически причини.Стената се намира в Стария Ерусалим – източната част на града, която Израел завладя по време на войната от 1967 г. ООН, САЩ и други считат тази територия за окупирана и не признава правото на Израел върху нея. В резултат на това Държавният департамент отказа Нетаняху да придружи Тръмп при Стената. Вместо него ще дойде равин.Но в интервю за вестник \"Израел хайом\" президентът каза, че плановете му може и да се променят – той например може да покани премиера да дойде в последната минута.Във вторник Тръмп ще посети Абас във Витлеем, , което се намира на няколко километра южно от Ерусалим в окупирания Западен бряг. Въпросът е какъв език ще използва държавният глава.Досега той не се е обявил изрично за решението \"две държави\" - израелска и палестинска. Очаква се да подкрепи правото на \"самоопределение\" на палестинците – фраза, която е намек в посока на палестинска независима държава.След като мине през това дипломатическо минно поле, Тръмп ще посети  – мемориала на жертвите на Холокоста. Президентът е отделил 15 минути за това събитие. Предшествениците му прекарваха там около час.", "date": "2017.05.22", "title": "Тръмп ще се разхожда през дипломатическо минно поле в Ерусалим и Витлеем"}
{"url": "http://www.dnevnik.bg/evropa/2017/05/22/2974642_martin_zelmair_-_chudovishteto_pazitel_na_evropa_koeto/", "text": "\"Брекзит никога няма да се превърне в успех. Това е едно тъжно и жалко събитие,\" каза началникът на кабинета на председателя на Еврокомисията Жан-Клод Юнкер в Брюксел по-рано този месец, цитиран от \"Политико\". Мартин Зелмайр добави и че Юнкер едва ли ще отделя повече от 30 минути седмично за .Ролята на 46-годишния германец, който работи като адвокат до постъпването си в ЕК, ще бъде ключова в преговорите. Докато основната тежест формално ще се падне на бившия еврокомисар , Зелмайр - началникът на кабинета на Юнкер - ще надзирава работата му всеки ден. Пред \"Файненшъл таймс\" представител на ЕС, който се занимава с техническата работа около Брекзит, заявява: \"Не можеш да заобиколиш Мартин Зелмайр. Той ще взема решенията. Той е най-важният глас. Може да се самоубеждават, че е Барние, но пренебрегват Мартин и това е опасно.\"\"На човек, който вярва в демокрацията, изглежда, че Зелмайр управлява Еврокомисията не като пазител на дебата, а като безпощадната ръка на крал, който не би се спрял пред нищо, за да защити визията си за кралството: Европа, обединена и свободна. Изключително тежка ръка. Може би дори брониран булдозер,\" отбелязва \"Политико\" в портрет на шефа на кабинета на Юнкер от миналата есен.\"Зелмайр се ползва с печална слава и това ужасно му харесва. Докато в Лондон някои гледат на него като на тъмна сила, а в Брюксел - като на притежател на почти мистични сили, малцина се съмняват в ключовата му роля в преговорите,\" пише \"Файненшъл таймс\", представяйки ключовите фигури в преговорите. В интервю с най-важния служител на Юнкер вестникът засяга и темата за многобройните му прозвища, които варират от \"Распутин\" до (както самият Юнкер му нарича) \"Чудовището\".\"Ако се вгледате в историята на Распутин, това може както да е ласкателтелно, така и да не бъде - същото важи за Ленин. Ако означава, че става дума за ефикасен мениджър, нямам никакъв проблем с (определението). Не може да управляваш Европейската комисия като училище \"Монтесори\",\" казва той.Известният с крайните си позиции и плашещ всички фискално разюздани правителства германски финансов министър Волфганг Шойбле също може да измисли шега за Зелмайр. \"Знаете ли разликата между Зелмайр и Бог? Бог знае, че не е Зелмайр.\"За началника на кабинета на Юнкер Брекзит е шанс европейският проект да бъде освежен и укрепен без Британия, която винаги е била най-несклонна на по-нататъшна интеграция. Той вярва и че Лондон ще трябва да плати висока цена за напускането.Зелмайр, който формално не е главният преговарящ с Лондон, се ползва с голямо влияние в Брюксел като един от най-младите началници на кабинет в историята на Европейската комисия.Баща му, Герхард, съветва германския президент Карл Карстенс, преди да влезе в ръководството на университет. По време на следването си синът му обикаля страната, докато се учи: градовете, в които го прави, включват Бон, Берлин, Мюнхен, Карлсруе и Басау.В Лондон, където за кратко учи в Кралския колеж, той се сблъсква за първи път с автентичен британски евроскептицизъм, какъвто изповядва покойната Маргарет Тачър. На практика присъства и на \"политическото убийство,\" което тя спретва на наследника си Джон Мейджър, когато през деветдесетте, по време на представяне на мемоарите си, тя обявява: \"Само ние измежду страните на Европа не сме били нападани от над хиляда години и сме развили вкус за това да управляваме делата си. Не искам (връзката с Европейския съюз) за се развива по-нататък.\"Това е мигът, в който Зелмайр осъзнава фундаменталните различия между британската и \"континенталната\" представа какво е Европейският съюз. \"За германците и французите да гледаш на европейския проект само като на пазар, е немислимо; пазарът е само инструмент, за да постигане на нещо друго,\" казва той.След като завършва докторска степен по право на еврозоната, прекарва две години в правния отдел на Европейската централна банка. Следват три години в медийната група \"Бертелсман\", където влиятелният, понякога агресивно самоуверен евродепутат Елмар Брок се превръща в политическия му кръстник. През 2004 г. e и началото на бурната му кариера в Европейската комисия, когато на 34 г. той става говорител на тогавашния комисар за информационното общество и медиите Вивиан Рединг.\"С елемент на бюрократична алхимия Зелмайр превръща връзките с обществеността на комисар по телекомуникациите в инструмент за огромно влияние,\" отбелязва \"Файненшъл таймс\". \"Като застава зад популистки каузи като ограничение на таксите за роуминг, той не показва особено уважение за ортодоксалността. Зелмайр разбира как да вкара Рединг в светлината на прожекторите, като избута встрани ветерани в бюрокрацията. Шоуто вече му принадлежи само година след като е поел поста.\"След като оглавява кабинета на Рединг, той подготвя и програмата, с която тя трябва да се кандидатира за председател на Европейската комисия, и обмисля да напусне институцията, когато Рединг се отказва от кандидатурата в полза на Юнкер. Казва пред \"Политико\", че се изненадва, когато Брок и други негови познати го препоръчват на Юнкер за собствената му кампания.В Комисията е прочут и с инициативността си - особено след като помогна на Юнкер да стане председател. Именно от него дойде предложението изборите за Европейски парламент да водят и до избор на председател - идея, срещу която ръководителите на страните членки първоначално се съпротивляваха. Зелмайр, който по това време беше начело на кампанията на Юнкер, успя да убеди Меркел да оттегли възраженията си срещу Юнкер.Еврокомисари многократно са се оплаквали от негови действия от 2015 г. насам. Подобна стъпка е правил и бившият британски премиер Дейвид Камерън, който е казвал на европейските лидери, че именно Зелмайр е основното препятствие в опитите му да издейства добра сделка за страната си.Зелмайр упражнява контрол, като владее процеса и достъпа до Юнкер, а според източници от Еврокомисията иска писмата до Юнкер да се изпращат първо до него, за да ги прегледа и одобри. Не обръща внимание на йерархия или протокол и прилага това правило дори за комисари, а способността му да работи е феноменална. Веднъж казва: \"Не разбирам концепцията за \"уикенд\", пише \"Файненшъл таймс\".Шефът на кабинета на Юнкер прекрасно съзнава противоречията, които буди в Комисията. \"Юнкер е доброто ченге, аз съм лошото ченге,\" казва той. Един от еврокомисарите го нарича \"тиранина горе по стълбите\", а друг се чуди дали той може да различи истина от измислица.\"Имаше нещо неумолимо в него, може би дори малко плашещо,\" спомня си Кип Мийк, британски служител, работил в тясна връзка със Зелмайр в Брюксел. \"Той никога не заплашваше. Но имаше пълен контрол. Политиците могат да са такива. Мартин беше представител, но играеше като политик. Знаеше как да използва властта.\"Хората, които го познават добре, далеч не са толкова критични. \"Хората говорят така за него, защото се страхуват от него,\" казва зеленият евродепутат Филип Албрехт, който добре го познава. \"Старите министри пристигат в Брюксел, за да си лежат и да си говорят за светлото бъдеще на ЕС. Те не са тук за груба игра и се изненадват, когато я видят. Той е ефикасен. Приема работата си много сериозно и го прави с определена причина.\"\"Равнопоставените му в йерархията казват, че не могат да му се доверят. Подчинените казват, че се страхуват. Един заместник-председател на Комисията и няколко високопоставени помощници напуснаха, оплаквайки се от авторитарния му контрол над Комисията, която той превърна, в името на Юнкер, във вертикална институция,\" пише \"Политико\".Споменавайки заместник-председателя, изданието има предвид , която според източници от ЕК е била в крайно обтегнати отношения със Зелмайр през последните месеци на поста. Самият той обаче отрича да е изиграл роля в решението на Георгиева да напусне Брюксел.Същевременно той парадоксално е вътрешен човек, който често не се вписва. Въпреки връзките си в Берлин признава, че Ангела Меркел не се е зарадвала на назначението му. \"Британците и много други европейци се притесняват, че той е в твърде голяма степен германец, твърде праволинеен и с твърде интеграционистки подход. Германците се опасяват, че не е германец в достатъчна степен.\"Зелмайр може да не е най-известният шеф на кабинета в историята на Брюксел, но със сигурност е най-публично изявеният. През май миналата година туитовете му, че среща на Г-7 с \"Тръмп, Льо Пен, Борис Джонсън и Бепе Грило\" би била \"най-лошият възможен сценарий, показващ защо е важно да се борим с популизма\", разбуниха духовете в Европа.В преговорите за Брекзит присъствието на Зелмайр едва ли е най-големият късмет за Лондон - той вярва, че Великобритатия няма право да \"добра сделка\". Според него е нужно и ЕС бързо да продължи с по-важните си въпроси след напускането. Същевременно съзнава, че ще е \"глупаво\" да приемаме Брекзит като добро развитие за Европа. \"Всички страдат заради това. (Брекзит) обаче ни изправя пред избор: единственото разумно сега ще е да продължим напред.\"", "date": "2017.05.22", "title": "Мартин Зелмайр - \"Чудовището\" пазител на Европа, което ще направлява преговорите за Брекзит"}
{"url": "http://www.dnevnik.bg/detski_dnevnik/2017/05/22/2972769_dnes_na_matura_po_izbor_se_iaviavat_53_340_zrelostnici/", "text": "На втори задължителен държавен зрелостен изпит по избор днес се явяват 53 340 младежи. Най-много от тях са избрали матурата по биология - 14 053 зрелостници.За първи път английският език измества география и икономика. Той е предпочетен от 11 616 дванадесетокласници, а географията и икономиката – от 8677. На изпит по математика ще се явят 2868. Общо 7601 младежи са предпочели оценката от изпитите по професия пред втория държавен зрелостен изпит.Матурата започва в 8.00 часа и ще с проведе на модули. Зрелостниците нямат право да влизат в изпитните зали с мобилни телефони и други устройства. Те са длъжни да носят личните си документи и да са в съответната зала 15 минути преди началния час. Всеки от тях ще заема предварително определено място.Модулите на изпитите по английски език и география и икономика модулите са три - първият продължава 60 минути, а вторият и третият са по 90 минути. Матурите по математика, химия и опазване на околната среда, биология и здравно образование и физика и астрономия ще се проведат само в два модула, като първият е с продължителност 90 минути, а вторият – 150 минути.След като изтече определеното време за даден модул, съответният лист с отговори или свитък за свободни отговори ще бъде затворен в плик и зрелостникът няма да има възможност да се връщаи да работи отново върху него.Излизането от залата ще бъде разрешено след приключване на работата върху отделния модул, ако той е с продължителност до 90 минути. В случаите, когато модулът е с продължителност 120 или 150 минути, учениците ще могат да излизат след първите 90 минути. В случай че зрелостник напусне сградата, не се допуска да се върне обратно в нея до края на изпитния ден.Матурата ще се проведе в 604 училища в 4147 зали. Във всички от тях ще има камери. Определени около 13 000 квестори - те ще бъдат по двама в изпитна зала, а освен това ще има и двама в коридорите, както и на входа на училището. Родители също могат да присъстват.", "date": "2017.05.22", "title": "Днес на матура по избор се явяват 53 340 зрелостници"}
{"url": "http://www.dnevnik.bg/sport/2017/05/22/2975371_oshte_chetirima_alpinisti_zaginaha_na_everest/", "text": "Още четирима катерачи загинаха на склоновете на най-високия връх в света през уикенда, с което броят на жертвите сред алпинистите през последния месец достигна поне 5 души.За тазгодишния сезон властите в Непал са издали 371 разрешителни за изкачване на Еверест. Други почти 200 се отправиха към Тибет в опит от китайска страна да се изкачат на върха. Сезонът приключва в края на май и тази година експедициите са особено затруднени от лошо време и силни ветрове, припомня \"Ройтерс\".В неделя е загинал 54-годишният италианец Енрико Маркети, който се е изкачвал откъм Тибет. На около 8300 метра той е получил силен пристъп на т.нар. височинна болест и е починал, докато колегите му са го спускали към лагер на по-малка надморска височина.Също в неделя е загинал и 48-годишният словак Владимир Щърба, който е изчезнал при все още неизяснени обстоятелства в района на Балкона - скална тераса на около 8400 метра надморска височина от страната на Непал, където алпинистите си поемат дъх преди финалния щурм на върха.До Еверест американски алпинист почина отново в неделя, а в събота бе изгубен контакт с негов индийски колега, който също се смята за мъртъв.На 30 април прочут докато се подготвяше за изкачване, а след това в базовия лагер почина 85-годишен непалец, опитващ се да стане най-възрастният човек, изкачил най-високия връх на планетата.", "date": "2017.05.22", "title": "Още четирима алпинисти загинаха на Еверест"}
{"url": "http://www.dnevnik.bg/sviat/2017/05/22/2975366_otkude_idvat_14-godishnite_bulki_v_germaniia/", "text": "Тя живее в нелегалност, без адрес и без име. Защото се страхува от собственото си семейство, което иска да я омъжи насила. Срещаме Мелиха (името е променено от редакцията) на анонимно място някъде в Германия. С много тъга момичето ни разказва как с 15-ия ѝ рожден ден животът ѝ изведнъж се превърнал в ад.\"Вкъщи ме биеха, буквално ме тъпчеха с крака. Но физическото насилие беше нищо в сравнение с психическия тормоз. Баща ми все ме ругаеше. И ме заплюваше. Чувствах се толкова унизена.\"Мелиха произхожда от религиозно мюсюлманско семейство. Баща ѝ е имам. Семейството следва стриктно традициите и живее затворено. С времето изолират Мелиха все повече от външния свят, забраняват ѝ да се среща с приятели. И когато навършва 15 години, баща ѝ решава да я омъжи насила.\"Първата ми мисъл беше да се самоубия. Защото не знаех къде да отида. Мислех си, че само така мога да избягам от жестоката си съдба. Изобщо не знаех, че има организации и институции, които могат да ми помогнат и да ми подсигурят закрила.\"Мелиха не е единичен случай, казват от женската правозащитна организация \"Terre des Femmes\". От началото на бежанската криза насам в Германия пристигат все повече омъжени момичета - миналата година официално са били регистрирани 1 400 омъжени малолетни момичета, като всяко четвърто от тях няма и 14 години. Предполага се, че тази цифра е много по-ниска от действителната.Махмуд и неговата съпруга, които са избягали от малко село в Сирия, не разбират защо е цялата тази дискусия около браковете с малолетни. Защо нещо, което в родината им е напълно нормално, тук изведнъж се оказва лошо и погрешно? Жената на Махмуд също е била малолетна, когато двамата са сключили брак.\"Тук ранната женитба може и да е нещо странно, но при нас това е съвсем нормално. Цялото ми семейство, майка ми, лелите ми, баба ми - всички са се омъжили много рано. За нас това е нормално и ние искаме да следваме традициите си\", казва Махмуд. Ето как ставаме свидетели на сблъсъка на два свята - германските закони и културата на бежанците. Но както аргументират правозащитните организации, закрилата на детето е по-важна от всякакви религиозни и културни традиции.\"Традициите са важни, но те не бива да нарушават човешките права. И когато случаят е именно такъв, ние като държава трябва да се намесим енергично, за да защитим подобаващо правата на малолетните момичета. Според нашите разбирания, ранните женитби нарушават човешките права. Да не говорим, че в много случаи момичетата биват омъжвани насила\", казва Мирия Бьомеке от правозащитната организация Terre des Femmes.Германските политици вече реагираха и подготвиха законопроект, който изрично забранява сключването на брак преди 16-годишна възраст. Предвидено е също така анулиране на всички бракове, при чието сключване брачните партньори са били малолетни. Независимо дали става дума за принудителен брак или за женитба по любов.Сириецът Ахмед Хасун ни разказва, че в бежанските лагери в Йордания, Ливан и Ирак всяко второ малолетно момиче бива омъжвано, за да има закрилник по време на бягството си. Затягането на германския закон е според него неправилно решение: \"Смятам, че германското правителство трябва да направи изключение за 15-16-годишните момичета, които пристигат тук вече омъжени\", казва сириецът.Но законът, който ще бъде гласуван през лятото, не предвижда проверка на всеки отделен случай. Браковете с деца под 16 години ще бъдат принципно анулирани. А за да можем да гарантираме успешната интеграция, законодателните усилия трябва да бъдат комбинирани с превантивни мерки, казва Мирия Бьомеке от Terre des Femmes: \"Трябва да се полагат интензивни грижи за всички застрашени момичета, а в случаи, когато виждаме сериозна заплаха, децата просто трябва да бъдат отделяни от семействата им.\"Мелиха знае много добре колко трудно е да съчетаваш традициите, за които настоява семейството ти, със собствените си представи за живот в една свободна и модерна държава, каквато е Германия: \"Винаги съм си мислела, че ако разкажа какво ми се случва, ще предам родителите си. Чувствах се виновна. Веднъж се разплаках. Една учителка ме видя и ме попита дали имам нужда от помощ. Разплаках се още по-силно. И това беше всъщност мигът на моето спасение. Ако не беше тази учителка, сигурно вече нямаше да ме има\", споделя Мелиха. Момичето има сега една мечта: иска да следва. И сама да определя живота си.", "date": "2017.05.22", "title": "Откъде идват 14-годишните булки в Германия"}
{"url": "http://www.dnevnik.bg/biznes/2017/05/22/2975362_angelkova_shte_premahne_prekategorizaciiata_na/", "text": "Министърът на туризма Николина Ангелкова планира да премахне изискването хотелите и ресторантите да се прекатегоризират на всеки пет години. Тези, които работят коректно, трябва да бъдат поощрявани, каза тя в интервю за БНТ. Едновременно с това ведомството ще създаде туристически инспекторат и специален институт за отнемане на звезди, ако обектът е влошил обслужването и вече не отговаря на получената категория.Друго облекчение за собствениците, което министърът подготвя, е всеки обект да се категоризира комплексно. Сега, ако хотелът има лоби бар, ресторант, басейн, дискотека, например, се дава категория на всяко от заведенията поотделно. Така може да се окаже, че хотелът има 4 звезди, а ресторантът му - само две, каза Ангелкова.Тя изрази убеденост, че двете облекчения ще улеснят бизнеса и ще му спестят представянето на десетки документи пред администрацията. Голяма част от тях ще бъдат набавяни по служебен път, увери тя.До края на годината ще бъдат готови и законовите промени и нова наредба, с които детайлно да се регулира статутът на националните курорти. Специални правила ще има за инфраструктурата, преместваемите обекти, зелените площи, чистотата, паркингите.Министерството е поискало от концесионерите да осигурят осветление на плажовете през нощта, за да гарантира безопасността на туристите и да подпомогне полицейските проверки.Зимният туристически сезон приключи успешно с ръст от 19.2% на чужденците до общо 1.4 млн. души, каза министърът. Очакванията за летния са за ново увеличение от 10% спрямо рекордните 8.2 млн. туристи през миналата година.Само 5% от парите за реклама на туризма са похарчени от началото на годината поради бездействие на служебния кабинет, каза Ангелкова и се ангажира процесът да се засили.", "date": "2017.05.22", "title": "Ангелкова ще премахне прекатегоризацията на хотелите и заведенията"}
{"url": "http://www.dnevnik.bg/sviat/2017/05/22/2975115_trump_pozdravi_kubincite_v_sasht_s_praznik_koito/", "text": "Властите в Куба определиха като спорен и нелеп поздрава на американския президент Доналд Тръмп към американците от кубински произход по повод 115-та годишнина от независимостта на страната. Това е ден, който комунистическите власти не зачитат и той не е национален празник на острова.Република Куба е основана на 20 май 1902г. и първият ѝ избран президент е Томас Естрада Палма. Но в Хавана отчитат независимостта на Куба от началото на въоръжената борба на Фидел Кастро на 1 януари 1959г., който е национален празник под името Ден на Триумфа на революцията, съобщи агенция ЕФЕ.Тръмп е \"лошо информиран президент на САЩ\", се казва в изявление на правителството, прочетено по националната телевизия. В него се допълва, че на 20 май 1902г. се е родила \"американска неоколония, просъществувала до 1 януари 1959г. (...), когато е сложен край на проамериканския режим на диктатора Фулхенсио Батиста\".В поздрава си Тръмп казва, че изпраща най-топли пожелания на американците от кубински прозиход и обещава, че ще се старае да направи така, че в Куба да има правителство, уважаващо демокрацията и гражданските свободи.\"Днес си припомняме патриоти като Хосе Марти, който се е посветил на създаването на Куба като икономически конкурентоспособна и политически независима страна. Той ни напомня, че \"жестокият деспотизъм не може да угаси пламъка на свободата в сърцата на кубинците и че несправедливите преследвания не могат да попречат на мечтите на кубинците децата им да живеят без гнет\".Администрацията на президента Барак Обама изненадващо започна да нормализира отношенията между САЩ и Куба след десетилетна вражда между двете страни, но Тръмп казваше по време на кампанията си, че ще разтрогне договора, ако той не бъде преразгледан в посока създаване на по-изгодни за САЩ условия.През март кубинският лидер Раул Кастро каза, че \"новият дневен ред на САЩ заплашва с началото на радикална и егоистична търговска политика, която ще влияе на конкурентоспособността на нашата външна търговия, ще нарушава екологичните споразумения, ще следи кубинците и ще депортира мигрантите.\"", "date": "2017.05.22", "title": "Тръмп поздрави кубинците в САЩ с празник, който Хавана не зачита"}
{"url": "http://www.dnevnik.bg/na_put/2017/05/22/2975289_livanski_muzei_pokazva_izkustvoto_na/", "text": "В южноливанския град Сайда, известен също като Сидон, сред тесните улици на стария пазар туристите могат да попаднат на , представящ тайните на един старинен занаят.Посетителите могат да се запознаят със старинно оборудване за ръчен сапун, произведен от зехтин, каменни вани за разтвора, платформа за формиране, изсушаване и нарязване на отделните калъпи. В стъклени витрини са показани и старинни сечива, съдове и инструменти за обработка.Изкуството да се произвежда сапун е част от културното наследство на Ливан и е един от най-древните занаяти в страната. На място туристите научават за предимствата на произведения по естествен начин сапун, вдъхват от аромата на зехтина, дафиновия лист, смолите от местни дървесни видове, влагани в продукта.Всяка година музеят посреща десетки хиляди туристи, които имат възможност да купят едни от най-висококачествените естествени сапуни в Ливан. При това на умерени цени - най-евтиният е 1 долар за брой, а най-скъпият - който може да се използва за ароматизиране и декориране на помещения - 20 долара.Сградата от 17 в. е бивша сапунена фабрика, снабдявала местните хамами и произвеждала стока за износ до 1975 г.", "date": "2017.05.22", "title": "Ливански музей показва изкуството на сапунопроизводството"}
{"url": "http://www.dnevnik.bg/video/2017/05/22/2973047_video_ogneni_pricheski_v_kairo/", "text": "За фризьора Мохамед Ханафи от Кайро използването на пламък за изправяне и оформяне на прически е не само въпрос на стил, но и опит да се придържа към последните тенденции в модата. В репортаж на \"Ройтерс\" той разказва, че видял тази техника от колега в Пакистан, публикувал видео запис в YouTube.\"Разликата от обичайното изправяне на косата е, че с пламък се постига по-добър и по-дълготраен ефект. Прическата издържа до месец и половина. Освен това се запазва цветът на косата, предотвратява се цъфтенето на краищата и появата на пърхут\", допълва 32-годишният египтянин.Той споделя още, че първият път, когато опитал да направи \"огнена прическа\" било трудно както за него самият, така и да убеди клиента да се подложи на експеримента. \"Как да им кажа, че ще им подпаля косата и да ги убедя, че това няма да я повреди, а напротив - ще я подобри? Така че, да, първият път бях притеснен, но, за щастие, нещата потръгнаха.\"Сега в бръснарницата на Ханафи всеки ден идват клиенти - предимно младежи - за да се \"подпалят\".\"Като го гледах по телевизията и видях, че много от приятелите ми са ходили и казват, че техниката е добра, и аз поисках да се пробвам\", коментира Саид Атеф, който е станал един от редовните клиенти. \"При първия опит се убедих, че не ми изгаря косата и че всичко е успешно.\"Ханафи споделя, че методът му е по-ефективен, когато се прилага на коса с по-дебели косми, тъй като те издържали по-добре на горещината.", "date": "2017.05.22", "title": "Видео: Огнени прически в Кайро"}
{"url": "http://www.dnevnik.bg/bulgaria/2017/05/22/2975387_godishno_za_invalidni_pensii_otivat_17_mlrd_lv/", "text": "Броят на пенсионерите с водеща инвалидна пенсия е 518 хил.,а броят на инвалидните пенсии е 946 хил. Това съобщи в интервю за Нова телевизия министърът на труда и социалната политика Бисер Петков.Причината за разминаването е, че 435 хил. души получават втора инвалидна пенсия, най-често социална.През миналата година Националният осигурителен институт е изплатил общо 1.7 млрд. лв. за инвалидни пенсии, каза Петков, който доскоро беше негов управител. Той не се ангажира с оценка колко са фалшивите инвалиди и колко пари ще бъдат спестени след като бъде проведена реформа на трудово-експертните лекарски комисии (ТЕЛК). Увери обаче, че евентуалните икономии ще останат в осигурителния институт и ще послужат за увеличаване на пенсиите.Заместникът му във ведомството Султанка Петрова (Обединени патриоти) допълни пред Би Ти Ви, че заболявания, които не инвалидизират човека и му позволяват да работи, ще отпаднат от списъка и даде за пример пясък в бъбреците или шипове. Тя цитира данни на лекарски организации, според които фалшивите инвалиди са около 150 хил.души.", "date": "2017.05.22", "title": "Годишно за инвалидни пенсии отиват 1.7 млрд. лв."}
{"url": "http://www.dnevnik.bg/sport/2017/05/22/2975397_shveciia_detronira_kanada_sled_duzpi_i_stana_svetoven/", "text": "Швеция стана световен шампион по хокей на лед за десети път. Скандинавците се върнаха на световния връх след пауза от четири години, след като детронираха защитаващия титлата си от 2015 и 2016 г. състав на Канада след изпълнение на дузпи.В редовното време срещата завърши 1:1. Виктор Хедман изведе шведите напред 21 секунди преди края на втората третина, но само 1:58 мин. след началото на последната част Райън О'Райли изравни в ситуация на числено предимство.До края на редовното време и в продълженията не паднаха повече голове и така след 80 минути игра на леда в Кьолн се стигна до дузпи.Вратарят на Швеция Хенрик Лундквист беше блестящ и не допусна нито едно попадение след три спасявания и един удар в гредата, а Никлас Бакстрьом и Оливер Екман-Ларсон бяха точни, за да донесат световната титла на \"тре крунур\".Центърът на шведите Уилям Ниландер, който на 1 май навърши 21 години, беше избран за най-полезен играч в турнира. Руснакът Артьом Панарин получи наградата за най-добър реализатор в турнира, който се проведе в Кьолн и Париж.Русия спечели бронзовите медали, след като в малкия финал надигра Финландия с 5:3.", "date": "2017.05.22", "title": "Швеция детронира Канада след дузпи и стана световен шампион по хокей на лед за десети път"}
{"url": "http://www.dnevnik.bg/sport/2017/05/22/2975383_bostun_navaksa_21_tochki_pasiv_i_nanese_purva_zaguba/", "text": "\"Бостън селтикс\" остана без голямата си звезда Айзея Томас до края на плейофите заради контузия, загуби и двете си домакинства срещу шампиона \"Кливланд кавалиърс\", а при 21 точки изоставане изглеждаше обречен в третия мач от финала на Източната конференция. \"Келтите\" обаче събраха сили за страхотен обрат при гостуването си в Охайо и спечелиха драматично със 111:108 след тройка със сирената на Ейвъри Брадли.Тимът на Брад Стивънс намали изоставането си в серията на 1:2 победи и нанесе първо поражение на \"кавалерите\" от началото на плейофите. Шампионите имаха десет победи в десет мача, но пропуснаха възможността да изравнят рекорда за най-добър старт в историята на директните елиминации в НБА.\"Лос Анджелис лейкърс\" от 1989 и 2001 г. и \"Голдън стейт уориърс\" в тазгодишните плейофи споделят рекорда с 11 победи в 11 двубоя.\"Кливланд\" изглеждаше сигурен в поредния си успех, след като спечели първата четвърт с 35:24, а до почивката отвори разлика от 16 точки. В началото на третата част домакините продължиха да доминират и авансът им достигна 21 точки.След като обаче поведоха със 77:56, Леброн Джеймс и компания допуснаха голям срив в играта си и се върнаха към черните дни от край на редовния сезон, когато влязоха в серия от загуби и често губеха след обрати в последната четвърт.Маркус Смарт, който замени Томас в титулярния състав, беше най-полезен за победата на \"Бостън\" с 27 точки, седем асистенции, пет борби и две откраднати топки. Брадли вкара победния кош със сирената и завърши с 20 точки. Ал Хорфорд, Кели Олиник и Джей Краудър добавиха съответно 16, 15 и 14 точки.В състава на \"Кливланд\" Кайри Ървинг отбеляза 29 точки, Кевин Лав добави 28 точки и десет борби, а Тристан Томпсън се отчете с 18 точки и 13 борби, седем от които в нападение. Леброн Джеймс обаче изигра първия си слаб мач от началото на плейофите и завърши само с 11 точки, шест асистенции и шест борби.Четвъртият мач от финала в Източната конференция е на 24 май от 3.30 ч. българско време.  и тази вечер може да приключи серията. ", "date": "2017.05.22", "title": "\"Бостън\" навакса 21 точки пасив и нанесе първа загуба на \"Кливланд\" в плейофите"}
{"url": "http://www.dnevnik.bg/bulgaria/2017/05/22/2975381_kiril_kirov-iaponeca_iska_da_stroi_pametnik_na_isus/", "text": "Собственикът на в центъра на София Кирил Киров-Японеца обяви пред Би Ти Ви, че ако получи разрешение от Столичната община, е готов да построи статуя на Исус Христос в местността Копитото на Витоша. Това щяло да бъде атракция, която да напомня на паметника на Христос, намиращ се над Рио де Жанейро.Киров разкри, че е платил общо 680 хил. евро за Двойната къща. Парите са били преведени по банков път и са платени всички данъци. Той отрече информацията, че придобил сградата и земята под нея за 125 хил. лв., като това е станало с физически и психически натиск над вече бившите собственици. Те дори сами искали да му продадат своите части от къщата.\"Защо да я поддържам тази къща? Това не е паметник на културата. От 70-те години е паметник на културата за сведение. Категорията му не е от национално значение. Не съжалявам, че я разруших\", уточни Киров.По думите му държавата и общината също трябва да се включат в поддържането на паметниците на културата и да не оставят собствениците им сами да вършат всичко. Той даде за пример Виена, където централната част се поддържала изцяло от общината. Киров разкри, че може да си купи подобен имот и в Монако, но там най-вероятно нямало да му позволят да го разруши.Според него , защото това означавало, че трябва да отмени закон, а той нямал такива правомощия.Разрушената Двойна къща ще бъде превърната в бизнес център с голям подземен паркинг. Киров разкри, че вече има право на строеж, като проектът му също е готов. Той обаче не уточни кога точно ще започне изграждането на новата сграда.\"Имам план да изкупувам паметници на културата и да ги реставрирам и така да станат истински паметници на културата\", каза още Киров, като добави, че би дал пари за възстановяването на рушащата се къща на поета Пейо Яворов.Той допълни, че не се познава с политици и дори не се среща с такива. Не бил виждал и Вежди Рашидов, който беше обвинен, че като министър на културата е позволил статутът на паметник на културата на Двойната къща да отпадне.", "date": "2017.05.22", "title": "Кирил Киров-Японеца иска да строи паметник на Исус Христос на Витоша"}
{"url": "http://www.dnevnik.bg/sviat/2017/05/22/2975404_s_lozungi_ungariia_-_v_evropa_hiliadi_protestiraha_v/", "text": "Хиляди унгарци продължиха в неделя протестите срещу натиска на премиера Виктор Орбан над Централноевропейския университет и неправителствените организации. Начело на шествието имаше транспарант с надпис \"ЦЕУ - в Будапеща, граждани - в Унгария, Унгария - в Европа\".Демонстрациите започнаха отново в началото на април, предизвикани от закон, който води до закриването на ЦЕУ, основан и подпомаган от финансиста Джордж Сорос.Заради този закон Европейската комисия започна наказателна процедура срещу правителството, а след специален дебат за състоянието на демокрацията в Унгария в Европейския парламент с декларация бяха осъдени властите заради \"сериозно влошаване\" на върховенството на закона и основните човешки права.Будапеща продължава да настоява, че това е \"вендета срещу Орбан\", който открито говори за превръщането на Унгария в \"нелиберална страна\". Премиерът отхвърли критиките, че законът ще доведе до закриването след няколко месеца на университета и нарича Сорос \"финансов спекулант\". Външният министър обвини действията на Европарламента, че били резултат на \"мрежата на Сорос\".\"Арогантният тон на правителството е това, което най-много ме дразни. Мисля, че в случая не става дума за Сорос и какво върши той - те просто се нуждаят от злодей и го \"измъкнаха от шапката\" като във фокус, защото той подпомага гражданските организации\", коментира Шандор Сига, 30-годишен ИТ специалист, шестващ в Будапеща със знамето на ЕС.През април 2018г. в Унгария трябва да има редовни парламентарни избори и по последни сондажи на агенция \"Медиан\" партията \"Фидес\" на Орбан събира 31% одобрение от избирателите. Това е спад на популярността с 6 пункта от януари насам.Следваща по подкрепа е националистическата и ксенофобска \"Йоббик\" с 14%, а трета - социалистическата партия с 9%.Коментарът на \"Фидес\" за неделния протест бе, че той е поредната демонстрация, че \"мрежата на Сорос\" опитва да притиска Унгария за миграционната ѝ политика.", "date": "2017.05.22", "title": "С лозунги \"Унгария - в Европа\" хиляди протестираха в Будапеща"}
{"url": "http://www.dnevnik.bg/razvlechenie/2017/05/22/2975426_premierata_na_filma_po_romana_vuzvishenie_shte_e_prez/", "text": "Премиерата на филма \"Възвишение\" по едноименния роман на Милен Русков ще е на 10 ноември 2017 г., съобщи екипът на филма във \"Фейсбук\". Романът разказва историята на Арабаконашкия обир от 1872 г. през погледа на двама полу-революционери, полу-разбойници – Гичо и Асенчо. В техните роли се превъплъщават актьорите Александър Алексиев и Стоян Дойчев. След обира Димитър Общи, чийто образ е пресъздаден от Филип Аврамов, възлага на Гичо и Асенчо да предадат писмо лично на Васил Левски. Търсенето на Апостола се превръща в трагикомично приключение, като революционният ентусиазъм постепенно е изместен от разочарование и огорчение. Обявеният до момента актьорски състав включва още: Христо Петков като Тодор Шумненеца; Кирил Ефремов като Петко Страшника; Благовест Благоев в ролята на Наш Тотко; Станислав Ганчев ще бъде Пейо Бръмбара; Румен Гавазанов като Георги Чумата; Антонио Димитриевски в ролята на Григор Стойневски Македонеца; ИвайлоДимитров като Стефан Жълъда; Владимир Михайлов ще бъде Симо Влаха, а в ролята на Велчо Шунтов, зрителите ще видят Веселин Анчев.Режисьор на продукцията е Виктор Божинов (\"Под прикритие\"), който заедно с Нели Димитрова (\"Love.net\") е автор и на сценария. Диалозите са писани от автора на романа Милен Русков, чиято нова книга - , е на пазара от този месец. Продуценти са Иван Дойков (\"Мисия Лондон\" и \"Под прикритие\"), Оксана Шаламанова (\"Ол Старс Ин\") и Нина Алтъпармакова. Проектът се реализира и с финансовото съдействие на Българската национална телевизия, Националния филмов център\" и е подкрепен от Столичната община. ", "date": "2017.05.22", "title": "Премиерата на филма по романа \"Възвишение\" ще е през ноември"}
{"url": "http://www.dnevnik.bg/sport/2017/05/22/2975419_atanas_skatov_izkachi_everest_za_vtori_put/", "text": "Атанас Скатов изкачи за втори път най-високия връх на планетата - Еверест (8848 м). Той е стъпил на върха около 6.00 ч. местно време (22.00 ч. българско време) и се прибира към базовия лагер.39-годишният Скатов е изкачил върха от южния му ръб, след като през 2014 г. успя да го преодолее от северната страна на Тибет.Преди шест дни той  Това беше петият му осемхилядник след Еверест, Манаслу, Анапурна и Макалу и първото българско изкачване на Лхотце от Христо Проданов през 1981 г.Планът на Скатове беше да изкачи намиращите се близо един до друг Лхотце и Еверест в рамките на 24 часа. Силният вятър обаче е променил намеренията му. Тазгодишните опити на Еверест доведоха до няколко смъртни случая.  по склоновете на най-високия връх на планетата, с което броят на жертвите сред алпинистите през последния месец достигна поне 5 души.За тазгодишния сезон властите в Непал са издали 371 разрешителни за изкачване на Еверест. Други почти 200 се отправиха към Тибет в опит да се качат от китайска страна. Сезонът приключва в края на май и тази година експедициите са доста затруднени заради лошо време и силни ветрове.", "date": "2017.05.22", "title": "Атанас Скатов изкачи Еверест за втори път"}
{"url": "http://www.dnevnik.bg/bulgaria/2017/05/22/2975433_bulgariia_otnovo_e_na_purvo_miasto_v_evropeiskiia/", "text": "България е на първо място в Европейския съюз по брой убити при катастрофи, съобщиха от Съюза на българските автомобилисти (СБА). Данните са от анализ на тема \"Оценка на безопасността на движението по пътищата по области в Република България\", изготвен от Атанас Вълев и Георги Младенов от Техническия университет в София.Основният показател, по който се сравнява безопасността на движение в отделните страни в Европа, е брой на загинали при пътнотранспортни произшествия на един милион жители, като по този критерий през 2016 г. България заема челна позиция с 99.7 загинали на 1 млн. население.От СБА уточняват, че се запазва тенденцията от последните години за ръст на жертвите у нас. През 2015 г. загиналите са били 99 на 1 млн. жители, през 2014 г. – 91.8 души на 1 млн.По този показател за 2016 г. с най-малък брой на загиналите са Швеция, Великобритания, Холандия, Испания, Дания, Германия и Ирландия. Средните стойности за ЕС са точно наполовина по-малко, отколкото в България – 49.99 убити на 1 млн. жители.Според доклада през 2001 г. 54 900 души са издъхнали при пътни злополуки по пътищата в евросъюза, а миналата година този брой е 25 500. В България също има намаляване на загиналите, но не с такъв процент. През 2001 г. убитите са били 1011, а през 2016 г. – 708.Авторите на изследването отбелязват също, че ако в ЕС има тенденция за намаляване на жертвите на 1 млн. жители, тези стойности за България бележат значителни колебания. Така например в периода 2008 - 2012 г. се наблюдава понижение, но в периода от 2012 - 2016 г. има повишаване.В 18 области в страната има ръст на смъртността при катастрофи. Особено се открояват областите Ловеч с 263, Разград с 208, Видин със 169, Монтана със 163 и Силистра със 143 души загинали на 1 млн. население (тук се преизчислява броя на жертвите на 1 млн. жители - бел. ред.).", "date": "2017.05.22", "title": "България отново е на първо място в Европейския съюз по брой убити при катастрофи"}
{"url": "http://www.dnevnik.bg/sviat/2017/05/22/2975503_vunshniiat_ministur_na_iran_kritikuva_trump_za_rechta/", "text": "Иранският външен министър Мохамад Джавад Зариф разкритикува американския президент Доналд Тръмп за оръжейна сделка и други инвестиции на  със Саудитска Арабия, която е основен съперник на Иран в Близкия изток, предаде агенция \"Асошиейтед прес\".Зариф направи изявлението, след като по време на  Тръмп призова арабските и ислямските лидери да се обединят и да разгромят ислямистките екстремисти.Американският президент изтъкна  на въоръжените групировки, изпращайки твърдо  след преизбирането на иранския президент .\"Иран, където наскоро имаше истински избори, е атакуван от президента на САЩ в тази крепост на демокрацията и умереността. Външна политика или просто издояване на КСА с 480 милиарда долара?\", написа Зариф в Туитър, имайки предвид Кралство Саудитска Арабия.Иран и Саудитска Арабия отдавна се обвиняват взаимно в спонсориране на въоръжени групировки в Близкия изток.В свое обръщение по-рано през деня Тръмп заяви, че САЩ се опитват да изградят коалиция от страни в Близкия изток с цел \"да изкоренят екстремизма\" и обеща \"да подсили старите приятелства на САЩ и да потърси нови партньори, за да постигне мир\".\"Страните с предимно мюсюлманско население трябва да застанат начело на борбата срещу радикализацията\", добави Тръмп. Борбата с тероризма \"не е сблъсък между различни религии, различни секти или различни цивилизации\", заяви президентът.", "date": "2017.05.22", "title": "Външният министър на Иран критикува Тръмп за речта и сделките в Саудитска Арабия"}
{"url": "http://www.dnevnik.bg/sviat/2017/05/22/2975508_ne_shtem_evropa_imame_si_erdogan/", "text": "Който иска да разбере какво мислят привържениците на Ердоган за ЕС, непременно трябва да посети \"Есенлер\". Този квартал се намира на около половин час път с кола от центъра на Истанбул. Много хора тук са дълбоко религиозни. И са предани избиратели на управляващата партия. На референдума през април 66% от жителите на квартала гласуваха с \"Да\".\"Не щем Европа\", казва един ваксаджия. Не иска да назове името си, но държи да сподели мнението си. \"ЕС не ни е приятел, а враг. И ако трябва да гласуваме на , ще кажем \"Не\". Поне 80 процента от турците ща гласуват с \"Не\", абсолютно съм сигурен\", допълва мъжът. Много от жителите на квартала мислят като него.\"Не ние се нуждаем от Европа, а Европа има нужда от нас\", бърза да се включи в разговора един минувач. \"От 15-20 години Европа ни води за носа. Стига толкова! Нито Германия, нито Франция или Великобритания имат силен лидер. Но ние в Турция си имаме и \", добавя троснато мъжът.Нищо чудно всъщност, че мнозина турци разсъждават по този начин. Отдавна отминаха времената, когато Ердоган сладкодумно прокламираше. Пътят на Турция към Европа е \"необратим\", казваше навремето Ердоган. И уверяваше, че страната му се ръководела от западните ценности. По онова време Ердоган беше все още премиер.Оттогава насам се промениха много неща, включително и тонът спрямо Брюксел. Наскоро Ердоган дори заплаши, че ако ЕС не отвори скоро нови преговорни глави, Турция щяла да каже \"довиждане\". Дотогава нямало какво да дискутира с ЕС. И Турция не била \"охранителят\" на Европа.Но и от  искането за окончателно прекратяване на присъединителните преговори с Анкара. Тези преговори де факто са замразени от месеци - заради репресиите, последвали , заради намерението на Ердоган да върне  и най-вече заради конституционния референдум, в който мнозина виждат края на турската демокрация.\"Взаимоотношенията никога не са били лесни. Винаги е имало кризи. А сегашната криза в отношенията е свързана както с вътрешнополитическите проблеми на Турция, така и с проблемите вътре в ЕС\", обяснява турският политолог Алпер Ечевит. \"Острите думи, които дочуваме и от двете страни, са на практика част от преговорите. Такава е просто стратегията. Тази криза може да бъде преодоляна, но само ако е налице силна политическа воля\", добавя експертът.Но дори и при наличието на такава воля сближаването няма да е никак лесно: резултатите от анкета на Евробарометър показват, че междувременно само 28% от турските граждани се застъпват за пълноправно членство на страната им в ЕС. А само преди десет години делът им беше цели 54%.\"Хората в Турция винаги са били скептично настроени към присъединителния процес. Но през последните десет години броят на поддръжниците на еврочленството намаля наистина драстично\", казва Ечевит и добавя: \"Дори тези, които искат страната им да влезе в ЕС, вече не вярват, че това действително някога ще се случи.\"През 1963 година Брюксел заговори за пръв път за европейската перспектива на Турция. От октомври 2005 Анкара официално преговаря за членство. Досега обаче е приключена една-единствена преговорна глава от общо 33.Гневът, породен от това положение, е заседнал дълбоко и у онези турци, които по принцип не одобряват курса на Ердоган. 80% от жителите на истанбулския квартал \"Кадъкьой\" са гласували против конституционната реформа на Ердоган. Тук живеят много млади хора, много студенти, интелектуалци и хора на изкуството.Дали жителите на този квартал, смятан за бастион на турската опозиция, виждат бъдещето си в Европа? \"За нас присъединяването към ЕС ще бъде добре, но не и за Европа. Тук ни измъчват твърде много проблеми\", казва един минувач. А една жена добавя: \"Аз съм на 44 и все си мисля, че няма да доживея еврочленството. Европа очевидно се бои от нас. Но аз ви казвам: Не се страхувайте!\"", "date": "2017.05.22", "title": "\"Не щем Европа, имаме си Ердоган\""}
{"url": "http://www.dnevnik.bg/kultura/2017/05/22/2975498_edna_chetvurt_ot_poseshteniiata_v_muzeite_sa_v_dnite_s/", "text": "Посещенията в музеите през 2016 г. са били 5.2 млн. и в сравнение с 2015 г. се увеличават с 9.8%, сочат данните на Националния статистически институт (НСИ).Приблизително една четвърт от посещенията са били в дните с безплатен вход. В същото време посещенията на чужденци се покачват значително с 36.8% до общо 271 хил.Общите приходи на музеите през изтеклата година са 56.4 млн. лв. и растат с 12.5% за година.От тях размерът на бюджетната субсидия е 43 млн. лв. (76.3%), приходите от посещения са 7.7 млн. лв. (13.6%) и от европейски програми и проекти - 745 хил. лева (1.3%). Общият персонал на музеите през 2016 г. е 3150 души и се увеличава с 4.3% в сравнение с 2015 година.Към края на годината обща в страната функционират 195 музея - 88 общи и 107 специализирани музея (включително художествени галерии).През 2016 г. движимите културни ценности, формиращи Националния музеен фонд, са 7360 хил. фондови единици и в сравнение с 2015 г. техният брой намалява с 2.4%. Цифровизирани са 334 хил. фондови единици, което е с 5 хил. повече в сравнение с предходната година.През 2016 г. в музеите са използвани 1375 компютъра за административни цели, 608 - за съхранение на бази данни, и 188 - за предоставяне на данни на посетителите.", "date": "2017.05.22", "title": "Една четвърт от посещенията в музеите са в дните с безплатен вход"}
{"url": "http://www.dnevnik.bg/kultura/2017/05/22/2975507_chitatelite_v_bibliotekite_sa_se_uvelichili_s_18_za/", "text": "През миналата година регистрираните читатели в библиотеките са се увеличили до 239 хил. общо, или с 1.8% повече от 2015 г. Това показват данните на Националния статистически институт (НСИ).Посещенията в библиотеките се увеличават с 3.1% и достигат 4.3 млн. Всеки регистриран читател е заел средно 29 книги за година - колкото и през 2015 г.Специално за Националната библиотека \"Св. св. Кирил и Методий\" през 2016 г. се посочва, че нейният фонд за година е нараснал с 44 хил. документа.", "date": "2017.05.22", "title": "Читателите в библиотеките са се увеличили с 1.8% за година"}
{"url": "http://www.dnevnik.bg/biznes/2017/05/22/2975456_chujdite_investicii_do_mart_sa_na_minus/", "text": "През първото тримесечие на годината преките чуждестранни инвестиции в България са отрицателни и възлизат на 106 млн. евро. В сравнение с периода януари - март общата сума е с 323.2 млн. евро по-малко. Това сочат данните на БНБ за периода.Обикновено централната банка не дава конкретика по обобщените числа, но в случая е изрично отбелязано, че значителната сума се дължи основно на \"предоставен от местно лице заем към прекия инвеститор в чужбина\", съобщава  в днешния си брой.Според изданието вероятно става дума за сделка в рамките на някоя от най-големите индустриални групи, опериращи в страната. От разбивката по държави се вижда, че най-големите отрицателни нетни потоци са насочени към Германия, Австрия и Белгия. Това до голяма степен съвпада с профила на \"Аурубис България\", което през австрийско дружество е собственост на германската добивна компания Aurubis със солидно присъствие и в Белгия, към където е насочена голяма част от експорта.В същото време дяловият капитал и реинвестираната печалба са положителни за периода. Вложенията в дялов капитал нарастват с 16.6 млн. евро до малко над 9 млн. евро през третото тримесечие на годишна база.Най-голям вложител в българската икономика е Норвегия със 17.8 млн. евро нетни постъпления, следвана от Малта (с 15 млн. евро) и Холандия (с 12.3 млн. евро). Заедно трите страни представляват малко над 42% от общите нетни постъпления към България.Положителен ефект върху стойността на преките инвестиции има и сумата на реинвестираната печалба, която достига 18.1 млн. евро през първите три месеца от годината.Търговското салдо за първото тримесечие на годината е отрицателно в размер на 653.6 млн. евро и се формира от по-високия внос на стоки (6.7 млрд. евро) спрямо износа (6 млрд. евро). За сравнение - през същия период на миналата година стойността отново бе в червена територия в размер на 355.5 млн. евро. За сметка на това обаче нетните постъпления от услуги и доход успяват да изведат сумарно текущата сметка на плюс от 59.9 млн. евро.", "date": "2017.05.22", "title": "Чуждите инвестиции до март са на минус"}
{"url": "http://www.dnevnik.bg/sport/2017/05/22/2975516_video_jordi_alba_i_nai-absurdnata_duzpa_za_sezona/", "text": "Големите отбори във футбола нерядко получават по някое съдийско рамо. Често атакуващите играчи успяват да заблудят реферите заради бързината и уменията си. Друг път съдиите не успяват да се справят с бързото темпо. В някои ситуации обаче няма логично обяснение за съдийските решения.Такъв беше случаят с главния рефер Алехандро Ернандес, който отсъди абсурдна дузпа в двубоя от испанското първенство между \"Барселона\" и \"Ейбар\" (4:2). Ернандес посочи бялата точка след комична симулация на Жорди Алба в 70-aта минута при резултат 2:1 в полза на \"Ейбар\".Справедливостта все пак възтържествува и Лионел Меси не успя да реализира дузпата. Каталунците стигнаха до обрат само пет минути по-късно, но \"Реал\" също спечели своя мач и ", "date": "2017.05.22", "title": "Видео: Жорди Алба и най-абсурдната дузпа за сезона"}
{"url": "http://www.dnevnik.bg/sviat/2017/05/22/2975488_video_trump_sisi_i_kral_salman_se_prevuplutiha_v/", "text": "Американският президент Доналд Тръмп, египетският му колега Абдел Фатах ас Сиси и саудитският крал Салман неволно се превъплътиха в злодеи от фантастични филми при откриването на център срещу екстремизма в Рияд.Тримата лидери бяха заснети как полагат ръце върху светещо кълбо по време на церемонията - жест, често изпълняван от лошите герои в комиксите и киното.Това се случи по време на  в чужбина, което , а днес .В центъра за борба с радикализма работят над 200 анализатори, които наблюдават онлайн активността в страната в реално време.Кадрите от церемонията веднага провокираха сравнения с терористичната организация \"Хидра\" от комикс вселената на \"\", с палантирите на Саурон и Саруман от  и с епизод на  от 1968 г. В свое обръщение по-рано през деня Тръмп заяви, че САЩ се опитват да изградят коалиция от страни в Близкия изток с цел \"да изкоренят екстремизма\", предаде \"Асошиейтед прес\".В речта си на арабско-ислямско-американската среща на върха с участието на лидери на 55 страни Тръмп обеща \"да подсили старите приятелства на САЩ и да потърси нови партньори, за да постигне мир\". Той увери, че \"Америка няма да се опитва да наложи на други своя начин на живот, а протяга ръка в дух на сътрудничество и доверие\".\"Страните с предимно мюсюлманско население трябва да застанат начело на борбата срещу радикализацията\", добави Тръмп, цитиран от \"Ройтерс\".Тръмп подчерта пред мюсюлманските лидери в Рияд, че не е дошъл да изнася лекции на другите за религията или начина им на живот, предаде ДПА. Вместо това САЩ искат \"да предложат партньорство, основаващо се на общи интереси и ценности, за да се борим за по-добро бъдеще за всички нас\", добави той.Борбата с тероризма \"не е сблъсък между различни религии, различни секти или различни цивилизации\", заяви Тръмп.\"Това е битка между варвари престъпници, които се опитват да унищожат човешкия живот, и добрите хора от всички религии, които се опитват да го защитят. Това е борба между доброто и злото\", подчерта американският президент.", "date": "2017.05.22", "title": "Видео: Тръмп, Сиси и крал Салман се превъплътиха в злодеи от комиксите"}
{"url": "http://www.dnevnik.bg/sport/2017/05/22/2975467_fenerbahche_specheli_purvata_si_basketbolna_titla_na/", "text": "\"Фенербахче\" е новият баскетболен шампион на Европа. Турският първенец, воден от легендарния сърбин Желко Обрадович, победи категорично \"Олимпиакос\" с 80:64 и за пръв път в своята история спечели най-силния клубен турнир на континента - Евролигата.\"Фенерите\" се възползваха от домакинското си предимство и успяха да стъпят на европейския връх, след като през 2016 г. драматична загуба ги остави в подножието му. Тогава тимът на Обрадович отстъпи във финала на ЦСКА (Москва) след 96:101 с продължение.Тази година турският шампион беше безапелационен и премина ударно през финалната четворка в Истанбул. В полуфиналите беше победен фаворитът и рекордьор по титли \"Реал\" (Мадрид) с 84:75, а във финала успехът беше още по-категоричен.\"Фенербахче\" спечели първата четвърт с 26:18 и до края не изпусна аванса си. \"Олимпиакос\" имаше надежди за обрат след добра игра в защита през втората част, която съкрати разликата до пет точки. След почивката обаче \"фенерите\" вдигнаха оборотите и след 21:14 в третата четвърт отново взеха комфортна преднина.Никола Калинич и Богдан Богданович бяха най-резултатни за победители с по 17 точки. Калинич вкара четири тройки от шест опита и общо шест от осемте си стрелби от игра, а освен това се отчете с пет борби и пет асистенции. Богданович отбеляза три тройки и четири от осемте си изстрела за две точки. Центърът Екпе Удо също имаше решаваща роля за победата. Той завърши с най-висок коефициент на полезно действие след десет точки, девет борби, четири от които в нападение, пет чадъра и четири асистенции. Луиджи Датоме помогна с 11 точки.За \"Олимпиакос\" Бирх Кем беше най-резултатен с 14 точки, а Никола Милутинович добави 10. Двамата не пропуснаха нито една от общо деветте си стрелби, но десетимата им съотборници комбинираха едва 14 коша от 52 опита.Екпе Удо беше избран за най-полезен играч във финалната четворка, а Серхио Лул от \"Реал\" (Мадрид) е играчът на сезона в Евролигата.Освен тях двамата в идеалния отбор влязоха още Богданович, Нандо де Коло от ЦСКА (Москва) и Йоргос Принтезис от \"Олимпиакос\". \"Реал\" завърши кампанията с още две индивидуални отличия - на Лука Дончич за най-добър млад играч и на Антъни Рандолф за най-магически момент в турнира, но останаха без отличие, след като загубиха от ЦСКА (Москва) със 70:94 в малкия финал. ", "date": "2017.05.22", "title": "\"Фенербахче\" спечели първата си баскетболна титла на Европа"}
{"url": "http://www.dnevnik.bg/sport/2017/05/22/2975532_aleksandur_zverev_debjutira_v_top_10_sled_titlata_v_rim/", "text": "Александър Зверев сътвори история със  и дебютира в топ 10 на световната ранглиста. Двайсетгодишният германец от руски произход, който във финала победи Новак Джокович с 6:4, 6:3, напредна със седем позиции до десетото място.Зверев стана първия тенисист, роден след 1 януари 1990 г., който печели титла от сериите \"Мастърс 1000\". Той е и най-младият шампион във втората по сила категория турнири след Големия шлем от 2007 г., когато Новак Джокович триумфира в Маями на 19 години.Зверев е шестият представител на Германия, който пробива в топ 10 на света. Преди него това са правили Борис Бекер, Михаел Щих, Томи Хаас, Николас Кифер и Райнер Шутлер. За последно германец беше печелил мастърс турнира през 2001 г., когато Хаас вдигна титлата в Щутгарт.Александър Зверев, който започна сезона под №24 в света, стана и най-младият шампион в Рим от 19-годишния Рафаел Надал през 2006 г.В челото на световната ранглиста не настъпиха други промени. Анди Мъри остава на върха за 29-а поредна седмица. Шотландецът има 10 370 точки и аванс от 2975 точки пред Новак Джокович.Стан Вавринка е трети с 5445 точки, следван от Рафаел Надал с 5375 и Роджър Федерер с 5035. Милош Раонич, Доминик Тийм, Марин Чилич и Кей Нишикори допълват десетката.Давид Гофен е 11-и, а Григор Димитров загуби една позиция и вече е 12-и с 2900 точки. Българският тенисист изостава с 250 точки от Зверев.", "date": "2017.05.22", "title": "Александър Зверев дебютира в топ 10 след титлата в Рим"}
{"url": "http://www.dnevnik.bg/kultura/2017/05/22/2975522_prez_2016_g_sa_proizvedeni_106_filma_v_bulgariia/", "text": "През 2016 г. са произведени общо 106 пълнометражни, късометражни и среднометражни филма, от тях 61 за киномрежата, 45 за телевизията, от които 3 сериали с общо 106 епизода. Произведените пълнометражни филми са 35 (33 за киномрежата и 2 за телевизията) и се увеличават с 34.6% спрямо предходната година. Произведените късометражни и среднометражни филми са 71, от които 8 игрални, 46 документални и образователни и 17 анимационни. В сравнение с 2015 г. производството на този вид филми намалява с 21.1%.През 2016 г. в сравнение с предходната година прожекциите в кината се увеличават с 5.2%, а посещенията - с 3.9%. Прожектирани са 7396 филма, които според националността им се разпределят, както следва: 650 български, 1874 европейски, 4306 от САЩ и 566 от други страни.Най-голям е броят на кината в Югозападния район - 20, със 168 хил. прожекции, посетени от 3 млн. зрители. В столицата функционират 16 кина със 101 екрана, в които са прожектирани 3011 филма.По данни на статистиката през изтеклата година в България са функционирали 121 лицензирани и регистрирани български телевизионни оператора, което е с 5 повече от предходната година.Телевизиите с наземно разпръскване и тези по кабел и сателит са излъчили програми с обща продължителност 783.5 хил. часа, или със 7.1% повече в сравнение с 2015 година.Техните програми показват, че с най-голям дял от 24.2% са художествените предавания - различни по жанр филми. Следват музикалните предавания с дял от 13.2%, новините - с 8.6%. Следват рекламите с дял от 5.7%, който е по-висок от този на образователните предавания - 11 хил. часа (1.4%).", "date": "2017.05.22", "title": "През 2016 г. са произведени 106 филма в България"}
{"url": "http://www.dnevnik.bg/bulgaria/2017/05/22/2975512_adv_aleksandur_kashumov_niama_zakonovi_prechki/", "text": "Ръководителят на правния екип на Програма \"Достъп до информация\" адвокат Александър Кашъмов изрази пред БНР мнение, че няма законови пречки стенограмата за КТБ от консултациите при президента Росен Плевнелиев нада бъде разсекретена. Той обаче подчерта, че трябва да бъде разкрита и същата година. Достъпът до нея бил отказан, тъй като е категоризирана като държавна тайна.Вчера  Дело срещу отказа за предоставяне на стенограмата бе заведено по жалба на главния редактор на сайта \"Бивол\" Атанас Чобанов. Преди дни Софийският административен съд отмени отказа. По-рано през април и издателите на \"Прас-прес\" поискаха стенограмата по Закона за достъп до обществена информация (ЗДОИ), но. Радев уточни, че не искал стенограмата да бъде обявявана в предизборна ситуация и на етап сформиране на правителство.Държавният глава очерта няколко проблема, свързани с разсекретяването на стенограмата. Единият бил свързан с въпроса за \"професионалната тайна\" според Закона за кредитните институции. Според Кашъмов това не може да се приема като пречка.\"Съдът не приема в този случай професионалната тайна като легитимно основание за отказ и следователно тя трябва да бъде преодоляна. Ще трябва да се откаже БНБ в този случай от професионалната тайна, тъй като не е ясно каква информация се съдържа вътре, която би могла да бъде квалифицирана по този начин. В случая се говори за една фалирала банка и няма каква вреда да произтече от даването на тази информация\", заяви Кашъмов.По думите му единствено ако частни лица са участвали в разговорите за КТБ, стои въпросът за съгласието им. Ако те не са съгласни, можело да се заличи името им и това е достатъчно, за да се предостави цялото съдържание на стенограмата, смята юристът.Според Кашъмов президентът нямало нужда да иска писменото съгласие на участниците в срещата за КТБ, за да разсекрети стенограмата, защото те са представители на институциите.\"Публични лица, каквито са депутатите, министрите и членовете на Управителния съвет на БНБ, не следва да бъдат питани за съгласие по закона за достъпа до обществената информация. По презумция именно те трябва да предоставят такава информация и това е тяхно законово задължение. По тази причина те нямат право да изразяват несъгласие, когато тяхното име е въвлечено в подобни разговори\", обясни Кашъмов.Адвокатът каза още, че искането за разсекретяване на стенограмата за КТБ е крачка в правилната посока. Той допусна, че ако съдържанието на консултациите е било публикувано веднага, е можело да доведе до обществен смут и потенциални сътресения в банковата система. \"След изтичането на определено време гражданите имат право да знаят какво са говорили и извършили техните избраници\", добави Александър Кашъмов.", "date": "2017.05.22", "title": "Адв. Александър Кашъмов: Няма законови пречки стенограмата за КТБ да бъде разсекретена"}
{"url": "http://www.dnevnik.bg/bulgaria/2017/05/22/2975534_za_purviia_chlen_na_budeshtiia_sudeben_suvet_skandalut/", "text": "\"Става дума за една обикновена среща между бизнесмени и главния прокурор.\" Така първият избран за член на бъдещия Висш съдебен съвет (ВСС) Евгени Диков коментира пред БНР срещата на Сотир Цацаров със Сашо Дончев и Георги Гергов, провела се в офиса на Гергов в ЦУМ. Според Диков т.нар. \"ЦУМ-гейт\" се преекспонира в медиите и обществото.Той добави още, че не са нужни нови промени в законодателството, регулиращо съдебната власт. По думите му е нужно първо да заработи сегашното такова и чак след това да се прецени дали трябва да се правят някакви промени.от квотата на следователите в Прокурорската колегия. Той беше единственият кандидат за поста. Диков е директор на Националната следствена служба и заместник на главния прокурор Сотир Цацаров. Като член на ВСС Диков ще е сред хората, които ще изберат нов директор за овакантеното от него място в следствената служба.На 13 май бе поставено началото на поредицата от шест съботи, през които ще се изберат членове на съдебния съвет от професионалната квота на магистратите.", "date": "2017.05.22", "title": "За първия член на бъдещия съдебен съвет скандалът за срещата на Цацаров в ЦУМ бил преекспониран в медиите"}
{"url": "http://www.dnevnik.bg/citat_na_deniia/2017/05/22/2975525_citat_na_denia_lozan_panov_povtaria_tezite_na_hristo/", "text": "Това заявява в интервю за в. \"\" главният прокурор Сотир Цацаров в поредната медийна изяви от петък насам. Той не споменава изрично името на Христо Иванов, но това не е първият път, в който главният прокурор обвързва двамата.Активизирането на Цацаров се случи, след като в петък председателят на ВКС Лозан Панов се срещна с премиера Бойко Борисов и отново бе обсъдена срещата на Цацаров с бизнесмените Сашо Дончев и Георги Гергов в ЦУМ. Преди това Цацаров беше коментирал срещата само веднъж.В интервюто Цацаров обвинява отново Панов, че вкарва политиката в съдебната система. \"Първият сигнал за това бяха тогите на стълбите на Съдебната палата. Присъствието на г-н Панов там и \"програмната\" му реч \"Не на страха\" не оставиха никакво съмнение, че започва изпълнението на този сценарий.\"", "date": "2017.05.22", "title": "Цитат на деня: Лозан Панов повтаря тезите на Христо Иванов"}
{"url": "http://www.dnevnik.bg/pr_sfera/2017/05/22/2975573_south_east_european_software_testing_conference_28-29/", "text": "С голямо удоволствие бихме искали да Ви поканим да споделите своя опит в областта на Софтуерното тестване и Управление на софтуерното качество на шестото издание на конференцията . съвместно с  са организатори на SEETEST 2017.Конференцията е разпределена в два дни - един ден с туториали (28 септември), последван от един ден с презентации (29 септември), семинари и изложба.Моля, изпратете предложение за презентация за конференцията SEETEST 2017 базирана на вашия опит в тестването.Software Testing in GeneralTest ManagementTest Process ImprovementAgile TestingMobile TestingTest Design & TechniquesInternet of Things TestingPerformance TestingSecurity TestingTest AutomationПредставяне на презентациите до: May 31, 2017Уведомяване за приемане: June 15, 2017Представяне на крайните презентации: July 1, 2017Представяне слайдовете на презентациите: July 1, 2017В случай, че приемем Вашето предложение, ще Ви осигурим:- Безплатна регистрация за конференцията SEETEST 2017- Пълен комплект конферентни материали- Безплатно участие на официалното събиранеМоля представете своите презентации Информацията за Вас, предоставена заедно с предложението Ви, ще бъде използвана за бъдеща кореспонденция. Моля да предоставите информация, чрез която би било възможно да се свържем с Вас през периода на организиране на конференцията. Моля да ни уведомите, в случай на промяна в тези данни.", "date": "2017.05.22", "title": "South East European Software Testing Conference 28-29 Септември 2017, София, България"}
{"url": "http://www.dnevnik.bg/biznes/2017/05/22/2975533_tri_jalbi_spriaha_poruchkata_za_tol-sistemata/", "text": "Заради постъпили в петък три жалби е спряно изпълнението на поръчката за изграждане на тол-система, съобщава БТА.Целта й е да се въведе електронна система за събиране на пътни такси. Целият проект ще трябва да бъде изпълнен за 19 месеца.Всички действия по процедурата спират до произнасяне на компетентните органи.От година търгът за тол-системата, който е на стойност 200 млн. лв., е пускан и спиран няколко пъти заради жалби в Комисията за защита на конкуренцията. В последните няколко случая причината за жалбите, които бяха отхвърлени, бяха кратките срокове за подаване на оферти.В приключили сега срок да подаване на оферти кандидати са били шест по данни на Агенция \"Пътна инфраструктура\".Две от жалбите са с искане за временно спиране на процедурата. И трите жалбоподателя са възразявали срещу поръчката и преди. Това са \"Толлнет\", \"Ерба 96\" и \"Алтима България\". Жалбите са все от дружества с чуждестранна собственост и предмет на дейност, свързан с изграждане на тол-система, напомня \"Капитал\".", "date": "2017.05.22", "title": "Три жалби спряха поръчката за тол-системата"}
{"url": "http://www.dnevnik.bg/sviat/2017/05/22/2975559_zaplahi_i_samoubiistva_na_jivo_kak_feisbuk_moderira/", "text": "Излъчване на убийства и опити за самоубийства на живо. Екстремистки призиви. Порнография. Заплахи. Насилие над деца и животни.Това са само малка част от нещата, които 2 млрд. споделят. Социалната мрежа стана обект на  през последните месеци, задето оставя някои от тях онлайн, както и заради случаи, в които трие кадри с новинарска или историческа стойност (като например снимката на изгореното отвъв Виетнам).\"Фейсбук\" използва спорни вътрешни правила за това кое съдържание трябва да бъде свалено и кое не – изрази от типа на \"Някой да застреля \" се трият, но кадри на , споделено с цел да информира и ангажира обществото – не. Излъчването на опити за самонараняване и самоубийство е разрешено, защото социалната мрежа \"не иска да цензурира или наказва хора в беда\".Това показват над 100 ръководства и таблици за модераторите на \"Фейсбук\", разпространени от в. \"\". Те за пръв път биват оповестени публично.\"Някой да застреля Тръмп\" - такива постове трябва да бъдат изтривани, защото като държавен глава той попада в категорията на защитените личности. Но е разрешено да се напише \"За да строшиш врата на някоя кучка, помни, че трябва да упражниш натиск върху средата на гърлото ѝ\", \"Хайде да бием дебелаци\" или \"Ще ти отрежа езика, ако не спреш да мрънкаш\".Позволени са и изрази като \"Надявам се някой да те убие\", защото \"Фейсбук\" ги определя като неправдоподобни, тоест те не са реална заплаха. Според социалната мрежа хората често използват подобен език онлайн, за да изразят емоциите си, но нямат намерение да осъществят думите си.\"Трябва да отбележим, че грубият език често не е свързан с реалността, освен ако специфичните изрази не ни дават основателна причина да приемем, че това вече не е изразяване на емоция, а преход към заговор или план. От тази гледна точка изрази като \"Ще те убия\" не са правдоподобни, а са грубо изразяване на неодобрение и фрустрация\", гласят вътрешните правила.Всеки с над 100 000 последователи се дефинира като \"публична личност\" и това му отнема цялостната защита на личния живот, която имат частните лица.Видеа, изобразяващи насилствена смърт, се маркират като \"проблемни\", но невинаги биват сваляни – с мотива, че могат да увеличат осведомеността за. Според \"Фейсбук\" те трябва да бъдат скрити от непълнолетните, но възрастните трябва да избират дали да ги видят.Снимки на физическо насилие и също могат да останат на сайта, в случай че не са придружени със садистични или одобрителни коментари. Социалната мрежа се позовава на това, че подобни кадри могат да помогнат детето да бъде идентифицирано и спасено. Освен това е възможно към видеото да бъде добавено предупреждение, че съдържанието е тревожно.Кадри на  могат да бъдат споделяни, освен ако не са изключително разстройващи. Видеа на аборти са позволени, стига да не включват голота.\"Фейсбук\" не може да контролира съдържанието си, твърди източник на вестника. \"То стана прекалено голямо прекалено бързо.\" Много модератори се боят, че политиката на социалната мрежа е непоследователна и странна, особено що се отнася до сексуалното съдържание.4500 модератори работят за нея сега, скоро ще бъдат наети още 3000. Те започват работа след двуседмично обучение.\"Фейсбук\" има автоматични системи, които спират  – особено свързано със сексуално насилие над деца и тероризъм, още преди то да бъде качено.Модераторите не участват в този аспект на работата. Тяхното задължение е да преглеждат милиони докладвани от потребителите постове и да решат дали да ги игнорират, да ги препратят на по-висша инстанция или да ги изтрият.", "date": "2017.05.22", "title": "Заплахи и самоубийства на живо: как \"Фейсбук\" модерира проблемното съдържание"}
{"url": "http://www.dnevnik.bg/zelen/2017/05/22/2975523_ekokoaliciiata_nastoiava_za_spisuk_s_imotite_koito/", "text": "Министерството на земеделието да публикува списък и карта на имотите с променено предназначение, които на 23 май 2017 г. отново трябва да бъдат възстановени като земеделски земи. За това призовават от коалицията от природозащитни организации \"За да остане природа в България\" след оттеглянето на спорните поправки в Закона за опазване на земеделските земи, които позволяваха удължаване срока за застрояване на редица имоти, сред които са и големи инвестиционни намерения за строежи на последните незастроени места по Черноморието и в планините.От изявление на вносителя на законопроекта Йордан Апостолов става ясно, че справката за земеделските земи с променено предназначение е изискана едва след заседанието на парламентарната комисия по земеделие и храни, на която поправката беше одобрена на първо четене. \"Комисията е разглеждала законопроекта, без да има яснота кои точно са тези земи и къде се намират\", коментират еколозите.\"Дневник\" изпрати запитване до МЗХ дали и как ще публикува списъка с тези имоти.Представители на екокоалицията имат готовност да участват в обществена дискусия за промени в закона, която се планира да бъде организирана от министъра на земеделието Румен Порожанов. Природозащитниците призовават общинските администрации своевременно да изпълнят законовото си задължение да уведомят комисията за земеделските земи, комисиите към областните дирекции \"Земеделие\" и службата по геодезия, картография и кадастър за служебно извършване на промяна в кадастъра и съответните регистри.\"Така ще се избегнат злоупотреби с невалидната промяна на предназначението им\", смятат от коалицията и призовават Министерството на земеделието, храните и горите и Министерството на регионалното развитие и благоустройството да упражнят контрол за изпълнение на закона.", "date": "2017.05.22", "title": "Екокоалицията настоява за списък с имотите, които стават пак земеделски земи"}
{"url": "http://www.dnevnik.bg/gradska_sreda/2017/05/22/2975513_i_glavniiat_arhitekt_na_sofiia_se_obiavi_za_krai_na/", "text": "Трябва да бъде определен краен срок за процедурите по реституция на земеделски земи в София, които са една \"тиктакаща бомба\". Това мнение изрази главният архитект на София Здравко Здравков, който днес даде отчет за работата си през Според Здравков връщането в реални граници на земеделските земи, които подадат в градската част, е изключителна грешка.В края на миналата седмица кметът на София Йорданка Фандъкова също изрази желание тази процедура да бъде окончателно приключена. Повод за изказването й бе телевизионен  попада в частен имот именно заради реституирана земя. Заради конкретния случай. Реституцията в България започна след промените през 1989 г., като първоначалният краен срок за приключването й бе 1997 г., но все още продължава поради многократни удължавания.По думите на главният архитект земята, която се връща на собствениците, вече не е земеделска, а попада в урабанизирани територии с действащи устройствени планове. Здравков заяви, че по този начин цената й се повишава няколко десетки пъти, което прави по-трудно за Столичната община да отчужди терените. Главният архитект каза, че такива проблеми има в кварталите \"Малинова долина\", \"Симеоново\", \"Дружба\", \"Обеля\".Главният архитект на София посочи, че парцелът до метростанцията в \"Младост\" е бил върнат на собственика, след като са били изготвени плановете за \"Младост\" и метростанциите. Според него конкретният проблем ще бъде решен, когато започне отчуждаването на земята, за да .Проблемите с реституираните в градски части земеделски земи беше огласен в средата на миналата година. Тогава започнаха  в район \"Младост\", предизвикали протести на жителите на квартала. Те доведоха до  и избирането на поста на един от лидерите на протестите - Десислава Иванчева. Последва искане , с който да бъде наложен временен мораториум на строежите в района и изменение на устройствените планове. т.\"Налагането на мораториум не би решило проблемите, а просто би ги отложило във времето\", каза главният архитект. Той за пореден път изрази мнение, че всички проблеми със застрояването трябва да бъдат решавани поотделно, като е поискал от кмета на \"Младост\" да ги посочи.", "date": "2017.05.22", "title": "И главният архитект на София се обяви за край на реституцията"}
{"url": "http://www.dnevnik.bg/biznes/2017/05/22/2975563_zapochva_proverka_po_signali_za_problemi_sus_sanirani/", "text": "Министърът на регионалното развитие Николай Нанков е разпоредил проверки на място на получени сигнали за проблеми при изпълнението на дейности по националната програма за саниране.Проверката започва от Мездра във вторник заради валежи по време на започналите обновителни дейности.За да се повиши контролът върху избраните изпълнители по програмата, на 10 май министърът изпратил писмо до общинските администрации и до сдружението на кметовете с препоръка за извършване на периодични проверки на завършените обекти. В тях трябва да се включват и представители на сдруженията на собствениците.В писмото се препоръчва още при констатирани дефекти или некачествено изпълнение те да бъдат отстранявани от съответния изпълнител за негова сметка в рамките на договорения гаранционен срок.", "date": "2017.05.22", "title": "Започва проверка по сигнали за проблеми със санирани блокове"}
{"url": "http://www.dnevnik.bg/zelen/2017/05/22/2975576_bulgarskiiat_standart_za_dobri_gori_vliza_v_sila_ot/", "text": "Национален стандарт за отговорно управление на горите в България  от международната организация FSC (Forest Stewardship Council). Стандартът влиза в сила на територията на страната от 16 август 2017 г.Така от това лято всички горски територии, които кандидатстват за сертификат, ще бъдат оценявани от сертифициращите фирми съгласно изискванията на националния стандарт. За да запазят своя сертификат, всички сертифицирани към момента горски стопанства трябва да преминат през одит спрямо новите изисквания на националния стандарт в рамките на една година от датата на влизането му в сила, т.е. най-късно до 16 август 2018 г.С одобрения национален стандарт България се нарежда сред първите държави в Европа наред с Франция и Португалия, довели до успешен край процеса по разработване на национални стандарти по горска сертификация, в съответствие с най-новите изисквания на FSC, коментират от WWF - България, които координират разработването му от национална работна група с участието на представители на различни министерства, институции и организации.\"Принципите и критериите на FSC осигуряват международно призната норма за отговорно управление на горите. Нуждата от адаптиране на регионално и национално ниво се налага от разнообразните законови, социални и географски различия, в чиито условия растат горите в различните части на света. По тази причина към принципите и критериите се разработват индикатори, адаптирани на национално ниво. Те отразяват местните специфики и задават конкретиката в изискванията за отговорно управление на горите в съответната държаваОдобрението от FSC е поредната важна стъпка към отговорното управление на горските ресурси в България. \"С разработването на националния стандарт заинтересованите страни от бизнеса, природозащитната и социалната сфера доказаха, че имат обща воля и могат да работят заедно за създаването на подходящи условия за опазване, развитие и правилно управление на един ценен общонационален ресурс, какъвто са горите\", коментира Нели Дончева, ръководител програма \"Гори\" в WWF - България.Новият стандарт подобрява прилагането на високите норми към сертифицираните стопанства и фирмите. Той поставя изисквания, за чието спазване сертифициращите органи ще следят одобрените горски стопанства в рамките цялата територия на България. Стандартът е задължителен за прилагане от всички горски стопанства, които искат да се сертифицират по системата FSC, и се отнася до всички типове гори.FSC сертификацията се прилага в страната от 2005 г. Тя отчита интересите както на природата, така и на бизнеса и на местните общности и работещите в горите.Разработването на националния FSC стандарт за България е инициирано през август 2014 г. Тогава е сформирана работна група, която работи по документа в периода август 2014 – октомври 2016 г. Работната група включва представители на трите основни и задължителни сектора, които имат отношение към управлението на горите – социален, природозащитен и икономически.", "date": "2017.05.22", "title": "Българският стандарт за \"добри\" гори влиза в сила от август"}
{"url": "http://www.dnevnik.bg/sviat/2017/05/22/2975593_sushtata_opakovka_po-nisko_kachestvo_iztochna_evropa/", "text": "Потребителите в Източна Европа отдавна са открили, че европейските производители им изпращат храни със същите названия, но с по-ниско качество и съвсем различен вкус.Европейското законодателство разрешава на производителя да променя състава на хранителните продукти, без да сменя опаковката. Защото купувачите в различни страни имали различни вкусове.Но купувачите от страните в Централна и Източна Европа не са съгласни с това обяснение и негодуват, тъй като според тях производителите им доставят далеч .Щом комунистите в Централна и Източна Европа капитулираха, пазарът в тези страни се изпълни със стоки, недостъпни преди. Днес местните супермаркети предлагат в общи линии същите храна и напитки, както и другаде в Европа - това е видим и широко приветстван резултат от глобалния капитализъм.Но хората в : амбалажът може да е същият, а съдържанието - не.Германски супермаркет. Петър Зединек, пристигнал от Чехия, взема консерва с риба тон и се втренчва в етикета със заговорнически блясък в очите.\"Консерва тон\", казва той.\"Да\", отвръщам и чакам продължение.\"Едно евро е цената.\"\"Да.\"\"В Чехия са по едно евро и петдесет.\"\"Ъхъ.\"\"Тук рибата е по-добро качество, на едри парчета. Изобщо не прилича на онова пюре, дето го продават оттатък границата.\"Петър слага няколко кутии в количката, която бута пред себе си. С него са дошли 19-годишната му дъщеря Клара и жена му Сарка. Тя разглежда киселите млека.Петър се насочва към хладилника с пушени меса. Рови нещо вътре, вади опаковка кренвирши и ми сочи дребните буквички отзад.\"Кренвирши. Вижте колко процента е месото.\"Присвивам очи: 87%.\"Я опитайте да намерите кренвирши с 87 на сто месо в Чехия!\", възкликва той и пуска в количката няколко опаковки. Вземам една и за мен.Пътували сме близо 20 минути от къщата на Петър, Клара и Сарка в Модлан - село край Теплице, за да пристигнем в супермаркета в германското градче Алтенберг, на границата с провинция Саксония. Те минават по същия маршрут три пъти месечно. Когато приключваме с покупките, багажникът на колата им - \"Шкода Октавия\", е натъпкан догоре.Освен Петър и семейството му такива пътешествия предприемат и други. Близо половината коли на паркинга край супера са с чешки номера. В магазина чувам само чешка реч, немски говори само един човек - този на касата. Докато правим покупки, Петър среща в залата свой съученик, съселянин от Модлан.\"Да, странно изглежда да биеш път до съседната страна, за да пазаруваш от супера - казва Сарка Зединек. - Но това е положението. Погледнете хранителните стоки и ще видите, че опаковките са еднакви, съдържанието обаче - съвсем различно. За нещастие.\" И добавя: \"Понякога ми се струва, че за производителите сме нещо като бунище: те .\"Европейските закони разрешават на компаниите да адаптират своята продукция към местните вкусове, запазвайки вида на опаковката. Във всички случаи обаче съставът трябва да е посочен ясно. Но семейство Зединек наред с още стотици, може би и хиляди други са открили нещо, в което виждат заговор на европейските производители.Не става дума само за подозрения, че западноевропейските храни са по-вкусни. Според тях идентични хранителни стоки се продават в идентични опаковки с една и съща търговска марка, но в Централна и Източна Европа.\"Вземете например този студен чай\", казва чешкият министър на земеделието Мариан Юречка, отваряйки своя лаптоп. Презентацията му в \"Пауърпойнт\" показва логото на популярна сладка ароматизирана напитка, продавана в супермаркети и по бензиностанции из цяла Европа. \"Опаковката е същата. Изглежда еднаква в чешките и в германските магазини. Но напитката, продавана в Чехия, съдържа с 40 на сто по-малко естествен извлек от чай, при това струва по-скъпо, отколкото в Германия\", казва министърът.После минава към следващия слайд. \"Или тези тук месни консерви. В Германия изглеждат по същия начин, както в Чехия, продължава той. Продаваните в Германия обаче се правят от свинско, а чешките - от преработено пилешко.\"Данните са резултат от анализ, извършен през 2015 г. от Химико-технологическия университет в Прага. Трийсет студенти помирисвали, отхапвали, опитвали на вкус 24 хранителни продукта - кафета, сирена, маргарин, шоколад и други, продавани в идентични опаковки в Германия и Чехия.После дошъл редът на лабораторно сравнение между храните. Осем наименования (35 процента от общия брой) показали съществени отлики в състава и качеството. Чешкият аграрен министър гледа скептично на изявленията от производители, че се нагаждали към местните вкусове.Може и да няма нищо противозаконно в продажбата на различни храни в еднакъв амбалаж, но според чешкия министър е неетично да се постъпва така.Затова той и колегите му от, които да изпратят в Европейската комисия. Стремежът им е да се приеме закон, задължаващ производителите и продавачите да спрат тази практика. Въпросът стана приоритетен за Вишеградската група, включваща Чехия, Унгария, Словакия и Полша. Не всички обаче смятат, че темата заслужава подобно внимание.Неотдавна чешки наблюдател се изказа, че докато Западна Европа е заета с уреждане на конфликта в Сирия и кризата с мигрантите, правителствата в Източна Европа са загрижени за съдържанието на орехи в заместителите на мазнини.Не трябва ли политиците да пренебрегнат този проблем, оставяйки на пазара да го реши сам? \"Пазарът вече решава, щом хора като нас пътуват всяка седмица през граница, за да напазаруват храна\", отвръща Петър Зединек. \"Но според мен държавата трябва да се намеси някак в решаването на проблема, за да спрат производителите да ограбват купувачите\", добавя той. /БТА", "date": "2017.05.22", "title": "Същата опаковка, по-ниско качество: Източна Европа не иска да бъде бунище за храни"}
{"url": "http://www.dnevnik.bg/pr_sfera/2017/05/22/2975542_edinstveniiat_zlaten_medal_za_bulgariia_ot_decanter/", "text": "Катаржина Естейт отбеляза най-доброто си представяне до този момент на един от най-силно конкурентните винени конкурси Decanter World Wine Awards 2017. Със златен медал бе наградено \"10 Harvest\", Merlot 2015 и това е единственият златен медал за България тази година. С производството на този винен еликсир Катаржина Естейт бележи юбилейната си десета реколта, която е и най-добра до този момент от създаването на избата. Златното отличие е с огромна значимост за избата, тъй като Decanter има славата на най-трудния винен конкурс. Виненото състезание се провежда в Лондон и се счита за едно от най-престижните в света. Вината се оценяват от най-добрите дегустатори от цял свят, включително Masters of Wine и Master Sommelier (най-високите титли във виненото и сомелиерско образование).Вината преминават през тежка селекция: - изцяло \"сляпа\" дегустация и класификация според региона и цената. Имено поради тази причина и отличията от Decanter са толкова желани от производителите на вина.Със сребърен медал е наградено \"La Verite\" 2015, а бронз получиха едни от най-знаковите вина на Катаржина Естейт - \"Encore Malbec\" и \"Encore Syrah\"2015г. С етикет \"препоръчано вино\" може да се похвали Katarzyna, Question Mark 2012.", "date": "2017.05.22", "title": "Единственият златен медал за България от Decanter World Wine Awards 2017 бе присъден на Катаржина Естейт"}
{"url": "http://www.dnevnik.bg/kultura/2017/05/22/2975581_janet_45_izdade_pod_igoto_na_6lokavitza/", "text": "Издателство \"Жанет 45\" реши да отбележи по нестандартен начин празника на българската култура и писменост. Първият български роман \"Под игото\" на Иван Вазов излиза вече и на т.нар. шльокавица.Това е популярен сред младите хора тип писане, съчетаващ латински букви, цифри и препинателни знаци, възникнал и набрал скорост покрай общуването през дигитални устройства – от навлизането на електронната поща, есемесите и чат форумите през 90-те години до мобилните чат приложения днес.Издателството пресъздава романа по този начин, за да покаже, че употребата на \"шльокавица\" е реална заплаха за грамотността на българите. Според \"Жанет 45\" този феномен застрашава дори съществуването на българския език. Точно заради това е избран именно този роман.\"Под игото\" заема специално място в съзнанието на всеки българин и преобразяването на романа в шльокавица ясно показва колко много губим, когато тази абсурдна писменост започне да измества кирилицата\", пишат от издателството.Книгата вече е в продажба, а срещу всяко купено копие издателите ще дарят други две български книги на училища, читалища и библиотеки в цялата страна.", "date": "2017.05.22", "title": "\"Жанет 45\" издаде \"Под игото\" на 6lokavitza"}
{"url": "http://www.dnevnik.bg/sviat/2017/05/22/2975618_hasan_rohani_-_sheihut_diplomat_koito_se_obvurza_sus/", "text": "Като ръководител на преговорния екип по ядреното досие на Иран Хасан Рохани си спечели прякора Шейха дипломат, когато през 2004 г. бе постигнато споразумение, по силата на което Ислямската република прекрати изцяло обогатяването на уран.Повече от 10 години по-късно Рохани става президентът, който ще сключи сделка със западните сили отново за ограничаване на ядрената програма на Иран. И така отново ще покаже как прагматизмът на един духовник постепенно го обвързва със Запада.Обаче спорната ядрена програма на Иран представлява само част от идентичността на 68-годишния мъж, който в събота втори мандат.Той се противопостави на властването на шаха на Иран и като член на обкръжението на основателя на Ислямската република Рухола Хомейни заемаше важни постове в областта на отбраната по време на продължителната война с Ирак през 80-те години. Вероятно е работил в комисия, която е набелязвала живеещи в чужбинаВъпреки че отваря Иран към света, Рохани си остава твърдо елемент от неговата малка, управлявана от духовниците властова структура. И макар да не обещава мащабни промени, той все повече , при което ловко балансира между съперничещите си сили в Иран.\"Казах, че е добре за центрофугите да действат, но е също така важно и страната да действа и колелата на промишлеността да се въртят\", каза Рохани по време на първата си президентска кампания през 2013 г.Роден на 12 ноември 1948 г., Рохани израства в Сорхе, градче град в северната провинция Семнан. Баща му, който издържа шиитското семейство с печалбата от малък магазин за подправки, е един от първите в града, извършил - религиозно поклонение в светите места в Саудитска Арабия, което всеки физически здрав мюсюлманин трябва да направи веднъж в живота си.На 16-годишна възраст става говорител на емигриралия духовник. После е студент по право в Техеранския университет и живее известно време в Лондон, преди да се върне в Иран, който вече е обхванат от на Хомейни.Скоро след това Рохани заема различни постове в новото ислямско управление, включително като депутат, реорганизатор на армията и надзорник на държавните електронни медии, които са важен рупор на Хомейни. Когато през 80-те години започва войната с Ирак, Рохани заема няколко поста в областта на отбраната, сред които командир на иранското Командване на противовъздушната отбрана.После става член на Върховния съвет за национална сигурност - влиятелен орган, който надзирава отбраната и сигурността и се отчита пряко пред върховния духовен водач Али Хаменей. Служи и като съветник по националната сигурност на тогавашния президент , на чийто реалистичен подход към света Рохани впоследствие ще подражава.Правозащитни групи твърдят, че през този период Рохани е членувал в извънконституционна комисия, която е планирала убийства на опоненти и заточеници в чужбина. Смята се също, че през това време Рохани е казал пред ирански вестник, че страната \"няма да се поколебае да унищожи дейността на контрареволюционните групи в чужбина\". Рохани не реагира на тези обвинения.През 2002 г., след като тогавашният президент на САЩ Джордж У. Буш нарече Иран \"ос на злото\", иранската група в изгнание \"Муджахидин халк\" (\"Муджахидините на народа\") разкри подробности за иранската ядрена програма. Скоро след това Рохани стана главен ядрен преговарящ на Иран и постигнаНо избирането на хардлайнера за президент хвърли тези преговори в хаос. След остри спорове с Ахмадинеджад Рохани подаде оставка като преговарящ. Държавният глава поднови програмата, което доведе до поредица осакатяващи международни санкции.След като властите не позволиха на Рафсанджани да се кандидатира за президент през 2013 г., Рохани стана негов знаменосец. Той изтръгна победа на първия тур и пое поста в благоприятен момент, когато президентът на САЩ Барак Обама бе дал преди това разрешение за тайни разговори в Оман с ирански представители, за да се разбере дали са възможни преговори.Рохани се възползва от тази възможност. През септември 2013 г. той и Обама разговаряха по телефона - първият контакт на най-високо равнище между двете страни след превземането на посолството на САЩ в Техеран през 1979 г. и заложническата криза. През 2015 г. сделката със световните сили бе сключена. В реч пред ООН същата година Рохани каза, че разглежда това споразумение \"не като финална цел, а като развитие, което може и трябва да бъде основа за предстоящи по-нататъшни постижения\".Ядрената сделка позволи на \"Еърбъс\" и корпорацията \"Боинг\" в Чикаго да подпишат многомилиардни сделки за доставка на самолети и върна  на много от пазарите. Но слабата иранска икономика и високата безработица останаха на същото равнище отчасти зарадиМеждувременно хардлайнерите и Революционната гвардия продължиха да арестуват хора с двойно гражданство, а също творци и журналисти в кампания срещу инакомислещи. Гвардията изстреля балистични ракети, на две от които бе изписано на иврит .По време на кампанията си за преизбиране Рохани започна да критикува хардлайнерите по-остро, отколкото го правеше през първия си четиригодишен мандат. На неговите митинги имаше хора, скандиращи в подкрепа за задържаните лидери на Зеленото движение от 2009 г., което се обяви против спорното преизбиране на Ахмадинеджад през 2009 година. Освобождаването на тези хора бе обещание на Рохани от първата му кампания, но то остана неизпълнено.Прагматизмът отдавна е начин на живот за Рохани. Той е служил редовна военна служба по времето на шаха, въпреки че е бил негов противник. Освен това разказва в мемоарите си, че на 18-годишна възраст се е промъкнал в Ирак, за да се срещне с изгнаника Хомейни.Трафикант поискал от него да не привлича внимание и да свали тюрбана си - нещо, което други духовници биха отказали. Рохани не се поколебал да го свали. \"Пристигнахме благополучно и това беше от значение\", припомня си Хасан Рохани. /БТА", "date": "2017.05.22", "title": "Хасан Рохани - шейхът дипломат, който се обвърза със Запада"}
{"url": "http://www.dnevnik.bg/bulgaria/2017/05/22/2975537_cacarov_poiska_otstraniavane_na_sudiia_sreshtu_koiato/", "text": "Главният прокурор Сотир Цацаров поиска от съдийската колегия на Висшия съдебен съвет (ВСС) временното отстраняване от длъжност на съдия Люба Петрова, съобщи пресцентърът на държавното обвинение.Магистратът от Районен съд - Раднево, е обвиняема от средата на май за документно престъпление, заради което се иска отстраняването ѝ. Главният прокурор настоява Люба Петрова да бъде отстранена от длъжност за срок до приключване на воденото срещу нея ново наказателно производство.Съдия Петрова е привлечена към наказателна отговорност за това, че в периода 29-30 март 2017 г. е съставила официален документ - протокол от съдебно заседание, в който според прокуратурата е удостоверила неверни обстоятелства и изявления. Делото е било частно наказателно - за принудително настаняване за лечение. Целта на Петрова е била да се използва така съставеният от нея протокол като доказателство за тези обстоятелства и изявления, които е записала в него, аргументират се от държавното обвинение.Тя е удостоверила неверни обстоятелства и изявления на прокурора и адвоката за прекратяване на производството, което не отговаря на истината. Вписала е и невярното обстоятелство, че е била снета самоличността на вещото лице по делото и че то е предупредено, че носи наказателна отговорност при изготвяне на експертизата и отговарянето на въпросите по нея пред съда.\"Съгласно чл. 230, ал.1 от Закона за съдебната власт при повдигане на обвинение срещу съдия, прокурор или следовател за умишлено престъпление от общ характер, извършено при изпълнение на службата, императивно се налага да бъде инициирана и административна процедура пред съответната колегия на ВСС за временното му отстраняване от длъжност до приключване на наказателното производство\", се казва в искането на главния прокурор.Люба Петрова е назначена с решение на ВСС от 15 май 2002 г. и встъпва в длъжност съдия при Районен съд - Раднево, след пет дни. С решение на ВСС от 17 декември 2014 г. тя е временно отстранена от длъжност - до приключване на друго наказателно производство, образувано и водено срещу нея. По-късно с ново решение на ВСС от 22 ноември 2016 г. е възстановена на длъжност.Наказателното производство, за което Люба Петрова била отстранена през 2014 г. и възстановена през 2016 г., е за девет престъпления – за лихварство, лъжесвидетелстване, измама, документно престъпление и престъпление по служба, пише в съобщението на прокуратурата.Делото все още се разглежда от първоинстанционния съд – Софийския градски съд (СГС).Преди време в публичното пространство беше огласенот края на октомври по дело срещу друг съдия от Раднево - Евелин Драганов, обвинен в заплаха за убийство на деловодителка. В този процес съдия Люба Петрова бе разпитана като свидетел и заяви, че представляващият ВСС и известен от записите \"Яневагейт\" като \"човека на Борисов\" Димитър Узунов я е карал да свидетелства срещу Драганов с обещание, че ще помогне по нейно наказателно дело.Проверката на прокуратурата срещу Узунов обаче се обърна срещу Петрова, от която тя започна. Повече четете .", "date": "2017.05.22", "title": "Цацаров поиска отстраняване на съдия, срещу която тече разследване"}
{"url": "http://www.dnevnik.bg/pr_sfera/2017/05/22/2975625_nagradi_na_system_alliance_europe/", "text": "И тази година наградите за постижения бяха кулминацията на общото събрание на съдружниците на System Alliance Europe. С особен интерес участниците очакваха обявяването на наградата \"Партньор на годината\". За трети пореден път Gebrüder Weiss Gesellschaft m.b.H. (Австрия) спечели ценната статуетка.В категорията \"Качество\", която е разделена според големината на фирмите, на отличие отново се радваха Honold International GmbH & Co. KG в Neu-Ulm (Германия) и Streck Transport AG в Möhlin (Швейцария).Rhenus in Bradford (Англия) е щастливият победител в категорията \"Напредък на годината\".Критериите бяха определени въз основа на месечни количествени и качествени оценки.Шестдесетте участници почетоха победителите и техните постижения на тържествена вечеря в традиционен ресторант в Букурещ.", "date": "2017.05.22", "title": "Награди на System Alliance Europe"}
{"url": "http://www.dnevnik.bg/bulgaria/2017/05/22/2975611_arheologicheskiiat_rezervat_cherven_pokazva_kak_sa/", "text": "За девета поредна година на територията на археологическия резерват \"Червен\" край Русе ще се проведе традиционният средновековен фестивал. Той ще продължи два дни, като ще бъде открит на 26 май.Червен е средновековен град, който е един от най-значимите военни центрове на Втората българска държава. В средата на XIV век територията му надхвърля 1.8 кв. км. Селището е представлявало укрепен град върху обширен скален рид в извивката на река Черни Лом.За да бъде колкото се може по-автентичен, организаторите на фестивала ще изградят автентичен боен лагер, представящ бита, занаятите и военната подготовка от времето на Второто българско царство.Всеки ден между 10 и 18 ч. посетителите на крепостта ще могат да се запознаят с детайли от средновековния начин на живот, да изпробват уменията си в различни състезания и демонстрации, да се включат в характерни за времето игри и да участват в стрелба с лък. Бойните демонстрации ще се провеждат на 26 и 27 май от 11 ч. и 16 ч.Организатори на средновековния фестивал са Сдружение за исторически възстановки \"Чигот\", MODVS VIVENDI - Средновековно общество в България (София), НД \"Традиция\" - клон Велико Търново, групата за реконструкции на военно дело и бит \"Верени\" (София) и Регионален исторически музей – Русе.", "date": "2017.05.22", "title": "Археологическият резерват \"Червен\" показва как са живели българите през Средновековието"}
{"url": "http://www.dnevnik.bg/kultura/2017/05/22/2975577_ako_niamah_loshi_sunishta_na_liliia_abadjieva_izsledva/", "text": "Лилия Абаджиева ще представи най-новия си спектакъл \"Ако нямах лоши сънища\" по Уилям Шекспир за първи път с предпремиера на 23 май от 19.30 ч. в театър \"Азарян\".Представлението разглежда художественият свят на Шекспир, като преминава текстовете му през визията на режисьора. Абаджиева написа в прессъобщението за събитието, че заглавието \"Ако нямах лоши сънища\", цитат от Хамлет, описва най-точно смисъла на това, което тя иска да разкаже.Абаджиева казва, че цели да изследва \"проявленията на етическите добродетели в различни обстоятелства и изпитания, които предлагат \"стрелите на свирепата съдба\".Спектакълът проследява това как критичната мисъл на Елизабетинската епоха вижда същината на трагичното в съчетанието между състрадание и удивление, пише авторката. \"Колкото по-голяма е прàвата между възторга ни от човека и съзнанието ни, че той ще загине, колкото повече се удивляваме на човешката му сила, на величието на онова начало, което го погубва, толкова по-силно преживяваме трагедията.\"Сценографията и костюмите са на Васил Абаджиев, а в представлението ще участват Александър Кадиев, Антъни Пенев, Асен Данков, Васил Витанов, Васил Ряхов, Георги Кацарски, Илиян Пенев, Моню Монев и Никола Додов.Цените на билетите за предпремиерния спектакъл са между 12 и 15 лева.До края на май зрителите на театър \"Азарян\" ще могат да гледат още два спектакъла.\"В очакване на Годо\" на режисьора Деян Донков по пиесата на Самюъл Бекет ще бъде поставено в театъра на 29 май от 19.30 ч. В него участват самият Деян Донков, Иван Бърнев, Цветан Алексиев, Калоян Трифонов и Мартин Цолов, като сценограф е художникът Чавдар Гюзелев.Деян Донков поставя спектакъла като жест на признателност към проф. Крикор Азарян. Артистичният директор на театър \"Азарян\" написа в съобщението към пресата: \"Спектакълът \"В очакване на Годо\" е лично писмо до Крикор Азарян от негов актьор и приятел, с когото са имали силна връзка. И защото е емоционален жест и е на тази сцена, трябва да се случи, за да може малко по малко театърът да се изпълни.\"На 30 май от 19.30 ч. ще бъде показан и спектакълът \"Аз, Сизиф\" на Веселка Кунчева. В него участва Стоян Дойчев, а текстът се изпълнява от Леонид Йовчев. Сценографията и куклите са на Мариета Голомехова, музиката е на Христо Намлиев и хореографията е на Мария Димитрова.\"В спектакъла \"Аз, Сизиф\" изследваме пътя на непрекъснатото завръщане на Човека към себе си\", пише режисьорът в прессъобщението. \"Човешкият живот е повторение на едно и също действие. Спираловидно, еднакво, предвидимо. И този безкраен акт ни кара да се замислим не зад смисъла, а над безсмислието на човешкия живот.\"\"Аз, Сизиф\" е носител на редица международни награди, включително голямата награда на фестивала Puppet is a human, too във Варшава, Полша.", "date": "2017.05.22", "title": "\"Ако нямах лоши сънища\" на Лилия Абаджиева изследва състраданието и удивлението"}
{"url": "http://www.dnevnik.bg/sport/2017/05/22/2975583_kak_taktikata_na_konte_podchini_i_prevze_visshata_liga/", "text": "\"Челси\" извървя пътя от кошмарната защита на титлата през миналия сезон до впечатляващо завръщане на върха след няколко рекорда и тактическа доминация на дебютиралия в английския футбол Антонио Конте. Младият състав на \"Тотнъм\" продължи възходящото си развитие и показа вдъхновяваща игра, но за втора поредна година отстъпи в битката за първото място.\"Ливърпул\" се класира за Шампионската лига едва за втори път в последните осем години. За сметка на \"Арсенал\", който за пръв път остана извън топ 4, откакто Арсен Венгер пое отбора през есента на 1996 г.Пеп Гуардиола и Жозе Моуриньо не успяха да оправдаят големите очаквания и похарчените пари за трансфери в първия си сезон начело на отборите от Манчестър, а сензационният шампион от 2016 г. \"Лестър\" премина през турбулентна защита на титлата и дори се оказа замесен в борбата за оцеляване, което коства поста на Клаудио Раниери.Така накратко премина сезонът във Висшата лига, в който естественият ред беше възстановен и седемте отбора с най-голям ресурс завършиха на първите седем места. A \"Съндърланд\", \"Мидълзбро\" и \"Хъл сити\" напълно резонно се озоваха в Чемпиъншип.След като започна сезона с шест победи в първите шест кръга и общо десет в първите си десет мача във всички турнири, \"Манчестър сити\" се оказа в позицията на големия фаворит за титлата. Всичко за Пеп Гуардиола вървеше по план до началото на октомври, когато \"гражданите\" изпаднаха в криза и спечелиха само три от следващите си девет двубоя във Висшата лига.\"Челси\" стартира трудно - с две измъчени победи след късни голове срещу \"Уест хем\" (2:1) и \"Уотфорд\" (2:1). В четвъртия кръг сините завършиха 2:2 като гости на \"Суонзи\", след което дойдоха две загуби в първите им две дербита за сезона - срещу \"Ливърпул\" (1:2) и \"Арсенал\" (0:3).Тежкото поражение от \"артилеристите\" накара Конте да заложи на любимата си схема 3-4-3 - нещо, което всички очакваха да се случи от самото начало, тъй като с тази стратегия той спечели три поредни титли с \"Ювентус\" и изведе Италия до полуфинал на Евро 2016.Срещу \"Арсенал\" \"Челси\" изоставаше с 0:3 още в 40-ата минута и малко след почивката Конте пусна в игра новото попълнение Маркос Алонсо. Моментът, в който сините заиграха с трима в центъра на отбраната, а испанецът зае левия фланг, се оказа повратният за шампионската кампания на отбора.След загубата от \"Арсенал\" Конте намери своя оптимален състав и не остави шансове на преследвачите. Алонсо окупира левия фланг по впечатляващ начин и се превърна в постоянна голова заплаха. Сесар Аспиликуета внесе допълнителна сигурност в центъра на отбраната до Давид Луис и Гари Кейхил, изкаралият три сезона под наем в други отбори Виктор Моузес намери своето място на дясното крило, а силата на Неманя Матич и неизчерпаемата енергия на Нголо Канте осигуриха баланса в средата на терена.Еден Азар получи повече свобода и възможността да действа в по-централна позиция, а не да се ограничи само с нахлувания от левия фланг. Диего Коща пък свърши чудесно своята работа в атака и отбеляза 20 гола. Той разпредели попаденията си в 18 мача и особено през първата половина на сезона донесе огромно количество точки на отбора. Мачът с \"Арсенал\" беляза и още една промяна. Най-добрият играч на сините през миналия сезон - Уилиан, отстъпи мястото си на Педро и испанецът най-накрая оправда очакванията след трансфера си от \"Барселона\".След поражението от \"артилеристите\" \"Челси\" спечели 13 поредни мача и изравни рекорда за най-много последователни победи във Висшата лига, за да посрещне Нова година с аванс от девет точки на върха. В 11 от тези срещи тимът на Конте дори не допусна гол.В неделя сините станаха първият отбор, който печели 30 победи във Висшата лига в рамките на един сезон.Успехът на тактическата схема на Конте беше толкова заразен, че почти всички отбори изпробваха 3-4-3 през сезона, а някои твърдо започнаха да се придържат към играта с трима централни бранители.Конте сглоби изключително солиден състав, а липсата на европейски футбол му позволи да изиграе сезона на практика с 13-14 играчи. Големият въпрос през следващия сезон ще бъде дали италианецът ще се подсили достатъчно, за да бъдат сините основен фактор в Европа - единственото нещо, за което той беше критикуван в трите си сезона начело на \"Ювентус\". Когато на 4 януари \"Челси\" и \"Тотнъм\" се изправиха в първото лондонско дерби за 2017 г., две неща изглеждаха сигурни - тимът на Антонио Конте ще спечели титлата във Висшата лига, а съставът на Марусио Почетино ще се бори до последно за място в четворката.Сините се намираха в серия от 13 поредни победи, като в 11 от тези двубои дори не допуснаха гол и натрупаха аванс от осем точки на върха. \"Шпорите\" имаха три последователни успеха, но преди това бяха загубили две поредни дербита (срещу \"Челси\" и \"Манчестър юнайтед\"), които пък бяха предхождани от четири поредни равенства и измъчен обрат у дома срещу \"Уест хем\" (3:2) с голове в 89-ата и 91-ата минута от дузпа.\"Toтнъм\", който преди онзи мач на 4 януари изоставаше с десет точки от първото място, прекъсна серията на \"Челси\" след победа с 2:0. Това беше първият признак, че тимът на Конте може да бъде предизвикан. И съставът на Маурисио Почетино го направи - с вълнуващ футбол, страхотна атакуваща мощ и също толкова силна защита. (\"Тотнъм\" завърши с най-добра голова разлика, като вкара най-много голове (86) и допусна най-малко (26).) \"Челси\" обаче беше твърде стабилен, за да бъде разклатен. \"Тотнъм\" имаше отличен шанс да постави сините под напрежение, като се доближи на една точка от лидера преди мача на сините с \"Мидълзбро\" от 35-ия кръг. Шампионските амбиции на \"шпорите\" обаче угаснаха след загуба от \"Уест хем\". Това беше и единственото поражение сред 12-те победи в последните 13 кръга.Маурисио Почетино доказа, че е изградил страхотен състав от много перспективни играчи и може би само контузиите на Хари Кейн и Тоби Алдервейрелд го разделиха от първото място. Кейн не игра три месеца и въпреки това стана голмайстор на сезона с 29 попадения. (Той се разписваше средно на всеки 87 минути. Ромелу Лукаку (25) и Алексис Санчес (24), които останаха втори и трети при топ реализаторите, бележеха съответно на всеки 131 и 134 минути.)Алдервейрелд, който беше най-стабилният централен защитник през целия сезон, пропусна шест поредни мача между 9-ия и 14-ия кръг. В тях \"шпорите\" записаха три (поредни) равенства с \"Борнемут\", \"Лестър\" и \"Арсенал\" и една загуба от \"Челси\".\"Манчестър сити\" и \"Ливърпул\" започнаха обещаващо сезона. \"Гражданите\" бяха на върха във всеки от първите десет кръга. През октомври, ноември, декември и януари обаче тимът на Гуардиола записа пет загуби и три равенства в 16 мача и в този период спечели само един от седемте си двубоя с останалите отбори от топ 7.През целия сезон \"Сити\" страдаше от големи пробойни в защита и липса на стабилност в средата на терена, а проблемите с вратарския пост утежниха ситуацията. Трансферът на Клаудио Браво от \"Барселона\" се оказа пълен провал, а Уили Кабалеро не е достатъчно добър, за да бъде титуляр в отбор с претенциите на \"гражданите\".Страхотното представяне на новите попълнения Габриел Жезуш и Лерой Сане, чиято обща възраст е 41 години, все пак внесе повод за оптимизъм в една иначе разочароваща по думите на Гуардиола кампания. \"Ако бях в \"Барселона\" или \"Байерн\", вече да съм уволнен\", обобщи испанският мениджър наскоро.\"Ливърпул\" оглави класирането през ноември, а Юрген Клоп заразяваше със своя \"хеви метъл\" футбол. Четири поредни победи в последните четири кръга на 2016 г. дадоха надежди на \"мърсисайдци\", че могат да спорят с \"Челси\" за титлата, преди тимът да изпадне в сериозна дупка след Нова година.Тимът на Клоп започна година с пет поредни мача без победа и спечели само един от седемте си мача във Висшата лига през януари и февруари. Така за червените остана да се борят за място в топ 4. В крайна сметка целта беше изпълнена въпреки колебанията, липсата на дълбочина в състава и отсъствието на ключови играчи в дадени моменти от сезона.\"Ливърпул\" направи крачка напред в развитието си, а присъствието на Клоп е повод за оптимизъм сред всички във и около клуба, но германецът ще има много работа през лятото, за да балансира състава си и да стане реален претендент за титлата.Червените спечелиха най-много точки в мачовете срещу отборите от топ 6, но допуснаха цели 42 гола, а ахилесовата пета си остават двубоите срещу тимовете, които се прибират дълбоко в своята половина и не оставят празни пространства (нещо, за което Конте намери перфектната рецепта).\"Манчестър юнайтед\" назначи Жозе Моуриньо през лятото, счупи рекорда за най-скъп трансфер с привличането на своя бивш играч Пол Погба от \"Ювентус\" и подписа със Златан Ибрахимович срещу рекордна за английския футбол заплата от 375 хил. паунда.\"Юнайтед\" обаче изпитваше голова немощ през целия сезон, а контузиите също оказаха голямо влияние за шестото място в крайното класиране. \"Червените дяволи\" вкараха само 54 гола и много трудно печелеха своите мачове (18 победи).Моуриньо все пак съумя да направи така, че отборът му и много трудно да губи. Португалецът правеше трансформации в защитата си през целия шампионат и въпреки това тимът му допусна само 26 гола и записа серия от 25 поредни мача без загуба след тежкото поражение с 0:4 от \"Челси\" през октомври.Липсата на победи обаче постави \"Манчестър юнайтед\" в трудна позиция в борбата за топ 4 и Моуриньо реши да концентрира всички усилия върху Лига Европа. \"Червените дяволи\" ще играят финал с \"Аякс\" тази седмица, а при успех ще си гарантират директна квота за Шампионската лига. В добавка към трофея в Купата на лигата, това би бил отличен завършек на сезона.След като в последните години винаги успяваше да хване влака за Шампионската лига със силен финал на сезона, този път \"Арсенал\" остана на точка от топ 4 и няма да участва в най-силния европейски клубен турнир за пръв път от сезон 1997/1998 г.\"Артилеристите\" могат да се утешат с рекордна 13-а Купа на Англия, ако победят \"Челси\" във финала на 27 май, но, по всичко изглежда, краят на ерата \"Венгер\" е съвсем близо.Всички очакваха сезонът на \"Лестър\" да бъде труден и едва ли някой си е представял, че миналогодишният шампион ще успее да се бори за място в топ 4, още по-малко да защити титлата си.Представянето на \"лисиците\" обаче беше толкова слабо, че в един момент изглеждаше напълно реално да станат първият шампион, който изпада от Висшата лига. Приказката се превърна в кошмар за Клаудио Раниери, който през февруари беше уволнен само девет месеца ", "date": "2017.05.22", "title": "Как тактиката на Конте подчини и превзе Висшата лига от първия опит"}
{"url": "http://www.dnevnik.bg/biznes/2017/05/22/2975613_brjuksel_preporucha_bulgariia_da_namali_plashtaneto_v/", "text": "Комисията за пореден път посочва, че очаква България още да подобри надзора над банковия (отговорност на БНБ - бел. ред.) и небанковия финансов сектор (отговорност на Комисията за финансов надзор - бел. ред.) чрез въвеждането на ясни планове за действие в тясно сътрудничество със съответните европейски служби.Препоръчва се и взимането на мерки по намаляване на все още големия дял на необслужваните кредити, както и създаването на вторичен пазар за тях. Тук се посочва и нуждата от по-сериозен напредък с промените в законите, за да се подобри законодателството в областта на несъстоятелността.По данни на БНБ към края на февруари необслужваните и реструктурирани бизнес кредити са по-малко от 17% от общия обем на одобрените такива, докато преди 1 година делът им бе 19%. Общият обем на \"лошите\" заеми в бизнес кредитирането намалява с около 10% през последната година, но продължава да представлява крупна сума и възлиза на близо 5.3 млрд. лв. Очаква се до края на годината колекторски агенции да изкупят от банките такива кредити за около 1 млрд. лв.В диалог със социалните партньори да се установи прозрачен механизъм за определяне на минималната работна заплата, препоръчва още комисията, както и да се подобри обхватът е коректността на така определения минимален доход.Наскоро одобри жалбата на работодателите срещу определената на 460 лв. от началото на годината минимална работна заплата. В момента правителството е разработило нов проект за нея. Възражението на работодателите беше по административната процедура - че не са уведомени за проекта в седемдневен срок преди приемането на проекта. Обичайно при обсъждането на по-висок размер за минималната заплата обаче организации възразяват срещу това по принцип. Междувременно синдикатите настояха за 520 лв. минимална заплата от следващата година.Да се подобрят мерките по създаване на активен пазар на труда, препоръчва още Брюксел, както и интеграция между заетостта и социалните услуги за хора в неравностойно положение.Последната препоръка е свързана с нуждата от ефикасно прилагане на Националната стратегия за развитие на сектора обществени поръчки в България за периода 2014 - 2020 г.", "date": "2017.05.22", "title": "Брюксел препоръча България да намали плащането в брой за здраве"}
{"url": "http://www.dnevnik.bg/biznes/2017/05/22/2975679_shte_ima_zasileni_proverki_na_gazovete_ot_kolite_no/", "text": "Предстоят засилени проверки в столицата на вредните емисии от автомобилите. За това се договорили заместник-министърът на транспорта Ангел Попов, заместник-министърът на вътрешните работи Стефан Балабанов, изпълнителният директор на ИА \"Автомобилна администрация\" Красимир Калайджиев и началникът на отдел \"Пътна полиция\" към Столичната дирекция на вътрешните работи комисар Тенчо Тенев.Те набелязали мерки за подобряване на контрола на автомобилите в София за наличие на завишени норми на вредни емисии и шум, съобщиха от Министерството на транспорта.Междувременно по инициатива на КАТ вече имаше инициатива по измерване на газовете, изхвърляни от автомобилите.Комисар Тенчо Тенев заяви, че всеки месец в столицата се регистрират около 14 хил. автомобила. Първоначалният контрол за техническа изправност на автомобилите се извършва в пункта за регистрация в София, където обаче е необходимо да бъде подменена съществуващата техника, която вече е морално остаряла и неефективна. Съвместните проверки ще се извършват и на пътя от екипи на \"Автомобилна администрация\" и \"Пътна полиция\". В момента двете институции разполагат с малък брой димомери, газанализатори и шумомери, поради което е необходимо да бъде търсено финансиране за купуването на допълнителни устройства, каза заместник-министър Ангел Попов.По думите му ще бъде затегнат контролът и над пунктовете за технически прегледи.Работело се и усилено по въвеждането на централизирана система за контрол, обработка и съхранение на данните от техническите прегледи, което ще намали влиянието на субективния фактор при измерванията в пунктовете.", "date": "2017.05.22", "title": "Ще има засилени проверки на газовете от колите, но техниката е малко и остаряла"}
{"url": "http://www.dnevnik.bg/sport/2017/05/22/2975568_shalke_predstavi_purviia_futbolen_ekip_s_vgraden_chip/", "text": "Почивката между полувремената в мачовете от германската Бундеслига е важна част от футболния празник на феновете. Голяма част от стадиона се изпразва за минути и се превръща в истински панаир на храната и пивото.По този повод \"Шалке\" представи екипи за следващия сезон, в които има вграден чип, с който феновете могат да пазаруват по-лесно. Иновацията е част от сделката на \"миньорите\" с онлайн супермаркета AllyouneedFresh.\"Горди сме да обявим първата в света фланелка с интегриран чип за плащане, така че всички фенове ще могат да пазаруват със своя екип\", каза директорът на маркетинговия отдел в \"Шалке\" Александър Йобст.Договорът за спонсорство между \"Шалке\" и AllyouneedFresh е на стойност 20 млн. евро за период от четири години. Чипът ще бъде вграден в логото на компанията на ръкавите на фланелките.Футболистите няма да имат такъв по време на официални мачове. (Така че няма опасност някой играч да похапва край скамейката като )\"Шалке\" няма да участва в евротурнирите през следващия сезон, след като завърши едва десети в Бундеслигата и отпадна в четвъртфиналите на Купата на Германия и Лига Европа.", "date": "2017.05.22", "title": "\"Шалке\" представи първия футболен екип с вграден чип за плащане"}
{"url": "http://www.dnevnik.bg/zdrave/2017/05/22/2975629_predotvratimiiat_rak_na_matochnata_shiika_ubiva_nad/", "text": "Всяка година в България над 1000 жени са диагностицирани с рак на маточната шийка, а всеки ден заради болестта умира по една българка. В 99.7% от случаите ракът е причинен от човешки папиломен вирус (HPV), който, от своя страна, може да бъде напълно излекуван и отстранен от тялото, ако се открие навреме. Изводът - в България има лоша профилактика и неосведоменост на жените за рисковете за здравето им.Тези данни и заключения съобщиха специалисти от Националния център по заразни и паразитни болести, Националното сдружение за профилактика на рака на шийката на матката, Българското сдружение по иновативна медицина и др. за началото на информационна кампания, наречена \"10 минути само за теб\".Специалистите подчертаха многократно, че , който е вторият най-разпространен и най-смъртоносен сред жените в България. През 2016 г. новите случаи са над 1200. В същото време е почти напълно предотвратимо заболяване, само че съществуват много заблуди и задръжки, които пречат на жените да се грижат за здравето си.Много от тях вярват например, че цитонамазката е достатъчна, за да установи всички проблеми, , а и не не напълно надеждна. Гинекологът д-р Николай Николов обясни, че за добра профилактика са необходими и ултразвук и други изследвания, а наличието на папилмония вирус се установява с кръвни тестове, които всяка жена трябва да си прави.Пречка за добрата профилактика е и безсимптомното съжителство с вируса. Една жена може без никакви видими симптоми или оплаквания да носи вируса години наред, предупреждават лекарите. Отнема около 20 години той да се развие в рак, затова се диагностицира по-често , макар че се прихваща още в 20-те. срещу вируса, но така или иначе мнозинството от жените са засегнати от него. Има над 100 вида вируси в групата на HPV, като добрата новина е, че в 92% от случаите те се изчистват сами, ако не възникне инфекция; но лошата е, че в останалите 8% могат да доведат до рак, при това рецидивиращ при една трета от жените, казаха специалистите. на момичетата, затова и националната програма в България, която плаща за доброволното ваксиниране на момичета, важи за възрастта 12-14 години. Лекарите коментираха, че и на по-късен етап ваксината ще има ефект, стига към момента на ваксинирането жената да не е инфектирана от HPV.Оптимално би било момчетата да се ваксинират също, но това засега не е предвидено в бюджета на програмата, каза директорът на Центъра по заразни и паразитни болести проф. Тодор Кантарджиев. По думите му около 80% от мъжете до 30 години са преносители на вируса, заразявайки партньорките си, а и за тях също има сериозни рискове за здравето като рак на ларинкса.Откакто ваксините срещу HPV са достъпни у нас (от 2012 г.) и безплатни за малките момичета (от 2015 г.) , коментира д-р Валери Цеков от Българското сдружение по иновативна медицина. През 2013 и 2014 г. се достига окуражаващ обхват от около 24% от момичетата в подлежащата на имунизация възраст, но през 2015 г. пада на едва 5%. Пред 2016 г. има отново увеличение до 14%, но специалистите са убедени, че  за значението ваксината. Те увериха, че над 10-годишното й приложение в световен мащаб вече е доказало, от една страна, ефективността й, и от друга - безвредността й.", "date": "2017.05.22", "title": "Предотвратимият рак на маточната шийка убива над 300 българки всяка година"}
{"url": "http://www.dnevnik.bg/biznes/2017/05/22/2975672_bnb_izdade_predvaritelno_odobrenie_na_pokupkata_na_obb/", "text": "Българската народна банка е издала предварително одобрение за прякото придобиване от \"КЕЙ БИ СИ банк\" НВ, Белгия, на 99.91% от капитала на \"Обединена българска банка\" АД, съобщиха от институцията. В резултат на това \"Обединена българска банка\" АД ще стане дъщерно дружество на \"КЕЙ БИ СИ банк\" НВ в България, наред със \"СИБАНК\" ЕАД.Предварителното одобрение е издадено при условията на поетите от \"КЕЙ БИ СИ Банк\" НВ ангажименти за осигуряване на стабилно и надеждно развитие на \"Обединена българска банка\" АД, като при запазване на нейния бизнес модел ще бъдат въведени груповите политики, прилагани от \"КЕЙ БИ СИ банк\" НВ в рамките на групата \"КЕЙ БИ СИ груп\".За сделката бе съобщено в последния работен ден на 2016 г. Тогава се разбра, че белгийската група купува за 610 млн. лв. ОББ и дружеството \"Интерлийз\".След придобиването обединената банка (ОББ и Сибанк) ще стане третата по големина на активите. ", "date": "2017.05.22", "title": "БНБ издаде предварително одобрение на покупката на ОББ"}
{"url": "http://www.dnevnik.bg/sport/2017/05/22/2975774_hubchev_povika_ochakvani_imena_ot_chujbina_za/", "text": "Селекционерът на българския национален отбор по футбол Петър Хубчев не направи изненади в избора си на играчи от чуждестранни клубове за световната квалификация с Беларус. Двата отбора се срещат на 9 юни в Борисов.Хубчев повика 13 футболисти от чужбина и направи само две промени спрямо селектираните за  В състава е включен вратарят на румънския \"Астра\" Пламен Илиев, а от групата отпада полузащитникът на \"Урал\" Николай Димитров.Останалите имена в списъка са същите - вратарят Николай Михайлов, защитниците Страхил Попов, Васил Божиков, Георги Терзиев и Петър Занев, полузащитниците Ивайло Чочев, Симеон Славчев, Александър Тонев и Георги Миланов и нападателите Спас Делев, Ивелин Попов и Андрей Гълъбинов. България заема третото място в група А на световните квалификации в зона \"Европа\" с девет точки след три победи и две загуби. Тимът на Хубчев изостава с една точка от втория Швеция и с четири от фаворита в групата Франция и има две точки повече от четвъртия Холандия.Беларус все още няма победа и се намира на предпоследната пета позиция с две точки, с една повече от аутсайдера Люксембург.", "date": "2017.05.22", "title": "Хубчев повика очаквани имена от чужбина за квалификацията с Беларус"}
{"url": "http://www.dnevnik.bg/sviat/2017/05/22/2975761_putin_i_makron_shte_se_sreshtnat_sled_sedmica_v_parij/", "text": "Руският президент Владимир Путин и новият държавен глава на Франция Еманюел Макрон ще се срещнат в Париж на 29 май, съобщи преслужбата на Елисейския дворец, цитирана от \"Ройтерс\".Разговорите няма да са в резиденцията на френския президент, а в двореца Версай, където Путин ще открие изложба, посветена на Петър I и 300-годишнината на дипломатическите отношения между двете страни. Двамата вече разговаряха по телефона миналата седмица и обсъдиха кризите в Украйна и Сирия.От Кремъл заявиха в понеделник, че същите кризи, както и \"усилията в борба с тероризма\", ще бъдат в дневния ред и на разговорите на 29 май.За непланираната визита във Франция съобщи в неделя московският в.\"Комерсант\", но говорителят на Кремъл Дмитрий Песков нито потвърди, нито отрече твърдението. Изданието се позоваваше на високопоставен представител от президентството в Москва и на информирани източници в Париж.Източникът на \"Комерсант\" споделя, че дневният ред на руския президент е доста натоварен и няма да се ограничи само до церемонията на изложбата. \"Трудно е да си представим, че господин Путин би потеглил към Франция, без да има предварително съгласие да се срещне и запознае с новия президент\", допълва източник от Париж.По същото време в Брюксел започва срещата на държавните глави на НАТО, на която въпреки несъгласието на Москва ще бъде приета Черна гора за нов член. На нея ще присъства американският президент Доналд Тръмп, но от няколко седмици е известно, че той няма да има среща с Путин при тази своя първа визита в Европа. Двамата може да разговарят през юли в Хамбург на срещата на върха на Г-20.", "date": "2017.05.22", "title": "Путин и Макрон ще се срещнат след седмица в Париж"}
{"url": "http://www.dnevnik.bg/politika/2017/05/22/2975717_prezidentut_samo_chrez_elektronno_upravlenie_shte/", "text": "Електронното управление е стратегически приоритет за България, необратим процес и единственият начин за постигане на цели от изключителна важност – ефективност, прозрачност, успех в борбата с корупцията, отчетност и контрол. Това е заявил държавният глава Румен Радев на работна среща с ръководството на Държавна агенция \"Електронно управление\" днес, съобщиха от \"Дондуков\" 2.\"Не бива да мислим за въвеждането на дигиталните услуги и управление като за нещо абстрактно. Темата е всеобхватна и изисква сериозна експертиза, активно участие и съпричастност от всяко ведомство и институция на територията на България\", казал още президентът.Румен Радев е изразил готовност да подкрепи всяка инициатива, която ще улесни и ускори процеса на дигитална трансформация на българската администрация в полза на гражданите и на бизнеса. Сред акцентите на разговора бяха възможностите за качествено електронно здравеопазване в България, минимализиране на рисковете от злоупотреби при възлагането на обществени поръчки чрез дигитализация на процесите и интегрирането на националната архитектура на е-управлението с тази на другите държави - членки на ЕС, съобщиха от \"Дондуков\" 2.По време на срещата председателят на Държавна агенция \"Електронно управление\" Росен Желязков е запознал президента Румен Радев с приоритетите, целите, основните дейности и предизвикателствата пред развитието на е-управлението в България.\"Електронното управление не е самоцел, а средство за цялостно реформиране на институциите и на процесите в тях. То ще позволи на гражданите да пестят време и средства при получаването на административни услуги и да се освободят от обременяващата роля на посредници между административните структури\", е заявил Росен Желязков. Той е допълнил, че сред основните приоритети на агенцията са осъществяването на контрол на бюджетните разходи и на проектите и дейностите в областта на е-управлението в цялата публична администрация и подобряването на мрежовата и информационната сигурност.Румен Радев и Росен Желязков се съгласиха, че е-управлението трябва да е приоритет не само за държавната агенция, а за всички институции, съобщиха още от \"Дондуков\" 2.", "date": "2017.05.22", "title": "Президентът: Само чрез електронно управление ще удовлетворим очакванията за прозрачност и борба с корупцията"}
{"url": "http://www.dnevnik.bg/sport/2017/05/22/2975734_pochina_bivshiiat_kapitan_na_lokomotiv_pd_i_shampion_s/", "text": "Бившият футболист на \"Локомотив\" (Повдив) и ЦСКА Стефан Лулчев е починал тази сутрин на 46-годишна възраст. Основната версия за смъртта му е самоубийство, но на този етап няма официална информация от пловдивската полиция.Лулчев е юноша на \"Локомотив\", където прави и първите си стъпки в професионалния футбол. Той играе за първия отбор на \"железничарите\" между 1989 и 1995 г. и носи капитанската лента на отбора.През 1996 г. бившият защитник преминава в ЦСКА и още в първия си сезон печели титлата и Купата на България с червените. На 28 май 1997 г. той отбелязва първия гол за победата с 3:1 срещу \"Левски\" във финала за купата. Две години по-късно ЦСКА отново печели купата с Лулчев в титулярния състав.Смъртта на Лулчев е вторият трагичен случай с бивш футболист от българското първенство. През уикенда чехът Давид Бистрон, който игра за \"Левски\" между 2008 и 2010 г., .", "date": "2017.05.22", "title": "Почина бившият капитан на \"Локомотив\" (Пд) и шампион с ЦСКА Стефан Лулчев"}
{"url": "http://www.dnevnik.bg/kultura/2017/05/22/2975674_iljustratorut_damian_damianov_igrae_s_bukvite_v/", "text": "Художникът Дамян Дамянов ще открие изложбата \"Под езика\" - графичен експеримент, посветен на славянската писменост, на 24 май от 14 ч. на сцената на Пролетния базар на книгата в НДК. Посетителите ще могат да видят изложбата от 23 до 28 май и да купят книжната ѝ версия.Проектът \"Под езика\" е започнал през 2016 г. като експеримент на Дамян Дамянов. \"За удобство го дефинирах като \"проект\", но определението \"игра\" вероятно би му подхождало повече\", написа художникът в профила си във \"Фейсбук\".През 2016 г. експериментът представлява 30 идеограми на букви от кирилската азбука, поставящи началото на дадена дума. Голям брой от думите в проекта са чуждици, тъй като \"именно те обогатяват най-интензивно езика ни през последните години и показват, че той е жив организъм, който непрекъснато се развива\", написа авторът в прессъобщението за изложбата.\"Под езика\" започва като проект във \"Фейсбук\", но тази година ще прерасне в изложба и топографска книга, като са добавени още 30 изображения на буквите. Общо 60-те идеограми ще бъдат съпътствани от кратки дефиниции или интерпретации, направени от известни писатели, журналисти, художници и преподаватели.", "date": "2017.05.22", "title": "Илюстраторът Дамян Дамянов играе с буквите в изложбата си \"Под езика\""}
{"url": "http://www.dnevnik.bg/sviat/2017/05/22/2975784_tereza_mei_se_otkaza_ot_ideia_za_socialna_reforma/", "text": "Британският премиер Тереза Мей публично се отказа от предложението си да накара възрастните хора, които могат да си го позволят, да плащат повече за необходимите им грижи в замяна на намаляване на данъците.То рязко снижи преднината на нейната Консервативна партия пред лейбъристите преди изборите на 8 юни. Идеята на торите засега е най-голямата грешка в кампанията им и те все още водят комфортно пред лявата партия на .Някои гласоподаватели обаче се разтревожиха, че имотите им може да бъдат продадени след смъртта им, за да се изплатят положените за тях грижи. Опонентите на Мей нарекоха предложението \"данък върху деменцията\", защото ще засегне особено тежко хората, които се нуждаят от дългосрочно обгрижване по домовете си.\"Ще гарантираме, че на никого няма да се наложи да продаде семейния дом, за да си плати. Ще гарантираме, че има абсолютен лимит върху това, което хората трябва да платят, така че винаги ще можете да оставите нещо на семейството си\", каза . Тя обвини критиците си и медиите, че са представили грешно предложението, за което настоява, че е важен опит за реформа на социалната система на все по-застаряващото общество.\"Нищо не се е променило, нищо не се е променило, предлагаме дългосрочно решение за устойчивостта на социалните грижи за в бъдеще\", каза тя, видимо раздразнена от въпросите на журналистите, пише агенция \"Ройтерс\".Когато  на 8 юни, проучванията предвиждаха съкрушителна победа над опозицията, сравнима с тази на, която през 1983 г. спечели 144 депутати повече от всички останали партии, взети заедно.Картината обаче се промени, след като торите и лейбъристите оповестиха изборните си програми миналата седмица. Проучване на Survation от миналата седмица показа, че преднината на Мей е паднала наполовина и стигна 9 процентни пункта, а според друго – на ICM, тя води с 14 процентни пункта в сравнение с 20 пункта преди седмица.Проучване на YouGov от събота показва, че 40% от британците са против предложената промяна, докато 35% я одобряват. 49% не харесват плана на Мей да затегне критериите за ежегодното увеличение на пенсиите в сравнение с 30%, които са \"за\" него.Премиерът опита да привлече привърженици на  с обещания, по-радикални от тези на предшественика ѝ . Тя обяви изборите с надеждата да спечели по-голямо мнозинство в парламента, което да ѝ даде повече време за справянето с  и повече авторитет при преговорите с европейските партньори.", "date": "2017.05.22", "title": "Тереза Мей се отказа от идея за социална реформа, която стопи преднината ѝ пред лейбъристите"}
{"url": "http://www.dnevnik.bg/gradska_sreda/2017/05/22/2975570_stolichnata_obshtina_shte_zapochne_da_se_griji_za/", "text": "В ръководеното от главния архитект на София направление \"Архитектура и градоустройство\" (НАГ) ще бъде създадено отделно звено, което да се грижи за местните сгради - паметници на културата. Това съобщи самият главен архитект на столицата Здравко Здравков, .Здравков отбеляза, че този период е променил структурата на ръководеното от него направление, начина му на работа. Променена е процедурата за провеждане на архитектурни конкурси за проекти, уеднаквени са документите за разрешителните за строеж, които издават всички 24 районни главни архитекти в София, като .По негово желание е въведено изискването инвеститорите да прилагат и допълнителен транспортен анализ за обекти със застроена площ над 20 хил. квадратни метра. Причината е, че такива обекти привличат допълнителен поток от автомобили. Главният архитект посочи, че това изискване вече е било приложено за . с изтекли договори продължава. Главният архитект на София посочи, че основен проблем са телефонните кабини, които предоставят безплатната услуга за сигнализиране на спешния телефон 112. \"Тези кабини са се превърнали в двустранни рекламни обекти, каза Здравков. По негова инициатива е започнала промяна в наредбата за обществени обсъждания, с която те да се провеждат още при изработването на заданието за проектите.Здравков Здравков посочи, че престои да внесе в Столичния общински съвет предложение за създаването на звено, което да работи за опазването на недвижимите паметници на културата от по-нисък статут. В него освен експерти от НАГ ще бъдат привлечени и експерти от Музея за история на София. По думите на Здравков създаването на тази структура се налага заради , които прехвърлиха грижата за сградите - паметници на културата с местно значение, от Националния институт за недвижимо културно наследство (НИНКН) към общините. По думите на Здравков Столичната община е определена за център на Югозападния район, в който попадат 52 общини от 5 области.Здравков посочи, че голяма част от недвижимото културно наследство попада в резервата Сердика-Средец, който обхваща обекти с архитектурна и археологическа стойност, което ги оставя изцяло в юрисдикцията на Министерството на културата, като обекти от национално и световно значение. \"Все пак има достатъчно паметници от местно значение или от по-ниска категория, които можем да запазим\", каза той. Паметниците от местно значение обхващат сгради, които са свързани с историята на населените места. След промените в Закона за културното наследство, общините одобряват ремонти, реставрация и други намеси по тези обекти. За обектите от по-висока категория - национално или световно значение, се произнася министърът на културата.От края на 2016 г. работи и. В момента тя съдържа основната информация за регулацията, но целта е в него да се вписват всички актове, засягащи имотите – издавани разрешения за строеж, инвестиционни проекти, статут на културно наследство.От февруари на сайта на НАГ е качена и , на чиито .Главният архитект на София припомни, че една от задачите, които му е възложена от Столичния общински съвет, е изработването на цялостна, на базата на която ще бъде осъвременен и Общият устройствен план (ОУП) на града. Основната роля при изработването на визията ще има общинското предприятие \"Софпроект\", за чийто нов ръководител в момента тече конкурс. След приключването й \"Софпроект\" ще започне изработването на анализи на шума, зелената система, транспортно-комуникационните системи. На базата на резултатите от тях бъде направена и промяната на ОУП.До септември  трябва да приключи и анализите за развитието на столицата. Очакванията на Здравков са те да дадат основните насоки как градската част да бъде освободена от автомобилите.Главният архитект изрази и намерение заедно с кмета на София и Столичния общински съвет да определят точното място на бъдещото \"сити\" на София, където да се строят небостъргачи. По думите на Здравков за това трябва да бъде променен и Законът за устройство и застрояване на Столичната община, в който да бъдат създадени нови регламенти за високото строителство.Главният архитект на София съобщи, че е възложил на екип от Университета по архитектура, строителство и геодезия да изработи заданието на . По думите на Здравков този проект трябва да изясни \"как точно искаме да изглежда този площад\". Желанието на главния архитект на София е пространството между бул. \"Александър Стамболийски\" и бул. \"Витоша\" да се превърне в пешеходна зона.Здравко Здравков посочи, че иска фигурата на главния архитект да \"фокусира все по-малко внимание\", а гражданите да имат все по-малка необходимост да общуват с администрацията, като да могат да разполагат с цялата информация за имотите си онлайн. Според него за целта трябва да бъдат създадени ясни и точно разписани регламенти, които да се спазват от всички, и тогава \"ще е без значение кой е главен архитект\".\"За тази една година променихме изключително много неща, но аз се чувствам все още в началото на работата\", обобщи главният архитект на София.", "date": "2017.05.22", "title": "Столичната община ще започне да се грижи за сгради - паметници на културата"}
{"url": "http://www.dnevnik.bg/sviat/2017/05/22/2975667_es-27_niama_da_se_pregovaria_s_london_za_turgoviia/", "text": "Правителствата на 27 държави от Европейския съюз, известни още като групата ЕС-27, които ще преговарят с Великобритания за условията как страната да напускане съюза, се договориха в понеделник за обща позиция, че няма да започват с Лондон обсъждане на търговските отношения след Брекзит, преди двете страни да са уточнили какво британците дължат на ЕС.Външните министри на 27-те единодушно одобриха в Брюксел обща стратегия и мандат за водещия преговарящ - еврокомисар Мишел Барние, да започне преговори с Великобритания след извънредните избори там на 8 юни.По-късно той заяви пред репортери, че очаква преговорите да започнат на 19 юни, понеделник, и че колкото по-рано получат отговор ключовите въпроси за напускането, толкова по-скоро ще започнат разговорите за бъдещо споразумение за свободна търговия на британците с единния пазар. Правата на гражданите от ЕС във Великобритания и финансовите задължения на Лондон към ЕС са задължително условие, за да преминем към втория етап от преговорите, изтъкна Барние.\"Очевидно е, че ако забуксуваме по финансовия въпрос, няма да преминем към втория етап, на който ще се обсъждат отношенията, след като британците напуснат\", коментира при пристигането Жан Аселборн, външен министър на Люксембург. Холандският му колега Берт Кьондерс каза, че е \"съвсем британско да знаеш, че ако си част от един клуб и си тръгваш, преди това трябва да се уредиш сметките\".Премиерът Тереза Мей и консервативното ѝ правителство са заявявали, че ще изпълнят поетите ангажименти, но искат първо да се изясни методиката, по която се определят сумите, поради което и оспорва твърденията, че Лондон дължи десетки милиарди евро плащания.Барние смята, че по първия етап може да има разбирателство още през октомври или ноември, за да започнат в началото на 2018 г. търговските преговори. През април 2019 г. Великобритания ще престане да бъде член на ЕС, освен ако всички страни в преговорите не се съгласят да удължат този срок.Няколко министри са настояли в понеделник ЕС-27 да запази единна позиция. Но австрийският външен министър Себастиан Курц е казал, че не бива другите държави, които внасят в общия бюджет на ЕС повече средства, отколкото получават като еврофондове, да запълват \"дупката\", която ще се отвори след спирането на британските вноски.Михаел Рот, министър по европейските въпроси на Германия, напомнил на колегите си, че трябва да започне работа за избягване на щетите от ситуация, в която двете страни се разделят с губещи позиции. \"Разполагаме с две години. Часовникът тиктака. Трябва да се захващаме за работа\", цитира думите му \"Ройтерс\".В неделя британският министър за Брекзит Дейвид Дейвис каза, че страната му се подготвя и за вариант да се раздели с ЕС без споразумение, но че все пак лично той разчита да има сделка с ЕС-27. \"Не бива да изглеждаме сякаш можем сами да си тръгнем, трябва да сме способни да го направим\", каза той пред \"Сънди таймс\". Тереза Мей е заплашвала с подобен сценарий, ако не получи приемливо споразумение от Брюксел.Но заплахата ѝ да скъса Лондон с всички договори с ЕС предизвикаха критики срещу нея от бизнеса, медиите и анализатори, че създава ненужна несигурност и заема твърда позиция, която в крайна сметка може да ѝ струва скъпо на преговорите.", "date": "2017.05.22", "title": "ЕС-27: Няма да се преговаря с Лондон за търговия, преди да е ясно колко дължи"}
{"url": "http://www.dnevnik.bg/zelen/2017/05/22/2975791_v_denia_na_bioraznoobrazieto_zapochna_kampaniia_za/", "text": "Кампанията за номиниране на най-ярките постижения и примери в сферата на опазването на природата у нас започна днес – в Световния ден на биоразнообразието.Номинирането е публично и всеки може да отправи предложения в една или повече категории за дейност в периода 22 май 2016 – 22 май 2017 г. – т.е. една \"година на биологичното разнообразие\". Наградите се само положителни, защото с негативните случаи цялото общество се сблъсква непрекъснато, обясняват организаторите от Българска фондация \"Биоразнообразие\".\"Годишните награди на биоразнообразието винаги успяват да отличат най-активните кампании през годината, най-смелите журналисти, най-отдадените активисти и най-загрижените за природата представители на бизнеса и политиката. А това е благодарение на всички, които ни изпращат номинации. Очакваме и тази година да получим достатъчно добри предложения, които да класираме и популяризираме\", посочват организаторите и се надяват да бъде надминат рекордът от миналата, когато бяха получени 72 номинации в пет категории на наградите.През 2017 г. фондацията ще връчи наградите през септември. Всички граждани, институции, медии, които искат да участват, трябва да изпратят своите предложения до 31 юли. , придружени с кратка обосновка и по възможност със снимки, са:1. Най-успешна кампания (акция/дейност), свързана с опазване на биоразнообразието2. Най-добър журналистически материал, свързан със опазване на българската дива природа3. Активист за природата4. Политик с най-голямо внимание към българската природа5. Награда за подкрепящи биоразнообразието бизнеси.Жури от експерти и личности от различни области ще определи носителите на наградите, но публиката дава награда във всяка категория, която ще бъде определена с гласуване във фейсбук.Организаторите очакват номинации на  или по пощата на адрес: София, ул. \"Веслец\" 39-41, ет.4, ап.11 \"За Годишните награди\" до 31 юли 2017 г.", "date": "2017.05.22", "title": "В Деня на биоразнообразието започна кампания за най-добрите в опазване на природата"}
{"url": "http://www.dnevnik.bg/detski_dnevnik/2017/05/22/2975612_zadachite_i_vernite_otgovori_na_vunshnoto_oceniavane/", "text": "Седмокласниците се явиха днес на  - по математика, който е и вход за много от гимназиите. След като изпитът приключи в цялата страна Министерството на образованието публикува въпросите и отговорите на сайта си. Въпросите, верните отговори и колко точки носи всеки от тях можете да прочетете по-надолу в статията.Третият изпит за учениците, завършили прогимназия, ще е на 29 май и е по чужд език.", "date": "2017.05.22", "title": "Задачите и верните отговори на външното оценяване по математика за 7 клас"}
{"url": "http://www.dnevnik.bg/bulgaria/2017/05/22/2975660_kak_da_prevurnete_hobito_si_v_profesiia/", "text": "Може би обичате да правите сладкиши в свободното си време и всичките ви познати ви заливат с комплименти за сладкарските ви умения. Или пък имате блог и се чудите дали не можете да го превърнете в реален източник на доходи. А може би се занимавате с коучинг на свободна практика и обмисляте да го превърнете в постоянна работа.Според кариерните експерти не съществува конкретна стратегия как да превърнете хобито си в професия. Преди да изготвите бизнес план или да инвестирате някакъв начален капитал в новото начинание, вгледайте се в себе си и ако е необходимо, опитайте да промените начина си на мислене.Започнете да се възприемате не толкова като аматьори, а като професионалисти. И това няма нищо общо с получаването на първото заплащане или някакъв друг вид обществено признание на уменията ви. С други думи, никой друг не може да ви направи професионалист освен самите вие.А ако в крайна сметка нещата не потръгнат, винаги можете да се върнете към наемната работа. Ето и няколко топ предложения от . търси  търси  търси: търси: търси търси  търси  обявява  търси  търси  търси: търси  търси  търси ", "date": "2017.05.22", "title": "Как да превърнете хобито си в професия"}
{"url": "http://www.dnevnik.bg/sport/2017/05/22/2975843_levski_privleche_mapuku_ochakva_i_serdjiu_bush/", "text": "\"Левски\" привлече първия си нов футболист от лятната селекция. Сините подписаха за две години с Жуниор Мапуку.От клуба са постигнали разбирателство и със Серджиу Буш. Бившият нападател на ЦСКА, който има два гола срещу \"Левски\", се състезава в румънския \"Астра\", като се очаква в близките дни да подпише със сините, съобщи \"Дарик\".Мапуку игра през този сезон в \"Берое\". Той , след като преди това си беше тръгнал от Стара Загора със скандал и дела в съда. Мапуку вкара 12 гола в 25 срещи за отбора си.Играчът благодари за дадената възможност в \"Берое\" и посочи, че \"до последно е играл със сърце и душа\".\"Пожелавам на отбора за новия сезон много успехи и да радват феновете си. Благодарности на невероятните привърженици, които ме подкрепяха. \"Берое\" винаги ще остане в сърцето ми, но сега поемам към ново предизвикателство\", каза Мапуку.Той добави, че \"се впуска в приключението, наречено \"Левски\". \"Чувствам се страхотно тук, защото \"Левски\" е любимият ми отбор в България. Когато пристигнах преди време в \"Берое\", си казах: \"Следващата ми цел е Левски.\" Ето, че мечтата ми се сбъдна.\"\"Левски\" се надява с трансферите да реши проблемите си в нападение.", "date": "2017.05.22", "title": "\"Левски\" привлече Мапуку, очаква и Серджиу Буш"}
{"url": "http://www.dnevnik.bg/video/2017/05/22/2975831_video_zapochna_procesut_sreshtu_generalite_obvineni_za/", "text": "При засилена сигурност в Анкара започна процесът срещу 221 обвиняеми - повечето от които са бивши високопоставени офицери - за ролята им в събитията в Генералния щаб на турската армия в нощта на опита за преврат на 15 юли 2016 г.От тях 200 са в затвора, 9 са пуснати в очакване на съдебен процес, а 12 все още се издирват. Повечето са обвинени, че по нареждане на живеещият в САЩ Фехтуллах Гюлен са предприели въздушните бомбардировки срещу парламента и ключови военни и граждански обекти. В нощта на 15 срещу 16 юли според твърдението на властите са били убити 248 и са ранени около 2700 души.В челото на колоната обвиняеми Акън Йозтюрк, бивш четиризвезден генерал и командващ на Военновъздушните сили. В групата са трима генерал-лейтенанти, четирима генерал-майори, 16 бригадни генерали, 26 полковници и десетки подполковници, майори и капитани.В Седми съд за особено тежки престъпления в Анкара ще бъдат съдени и 12 цивилни, сред които бивши учители, служители на администрацията и борсови агенти. Първата фаза на процесите ще трае до 16 юни и ще изяснява връзките на заподозрените с опита да преврат.Проправителственият в. \"Йени Шафак\" съобщи, че на 11 август миналата година е дал показания в прокуратурата майор от ВВС, който твърди, че е издал на разузнаването MİT какво му е известно за предстоящия преврат в 14:30 на 14 юли, т.е. часове преди драматичните събития. \"Казах им, че предстои нещо голямо, може би дори преврат\", цитира вестникът думите му от показанията.", "date": "2017.05.22", "title": "Видео: Започна процесът срещу генералите, обвинени за преврата в Турция"}
{"url": "http://www.dnevnik.bg/sviat/2017/05/22/2975816_irak_zabrani_vnosa_na_domati_ot_turciia/", "text": "Ирак забрани вноса на турски домати, за да защити собствените си производители, гласи съобщение на турското икономическо министерство, цитирано от в. \"Хюриет\".Производителите на домати в Турция вече пострадаха и от забрана за внос, въведена от Русия. Тя е единствената, която остава в сила. Москва вдигна всички , въведени, след като руски военен самолет, участващ в операции в Сирия.Иракските власти предвиждат, че местните земеделци, особено в провинциите Наджаф и Кербала, ще успеят да задоволят търсенето.Ако не се брои руският пазар,  се увеличи от 106.5 млн. долара през 2015 г. до 239.9 млн. долара през 2016 г. след въвеждането на санкциите. Това се случи, защото фермерите пренасочиха продукцията си към алтернативни пазари – Ирак (който се смята за един от най-важните пазари) Беларус, Грузия и Саудитска Арабия.Ако се сметне и руският дял в  обаче, износът е паднал от 365.3 млн. долара през 2015 до 239.9 млн. долара за 2016 г. Тоест през 2015 г. за 259 млн. долара, а на следващата година – само за 87 000 долара.Що се отнася до статистиката за всички плодове и зеленчуци, през 2015 г. Турция е продала земеделска продукция на стойност 1.9 млрд. долара, от които 875 млн. са дошли от Русия. А след въвеждането на санкциите покупките от Русия паднаха до стойност 331 млн. долара, показват данни на в. \"Дейли сабах\".Турция е четвъртият най-голям износител на домати в света. Тя произвежда 6.9% от тези плодове в световен мащаб.Днес Анкара и Москва подписаха меморандум за вдигане на санкциите, съобщиха за агенция \"Ройтерс\" източници от турското президентство. Меморандумът е подписан от зам.-премиерите на двете държави Мехмет Шимшек и Аркадий Дворкович.", "date": "2017.05.22", "title": "Ирак забрани вноса на домати от Турция"}
{"url": "http://www.dnevnik.bg/bulgaria/2017/05/22/2975876_panov_predloji_za_nakazanie_trima_sudii_zaradi/", "text": "Председателят на Върховния касационен съд (ВКС) Лозан Панов предложи за наказание трима съдии от Софийския градски съд (СГС) след установените нарушения при разрешаването за използване на специални разузнавателни средства (СРС) в съда. За това съобщи пресслужбата на ВКС, но не уточнява кои са магистратите, защото законът не позволява да се огласяват имената им преди решението на съдийската колегия за образуване на дисциплинарни производства, за да не се уронва името им.Предложението идва след , от който стана известно, че през 2015 г. в градския съд са допуснати десетки нарушения на закона при искането и даването на разрешения за използване на СРС, включително и такива, допуснали подслушване и следене на дипломати. Това показа проверката по разпореждане на председателя на СГС Калоян Топалов. Докладът беше изпратен на главния прокурор Сотир Цацаров, за да бъде проверено дали са извършени престъпления.В предложенията Лозан Панов сочи данни за извършени дисциплинарни нарушения според Закона за съдебната власт - действие или бездействие, включително нарушаване на Кодекса за етично поведение на българските магистрати, което накърнява престижа на съдебната власт.Председателят на ВКС изтъква, че тримата съдии са допуснали нарушения във връзка с произнасяне по Закона за СРС по конкретно посочени наказателни частни дела. Установено е, че са издадени разрешения за подслушване по отношение на комуникатори, обекти и помещения, за които е посочено, че са собственост на чуждестранни дипломатически и консулски представителства, както и по отношение на хора с дипломатически и консулски имунитет или служители в представителствата. Това е станало в нарушение на Виенската конвенция за дипломатическите отношения и Виенската конвенция за консулските отношения.Освен това и тримата са давали разрешения за използване на СРС, предварително изготвени от самите заявители, които съдиите просто подписвали.Двама от съдиите са разрешавали подслушвания над максимално допустимия по закон срок. За единия от магистратите е констатирано, че заявител е искал издаване на разрешение за СРСза престъпление, което не е тежко умишлено или не е сред изрично изброените в Закона за СРС. Въпреки това съдията е издал разрешение.Според Панов съдиите са нарушили основните принципи за независимост, безпристрастност, справедливост и прозрачност при изпълнение на задълженията си.\"Несъобразяването на специалните изисквания на закона в случая създава трайно усещане у обществото за незачитане на основните начала на правовата държава... Накърнени са гарантираните от Конституцията на Република България (КРБ) право на лична свобода и неприкосновеност, неприкосновеността на личния и семейния живот на гражданите, допуснато е отклонение от установената в чл. 32, ал. 2 от Конституцията забрана, че никой не може да бъде следен, фотографиран, филмиран, записван или подлаган на други подобни действия, без неговото знание или въпреки неговото изрично несъгласие, освен в предвидените от закона случаи\", подчертава председателят на ВКС.", "date": "2017.05.22", "title": "Панов предложи за наказание трима съдии заради нарушения при разрешения за подслушване"}
{"url": "http://www.dnevnik.bg/bulgaria/2017/05/22/2975690_pochti_vseki_prokuror_e_zaiavil_che_shte_glasuva/", "text": "В края на тази седмица ще се проведе общото събрание на прокурорите, на което ще бъдат изслушани кандидатите за членове на новия Висш съдебен съвет от квотатата на обвинителите. Те са издигнали 12 души за четири места, като изборът ще се проведе след две седмици. беше избран единственият кандидат - настоящият заместник на главния прокурор Сотир Цацаров - шефът на Националната следствена служна Евгени Диков.До 17 май магистратите трябваше да посочат как ще гласуват - дали електронно или на място с бюлетина.Над 90 % от прокурорите ще гласуват онлайн, при съдиите процентът е близо 80 %На първото от серията общи събрания - тази събота 20 май - за Евгени Диков също гласуваха масово по електронен път. Резултатите показаха, че при първоначално заявени 365 души, които ще гласуват дистанционно, 275 са упражнили вота си. 29 са пуснали \"празна бюлетина\" - т.е не са посочили Диков, който беше единствен кандидат, но системата е отчела гласа им. За първия член на ВСС са гласували 62 - ма души с бюлетина при 79-заявили се за това.Възможността и през електронно гласуване да бъде пусната \"празна бюлетина\" е включено в правилата за избор на нов съдебен съвет с изречението:Промяната е въведена с решение от 9 март на пленума на Висшия съдебен съвет, като то е струвало 35 880 лв. с включено ДДС, които са платени на фирмата \"Абати АД\". Тогава се обсъжда доработка на системата, чрез която да се направи и електронна недействителна бюлетина. В дебата, който възниква в пленума, се дискутира дали не трябва да има опция не подкрепям никого, в крайна сметка се решава да има такава възможност. Но от резултатите за Диков не става известно дали тези 29 невалидни бюлетини са тази опция или просто не са посочили Диков, което на практика е същото. \"Дневник\" опита да се свърже с Румен Георгиев, който е директор на комисията по информационни технологии.на системата за електронно гласуване.От БИПИ, които са обобщили данните за това кой е предпочитаният начин за гласуване, припомнят, че:- системата не дава високи гаранции за анонимност на вота;- системата за електронно гласуване не е тествана за устойчивост на външни атаки;- системата за електронно гласуване е само с едно ниво на сигурност при удостоверяване данните на потребителя (този, който се регистрира да ползва системата), което е възможно най-примитивният подход във времена на ежедневни неправомерни атаки в електронното пространство;- системата за електронно гласуване е \"заключена\" само в сървърите на ВСС, а при отрицателното ниво на доверие към сегашния му състав, това буди сериозни притеснения.Блогърът Боян Юруков отбелязва в свой пост във \"Фейсбук\", че \" от хартиеното гласуване е попълнен електронно и е доста подробен. е попълнен на ръка, нечетим и оскъден. Пише, че трябва да има приложена разпечатка от системата за гласуване, но такава липсва в публичния документ\".", "date": "2017.05.22", "title": "Почти всеки прокурор е заявил, че ще гласува електронно за нови членове на съвета"}
{"url": "http://www.dnevnik.bg/bulgaria/2017/05/22/2975782_filip_gunev_po-malko_oblastni_direkcii_na_mvr_shte/", "text": "Намаляване на областните дирекции на МВР от 28 до 10-15 би било реална реформа в администрацията във вътрешното ведомство, която ще даде възможност за увеличаване на полицейския щат, до по-добри заплати и повече мотивация на полицейските служители. Подобна реформа би намалила и възможностите за оказване на нерегламентирано влияние по места, но липсва политическа визия и мандат за такава съществена промяна.Това заявява в интервю бившият зам.-министър на вътрешните работи Филип Гунев в интервю за \"\".Гунев разказва за свой разговор с вътрешния министър на Словакия, където е направена подобна реформа с намаляване на областните им дирекции. Такава промяна е направила и НАП, а в МВР се е случило само за \"Гранична полиция\".Казва, че обществото се фокусира в големия бюджет на вътрешното министерство - над 1 млрд. лв., но припомня, че половината от тези пари отиват в НОИ за осигуровки. Гунев разказва и за увеличението на бюджета на силовото ведомство в края на миналата година с 100 млн. лв., които обаче са отишли в НОИ.Същото мнение споделиха преди време от най-големия полицейски синдикат - Синдикална федерация на служителите в МВР (СФСМВР). Повече четете .Той споделя мнението на служебния вътрешен министър Пламен Узунов, че административната реформа в МВР е довела до недомислица и разлика в заплащането в системата. \"Промяна на заплатите на чиновниците в София нямаше, но промяна имаше за тези в страната. Грешката беше заложена в закона. В него бе записано, че когато се променят заплати в системата, те няма как да бъдат намалявани под вече достигнатите нива. Идеята бе да няма ощетени. Да, но това добро намерение не бе съобразено с факта, че към заплатите има надбавки и на много хора заплатите ще се увеличат. Но не заплатите на всички. Така се стигна и до неравенство. Сега единственото решение е да се увеличат заплатите и на останалите\", казва Гунев.Бившият зам.-министър прави и сметка на заплатите - 900 млн. лв. от бюджета на МВР отива за възнаграждения, ако те се разделят на заетия щат, който е 45 хил. души, това прави по 2 хил. лв. на човек.,разказва Гунев.Допълва, че \"В МВР има много категории служители, които са толкова недоплатени, че е трудно да очакваш от тях да си вършат работата. Ако един млад катаджия започва с 600 - 700 лв. в София, това е заплата, която го задължава да живее при родителите си. Човек не може да се издържа сам в столицата с тези пари. Може би в някои от по-малките населени места заплатите в МВР да осигуряват един приличен доход, но в София това не е така. Ще ви дам и друг пример - IT специалистите получават, колкото полицаите. Тяхната кариера в министерството също започва с 600 - 700 лв. заплата. Сравнете това със свободния пазар на такива специалисти. Бездната е в пъти\", коментира Гунев.Гунев казва още, че кадровият недостиг е изцяло бюджетно обоснован. По думите му, ако някой даде допълнителни пари, ще могат да се назначат нови хора, но те не могат да започнат работа веднага. Причината е в ограничения капацитет на Академията на МВР. Тя обучава около 1000 души на година, на колкото се равнява текучеството на служители в системата след напускане и пенсиониране. \"Ако някой иска да назначи 4000 души, те трябва да бъдат обучени. Това изисква извънредната мярка да се увеличи капацитетът на Академията на МВР - да се наемат временно нови сгради, нови преподаватели\", обяснява бившият зам.-министър.Той заявява още, чеКоето може да стане с допълнителен щат от 1000 души, за което няма да трябват и толкова пари, макар да напомня, че е трудно с бензина и със старите коли в МВР. Според него има села, в които няма престъпност или тя не е толкова висока, за да се слага постоянен полицейски патрул. Необходимо е хората да усещат, че полицията се грижи за тях и така се чувстват по-добре и по-сигурни, се разбира още от думите на Гунев.", "date": "2017.05.22", "title": "Филип Гунев: По-малко областни дирекции на МВР ще доведе до повече полицейски щатове"}
{"url": "http://www.dnevnik.bg/detski_dnevnik/2017/05/22/2975615_koi_sa_vernite_otgovori_v_maturite_po_izbiraem_predmet/", "text": "Днес над 53 хиляди зрелостници държаха втората задължителна матура за завършване на средното си образование. Тя е по избираем предмет измежду 13 възможности, като сутринта в сградата на Министерството на образованието беше изтеглен Вариант II, който важи за всичките.Най-много зрелостници са поискали да се явят на изпита по биология и здравно образование – 14 133. На второ място е английският език – 11 686, а на трето място е географията - 8693 заявления. За първи път изпитът бе разделен на модули. Анулирани са само пет работи, две от които - при опит за преписване.Резултатите от държавните зрелостни изпити ще бъдат обявени до 9 юни.", "date": "2017.05.22", "title": "Кои са верните отговори в матурите по избираем предмет за 12 клас"}
{"url": "http://www.dnevnik.bg/politika/2017/05/22/2975853_prokuraturata_proveriava_zdravnata_kasa/", "text": "Прокуратурата проверява Националната здравноосигурителна каса за сключване на неизгодни договори, като сигналът е на бившия министър на здравеопазването Петър Москов и неговия заместник Ваньо Шарков.Това съобщи в Бургас главният прокурор Сотир Цацаров, цитиран от агенция \"Фокус\". Той заяви, че съвсем скоро ще има резултати.\"Основно се касае за превеждане на средства от НЗОК без наличие на съответно основание за това\", обясни Цацаров. Резултатите ще са свързани с начина, по който самите лечебни заведения са формирали исканията си към здравната каса и доколко онова, което здравната каса е покривала, действително е стигало до пациентите\", заявява Цацаров.Сигналът е от март миналата година. Причината беше, че касата платила 20 милиона лева на болници за последните две месеца на миналата година, без системата за пръстовите отпечатъци да потвърждава, че насреща има реално извършени дейности.", "date": "2017.05.22", "title": "Прокуратурата проверява здравната каса"}
{"url": "http://www.dnevnik.bg/biznes/2017/05/22/2975879_franciia_i_germaniia_se_dogovoriha_da_ukrepiat/", "text": "Финансовите министри на Германия и Франция се договориха в понеделник, да работят за укрепването на еврозоната, като дадат нов импулс на поставените на пауза реформи във валутния съюз. Двамата предупредиха, че ако този план се провали, силата ще бъде на страната на политическите екстремисти, съобщава \"Ройтерс\".Волфганг Шойбле и Брюно Льо Мер в първата си среща след като Емюнел Макрон спечели президентския пост във Франция се договориха да създадат работна група, която да даде идеи до края на юни, които да доведат до задълбочаване на интеграцията в еврозоната.Льо Мер обяви след срещата, че групата ще трябва да предложи мерки, свързани с финансовото сближаване, координация между икономическите политики на страни от съюза и съвместни инвестиционни проекти. Двете най-големи икономики на еврозоната - Франция и Германия, трябва да осигурят успешна реформа по време на петгодишния мандат на Макрон, допълни Льо Мер.\"Имаме отговорността да покажем резултати\", допълва министърът.Двмата с Шойбле разговаряха точно преди срещата с другите им колеги от еврозоната в Брюксел.\"И двамата знаем, че най-голямото предизвикателство за нас като финансови министри, е да дадем своя принос в представянето на Европа във времена както на големи възможности, така и на големи предизвикателства\", коментира Шойбле. Той подчерта, че засилването на монетарния съюз е от огромно значение и че Франция и Германия има лидерска роля в съюза, обединяват в момента 19 страни.Льо Мер се опита да внесе успокоение в притесненията на Германия, свързани с неособено силната фискална дисциплина във Франция като се ангажира Париж да се съобрази с европейските изисквания и да намали публичния си дълг.Започналият процес по Брекзит дава възможност на Франция, Германия и еврозоната като цяло нови възможности по отношение на финансовите пазари, смята още Льо Мер. Според него финансовите сектори на двете страни ще станат по-атрактивни отколкото са били в миналото, което ще се отрази положително и на работните места.", "date": "2017.05.22", "title": "Франция и Германия се договориха да укрепят еврозоната"}
{"url": "http://www.dnevnik.bg/bulgaria/2017/05/22/2975904_obvinitelniiat_akt_sreshtu_ivo_-_gela_e_vnesen_v/", "text": "Специализираната прокуратура е внесла в Специализирания наказателен съд обвинителен акт срещу седем участници в организирана престъпна група за разпространение на наркотици, отвличания, рекет, побои и поръчкови убийства на територията на областите Варна и Добрич. Това съобщиха от Специализираната прокуратура днес.Организираната престъпна група е била ръководена от Иво Иванов (известен в страната с прякора си Иво Гела). В началото на деветдестте години той беше сочен за един от най-приближените до бившия шеф на групировката \"ВИС - 2\" Васил Илиев. Седем от десетте члена на групата му бяха задържани през април 2015 г. при специализирана операция на ГДБОП и Специализираната прокуратура. Останалите трима – Гела, Валентин Христов и Янко Живков, се укриха. По тази причина материалите срещу тях са отделени в друго наказателно производство, което предстои да приключи след издирването им.Арестите бяха извършени във връзка с убийството на бизнесмена Тинко Георгиев. Той бе разстрелян в дома си, пред очите на жена си и петгодишния им син. Тогава като причина за убийството беше сочен конфликт между Георгиев и Иванов за хотела \"Владислав Варненчик\" в курорта \"Златни пясъци\". Според неофициалната информация по случая от хотела си, оценен на 15 млн. лв., Горгиев печелел около 1 млн. на сезон и имал сключени дългосрочни договори за настаняване на туристи на една от най-големите скандинавски турператорски компании. Вероятно па тази причина той бил принуден със заплахи и тормоз от страна на Гела да му продаде хотела.Доказателствата по делото, което предстои да започне в близките дни сочат, че групата му е създадена през януари 2001 г. Основната й престъпна дейност се е състояла в разпространението на кокаин, хероин, марихуана, амфетамини и други наркотици в североизточна България. Стоката на едро пристигала от Турция, Доминиканската република и по други канали, контролирани от Гела. Тя е била разпространявана на едро и на дребно. За тази дейност в групата отговаряли Николай Иванов, Янко Живков и Добрин Димитров чрез широка мрежа от дилъри, които самите те поддържали и контролирали .Разпространителите на дрога извън групата били принуждавани да работят за нея или да делят печалбата си чрез побоища, рекет и всевъзможни унижения. Така, чрез налагане на страх и подчинение групата установила пълен контрол над наркоразпространението в региона на Варна и Добрич.Друг основен източник за приходи на Иво – Гела и хората му било събирането на \"такса покойствие\" от бизнесмени пак в района на Североизточна България.Собствениците на по-големи търговски обекти били принуждавани (в това число и със силови действия) да платят еднократна \"такса\" от 100 000 евро при откриване на търговските си обекти. По-дребните бизнесмени трябвало да се \"отчитат\" с по-малки суми, но периодично.Рекетирани били и автокрадци да връщат на собствениците им отнетите автомобили срещу част от получената сума за връщането. Наблюдавани били действията и приходите на другипрестъпници в региона, от които били искани \"отчисления\", за да продължат работата си.Чрез Иво - Гела групата е приемала и поръчки за отвличания и убийства на бизнесмени, най-често от техни съдружници или конкуренти.Голяма част от сумите, получени от престъпна дейност, участниците в групата влагали в хотелиерство, ресторантьорство, рекламни агенции и други видове легален бизнес. Освен с хотел \"Владислав\" в \"Златни пясъц\"с името на Иво - Гела се свързва и дискотека \"Викинг\" в \"Слънчев бряг\".Съдебния процес срещу седмината участници в групата предстои да бъде насрочен от Специализираният наказателен съд.", "date": "2017.05.22", "title": "Обвинителният акт срещу Иво - Гела е внесен в Специализирания наказателен съд"}
{"url": "http://www.dnevnik.bg/politika/2017/05/22/2975892_cvetanov_vkljuchva_i_chastnite_ohranitelni_firmi_v/", "text": "В ГЕРБ се обмисля как държавата и частните охранителни фирми да обединят усилията си срещу престъпността, която най-пряко тормози хората. \"Частните охранители представиха тяхна визия за закон, която е приемлива. Целта е да можем да се възползваме и от този инструмент. Разбира се, всичко ще се извършва при ясно разпределение и правила, така че да си бъдем взаимно полезни при намаляването на битовата престъпност\", каза председателят на ГЕРБ в парламента Цветан Цветанов във Велико Търново. Според него борбата с конвенционалната престъпност и телефонните измами са приоритетни за Парламентарната комисия по вътрешен ред и сигурност.Цветанов съобщи, че в близките дни ще се проведе среща с всички отговорни страни: министри, председатели и членове на парламентарни комисии и главния прокурор, за да се направят възможно най-бързи законодателни промени, които да бъдат незабавно приети.\"За мен е изключително важно и изпълнението на ангажиментите по окомплектоване на полицейските районни управление както със съответните автомобили, така и с нужните служители. През настоящата година трябва да се назначат 1 000 служители. В момента има обявени конкурси за 470 служители и се надявам в оставащите 7 месеца да приключат и процедурите по другите конкурси\", коментира още Цветан Цветанов.Като значима обществена тема в Търново Цветанов откроил избирането на нов Висш съдебен съвет, поради изтичането на мандата на настоящия. Във ВСС квота има както Народното събрание, така и съдебната система, а най-важното е да има смислени и задълбочени дебати, и прозрачни процедури, коментира Цветан Цветанов.", "date": "2017.05.22", "title": "Цветанов включва и частните охранителни фирми в борбата с престъпността"}
{"url": "http://www.dnevnik.bg/sviat/2017/05/22/2975883_video_studenti_napusnaha_universitetska_ceremoniia_v/", "text": "Десетки студенти напуснаха церемония по връчване на университетстки дипломи в знак на протест срещу вицепрезидента на САЩ , който изнесе реч там.Демонстрацията се разигра в престижния католически университет \"Нотр дам\" в Индиана, съобщава агенция \"Ройтерс\". Тя осъждаше политиките на администрацията на президента Доналд Тръмп срещу имигрантите, както и анти-ЛГБТ възгледите на вицепрезидента Пенс - отдаден евангелист, който е на мнение, че съществуването на гей двойки е сигнал за \"общесвен колапс\".Преди месеци стана известно, че силно религиозният Пенс отказва да обядва или вечеря с жена, която не е съпругата му, нито би отишъл на събития, на които се сервира алкохол, без нейното присъствие.Протестиращите студенти и зрители напуснаха церемонията тихо и без да пречат на провеждането ѝ и бяха изпратени с недоволни викове от останалите на нея. не реагира и изнесе реч, в която осъждаше проблемите със свободното слово в много американски университети.Той намекваше за случаите, в които студенти се разбунтуваха срещу поканените да изнесат лекции консервативни журналисти Ан Колтър и . В няколко университета ръководството се принуди да  от съображения за сигурност.", "date": "2017.05.22", "title": "Видео: Студенти напуснаха университетска церемония в протест срещу Майк Пенс"}
{"url": "http://www.dnevnik.bg/bulgaria/2017/05/22/2975902_ot_nachaloto_na_godinata_sa_nalojeni_35_nakazaniia/", "text": "Общо 2677 проверки на над 3300 водоснабдителни обекта е направила здравната инспекция към Министерството на здравеопазването от началото на годината в цялата страна. Те са довели до момента до общо 35 наказателни постановления и 13 заповеди за спиране на дейността на централни водоизточници на различни места.Това се посочва в доклад на ведомството, който днес е бил пратен във Върховната административна прокуратура. Отчетът за изпълнението на задълженията на органите на държавния здравен контрол в областта на качеството на водата, беше изискан през април, след като се установи, че на места в страната има превишение на препоръчителните норми уран, а местни общини и структури заявиха, че за проблема се е знаело още от миналата година, но не се е предприемало нищо.Резултатите от направената проверка показват, че от началото на 2017 г. са извършени: проверкина водоснабдителни обекта,като са изследвани  проби по показателите: химични и органолептични показатели – 62 862 изследвания; микробиологични – 12 095; радиологични – 599.Най-често срещаните отклонения са свързани с показалите .След проверките са предприети следните административнонаказателни мерки:връчени са  за централни водоизточници и  на водоснабдителни обекти и съоръжения за питейно-битово водоснабдяване;съставени са  за централни водоизточници и  – на водоснабдителни обекти и съоръжения за питейно-битово водоснабдяване;издадени са  за централни водоизточници и  – на водоснабдителни обекти и съоръжения за питейно-битово водоснабдяване;издадени са  на централни водоизточници.По отношение на  – единични проби показват несъответствие като надвишаване на контролните нива за алфа активност, но в общия случай изчислената индикативна доза е в рамките на установената норма от 0,1 mSv годишно, което означава, че водата може да се ползва за питейни нужди, посочват от пресцентъра на здравното министерство.Установени при единични проби наличия на естествен уран, при максимално допустима стойност 0,03 mg/l, има в отделни водоизточници в  Веднага след констатиране на завишени над нормата нива по показател естествен уран, водоизточниците са изведени от употреба до нормализиране на резултатите, обобщава докладът. До дни се очакват окончателните резултати на изследванията за радионуклиди от лабораторията на БАН, на база които ще може да се направи категорично заключение за годността на водата за питейни нужди.От ведомството коментират, че то изпълнява задължението си по контрол на качествата на питейната вода, но в много случаи дългосрочното решаване на проблемите изисква инвестиции от страна на ВиК-операторите, общините и държавата.", "date": "2017.05.22", "title": "От началото на годината са наложени 35 наказания след над 2 600 проверки на водоизточници"}
{"url": "http://www.dnevnik.bg/bulgaria/2017/05/22/2975802_sudiia_miroslava_todorova_se_otvede_ot_deloto_na/", "text": "С нови отводи на съдии от Софийския градски съд беше посрещнато делото срещу Румяна Ченалова, което бе върнато от по-горния Софийски апелативен съд (САС) отново на СГС. САС отмени прекратяването му от съдия Вера Чочкова, която се мотивира, че повдигнатите обвинения към Ченалова не съставляват престъпления. Според мотивите на въззивния съд обаче първата инстанция е трябвало да гледа делото и едва в хода на процеса да установи дали действията на обвиняемата са съставомерни, тоест дали са престъпления. С други думи, САС казва, че трябва да се даде ход на делото.Освен съдия Мирослава Тодорова отвод след връщането на делото в СГС си е направила и съдия Величка Маринова. Мотивите на съдия Маринова са, че е работила с Ченалова, имали са нормални професионални отношения и си прави отвод, за да се избегнат всякакви съмнения за пристрастност.Съдия Тодорова не смята за пречка да гарантира справедливост и безпристрастност това, че обвиняемата й е била колега в СГС. Тя си прави отвод заради друго - че след като се е запознала с хода на делото до момента, е стигнала до убеждението, че описаното от прокуратурата не е престъпление. И че би нарушила изискването за безпристрастност, ако въпреки това разгледа делото, поради което се отвежда.- става ясно от мотивите на съдия Тодорова.Ако съдията си формира извод още в началото, че деянията не са престъпления, не бива да гледа делотозащото създава невярна представа у страните за действителното си вътрешно убеждение, смята съдия Тодорова.\"Ако правната му оценка (на съдията - бел. ред.) сочи на противен (на разпореждането на по-горния съд - бел. ред.) извод, правилата за справедлив процес изискват да се оттегли от разглеждане на делото, защото противното би предпоставило още в началото на процеса съдията-докладчик да затаи истината за своята оценка на твърденията в обвинителния акт, която съгласно процесуалния закон се изисква да бъде изразена публично и прозрачно чрез разпореждане за насрочване на делото или за прекратяване\" - този е основният мотив на Мирослава Тодорова да се отведе.Същевременно съдията не е задължен да върне делото на прокуратурата, за да си поправи обвинителния акт или да повдигне съставомерни обвинения, става ясно още от мотивите на Тодорова.Съдията-докладчик може да посочва на прокуратурата отстраними нарушения, когато са свързани с яснотата на обвинението, \"а не с укрепване на неговата основателност чрез насочване към отстраняване на грешки при приложение на материалния закон или при излагане на логическите изводи, формирани от прокурора въз основа на доказателствения материал.\" Това заявява Тодорова като аргумент защо не е длъжен съдията да върне делото на прокуратурата да си поправи пропуските, а го прекратява.Ченалова, която междувременно бе уволнена от съдебната система, бе обвинена в престъпление по служба и документно престъпление , отнасящи се до до разглеждано от нея дело през 2013 г. заведено от \"ОЕТ - Обединени енергийни търговци\" срещу НЕК. Според прокуратурата Ченалова е дала ход на делото при нередовна искова молба от ОЕТ, която фирма не е била платила дължимите държавни такси от 434 105 лв. за започване на делото и в резултат ЕК е претърпяла щети от запорите, а ОЕТ е получила облаги от неплатените такси. Другото обвинение - за документното престъпление, е за нанасяне на поправки в протокол от съдебно заседание.Тодорова казва още в мотивите си, че Апелативният съд не е дал оценка на мотивите на първия съдия-докладчик от СГС Вера Чочкова за несъставомерност, а само се е произнесъл за подхода й - че е неправилен.Извън тези мотиви Тодорова посочва и че е било задължително да се прецени дали деянията на Ченалова са в обхвата на функционалния й имунитет, за да не наруши съдията-докладчик Конституцията, разглеждайки делото. Защото имунитетът е пречка за провеждане на дело, а не основание за оправдателна присъда - заявява Тодорова в разпореждането си за отвода,Делото е разпределено на трети съдия - Даниела Талева, която предстои да се произнесе.", "date": "2017.05.22", "title": "Съдия Мирослава Тодорова се отведе от делото на Ченалова, но не заради колегиалност"}
{"url": "http://www.dnevnik.bg/bulgaria/2017/05/22/2975895_citat_na_denia_ne_e_normalno_da_se_reglamentira/", "text": "Панов се срещна с премиера Бойко Борисов в петък във връзка със срещата на главния прокурор Сотир Цацаров с бизнесмена и издател Сашо Дончев и бившият член на ръководството на БСП и състоянието на съдебната реформа. След нея, Цацаров даде няколко интервюта, в които поиска регламент не само за срещите на главния прокурор, но и за тези на председателя на ВКС, както и за търсене на отговорност и от двамата.Но проблемът е, че Цацаров е началник на всички държавни обвинители, т.е. на тези, които би трябвало да го разследват. Това е проблем, който е констатиран и от Европейския съд по правата на човека в Страсбург. В същото време структурата на съда е хоризонтална и председателите на двете върховни съдилища не могат да се месят в работата на съдиите.Панов отбелязва пред Би Ти Ви, че \"недосегаемостта на Цацаров, за която не говори нито един от държавните мъже, продуцира проблеми и трябва да бъде преустановена\".", "date": "2017.05.22", "title": "Цитат на деня: Не е нормално да се регламентира всичко, ако има съвест и морал"}
{"url": "http://www.dnevnik.bg/bulgaria/2017/05/22/2975907_trima_mnimi_prokurori_se_izpraviat_pred_suda/", "text": "Трима обвинени за това, че са се представяли за прокурори, се изправят пред съда. Това става след като антикорупционното звено на прокуратурата внесе днес обвинителния акт срещу тях, съобщи пресцентърът му.Петър Маринов, Цветелин Василев и Васил Василев след като се представили за прокурори пред Бахзад Ибрахим и му поискали 70 хил. лв., за да \"оправят делото\" на негови роднини, обвинени в убийство.Обвинението срещу тях е за измама в особено големи размери, която представлява особено тежък случай. Тримата мъже ще отговарят пред магистратите за това, че в периода от 19 до 31 януари 2016 г. са заблудили сирийския гражданин след предварителен сговор, че като прокурори срещу 70 хил. лв. ще му \"съдействат за облекчаване правното положение на негови близки, подведени под наказателна отговорност за извършено убийство\", аргументират се от прокуратурата.Тримата извършители не били магистрати и не работели в системата на съдебната власт.На 13 септември 2015 г. в Столична полиция започнало разследване срещу племенниците на Ибрахим за извършено убийство на друг сирийски гражданин. В хода на разследването те били привлечени към наказателна отговорност и били оставени за постоянно в ареста. Ибрахим обаче бил убеден в тяхната невинност, поради което започнал самостоятелно, паралелно разследване и споделил пред свой познат, че дори е склонен да \"плати\", за да оневини племенниците си.Ибрахим случайно се запознал чрез общ познат с обвиняемия Цветелин Василев, който възприел ситуацията като възможност да извлече печалба. Поради това въпреки че не заемал и никога не е заемал тази длъжност, обвиняемият съзнателно създал и поддържал впечатление у Ибрахим,че е прокурор в Софийската градска прокуратура и има възможност да му съдейства.Заедно със съучастниците си Петър Маринов и Васил Василев той разработил план, в рамките на който всеки от тях получил различна роля с единствената цел да въведат в заблуждение пострадалия и създавайки му невярна представа, че имат процесуални възможности да облекчат положението на племенниците му, да получат от него сумата от 70 хил. лв.В поредица от срещи Цветелин Василев и Петър Маринов се представяли пред Ибрахим като прокурори, а обвиняемият Васил Василев като техен служебен шофьор.Според прокуратурата Маринов умишлено се представил с имената на действащ магистрат и уверил пострадалия, че може да поеме наблюдението на разследването, след което да измени мярката за неотклонение спрямо обвиняемите, а впоследствие и самото обвинение в такова за по-леко наказуемо престъпление.Тримата представили и документи, на които бил придаден вид, че изхождат от Софийска градска прокуратура, Върховна касационна прокуратура и Върховния касационен съд и коментирали имена на действащи магистрати в различни нива на прокуратурата.Обвиняемите получили от Ибрахим за няколко дни цялата сумата от 70 хил. лв., за които му обяснили, че ще бъдат дадени като подкупи на различни магистрати с отношение към воденото наказателно производство.До разкриване на престъпната дейност се стигнало, след като Ибрахим споделил с адвокат за осъществените срещи и му представил получените от обвиняемите документи.Тримата извършители бяха задържани в районна на търговски център \"МОЛ- София\", при , припомня прокуратурата. В хода на разследването е установено, че тримата обвиняеми не са имали никакъв досег с наказателното производство, водено срещу племенниците на Ибрахим и са действали само с цел да получат имотна облага.Магистратите, с чиито имена съзнателно се представяли извършителите и споменали в разговорите с пострадалия, нямат отношение към престъпната дейност, изрично се подчертава в съобщението на прокуратурата. Не се съобщават имената на прокурорите, за които се представяли измамниците. Те не са били ангажирани с наказателно производство за убийство и не са работели в Софийска градска прокуратура в посочения период, се казва още в съобщението.\"Замесването на имена на действащи магистрати и на високопоставен в длъжностната йерархия служител на МВР (СДВР), включително чрез представяне на копия на неистински документи, е създало реална опасност от уронване техния престиж и авторитет сред членовете на обществото и на професионалната гилдия\", се казва в съобщението на прокуратурата.С действията си обвиняемите са създали \"неверни негативни представи за обичайно като практика користно изпълнение на задълженията от страна на органите на съдебната власт и на МВР в България, което определя случаят като особено тежък\", посочват още от държавното обвинение.Ако съдът признае тримата за виновни, те могат да получат наказание - от три до десет години затвор, както и конфискация до ½ от имуществото им.", "date": "2017.05.22", "title": "Трима мними прокурори се изправят пред съда"}
{"url": "http://www.dnevnik.bg/biznes/2017/05/22/2975906_nov_direktor_poema_upravlenieto_na_ford/", "text": "Американският автомобилостроителен концерн \"Форд\" (Ford), потвърди днес, че досегашният главен изпълнителен директор и президент Марк Фийлдс напуска и ще бъде сменен от Джим Хакет, предаде Франс прес.Фийлдс пое управлението на \"Форд\" точно преди три години и започна активно да изпълнява стратегия за разработване на коли без шофьори. Само че след години на нарастване американският пазар на коли в момента преживява трусове и печалбите на \"Форд\" спаднаха с близо 40 на сто през 2016 година, подкопавайки доверието на инвеститорите, отбелязва АФП.\"Форд\", който има 114-годишна история, уточни, че 56-годишният Фийлдс е работил в компанията 28 години. Неговият приемник Джим Хакет влиза в борда на \"Форд\" през 2013 година, допълни Асошиейтед прес.Миналата седмица \"Форд\" обяви, че съкращава 1400 работни места в Северна Америка и Азия, за да направи икономии и да увеличи рентабилността си.Компанията в момента дава работа на 202 хил. души при пълна и частична заетост.Акциите на \"Форд\" са изгубили над една трета от стойността си, откакто Фийлдс стана главен изпълнителен директор на компанията през 2014 година. Производителят на електрически коли \"Тесла\" (Tesla Inc.) неотдавна изпревари \"Форд\" по пазарна капитализация, въпреки че продава много по-малко автомобили.", "date": "2017.05.22", "title": "Нов директор поема управлението на \"Форд\""}
{"url": "http://www.dnevnik.bg/sport/2017/05/22/2975916_rusiia_ostava_zaplashena_da_propusne_paraolimpiiskite/", "text": "Русия е изправена пред угрозата да пропусне параолимпийските игри в Пьончан през 2018 г., ако не изпълни изискванията за борба с допинга, обяви Международният параолимпийски комитет (IPC).Организацията посочи, че отчита напредък, но и предупреди, че остава много работа. \"Все още има критерии, които трябва да бъдат изпълнени\", заяви президентът на IPC Филип Крейвън.\"В момента има много добри планове с начертани срокове на хартия, но вече се нуждаем да видим изпълнението им и постигането на конкретни резултати. Остават 291 дни до Пьончан и няма време за губене\", посочи той.Руските параолимпийци не бяха допуснати до игрите в Рио миналата година като следствие от големия допинг скандал. Заради него съществена част от руския отбор пропусна и олимпийските игри. Националната антидопингова агенция все още е без лиценз, тъй като не покрива изискванията на Световната антидопингова агенция (WADA).Крейвън заяви, че работната група ще обяви през септември как се развива реформата в Русия. \"Ако задълженията не са изпълнени напълно, то ще е много трудно наказанието на Руския параолимпийски комитет да бъде вдигнато навреме, за да могат състезателите да участват в игрите\", добави той.", "date": "2017.05.22", "title": "Русия остава заплашена да пропусне параолимпийските игри в Пьончан заради допинг скандала"}
{"url": "http://www.dnevnik.bg/sport/2017/05/22/2975822_viktoriia_azarenka_se_podgotvia_da_se_vurne_na_korta/", "text": "Бившата номер едно в женския тенис Виктория Азаренка заяви, че е готова отново да се върне на корта, след като в края на декември роди сина си Лео.27-годишната белорускиня, която спря с тениса преди по-малко от година заради бременността си, възнамерява да участва в един от подгряващите турнири преди \"Уимбълдън\". Сезонът на трева започва на 12 юни с надпреварите в Хертогенбош и Нотингам.\"Възходът в тренировките ми върви добре и се чувствам готова да започна да се състезавам. През следващите дни ще довърша програмата си преди Уимбълдън\", каза носителката на две титли от Големия шлем.Азаренка спечели откритото първенство на Австралия през 2012 и 2013 г. Тенисистката от Беларус има и два медала от олимпийските игри в Лондон през 2012 г. - злато при смесените двойки и бронз на сингъл.В края на април носителката на 23 титли от Големия шлем  и пропуска остатъка от сезона. 35-годишната американка е била бременна във втория месец при триумфа си на Australian Open през януари.", "date": "2017.05.22", "title": "Виктория Азаренка се подготвя да се върне на корта за сезона на трева"}
{"url": "http://www.dnevnik.bg/sport/2017/05/22/2975924_bivshiiat_svetoven_shampion_v_motogp_niki_heidun/", "text": "Бившият шампион в MotoGP Ники Хейдън е починал в следствие на травмите от тежкия инцидент, съобщава \"Евроспорт\". 35-годишният американец , докато е тренирал с велосипеда си миналата седмица.Хейдън беше в изкуствена кома в интензивното отделение на болница в Римини. Той е имал тежки травми на главата и гърдите.Хейдън се състезаваше в MotoGP между 2003 и 2015 г., като караше за \"Хонда\" и \"Дукати\". През 2006 г. стана световен шампион, прекъсвайки тоталната доминация на Валентино Роси.От началото на 2016 г. американският пилот се насочи към състезанията в световния супербайк шампионат.Това беше поредният инцидент, при който известен спортист е блъснат на пътя по време на тренировка с колело. Наскоро такъв .Зачестилите случаи  - не само за професионалните състезатели, но и за колоездачите любители.", "date": "2017.05.22", "title": "Бившият световен шампион в MotoGP Ники Хейдън почина след тежкия инцидент на пътя"}
{"url": "http://www.dnevnik.bg/sviat/2017/05/22/2975952_izraelskiiat_premier_smiata_che_politikata_na_trump/", "text": "Израелският премиер Бенямин Нетаняху приветства днес промяната в политиката на САЩ към Иран при президента Доналд Тръмп, като заяви, че тя може да донесе мир в Близкия изток, предаде ДПА, цитирана от БТА. \"Общите опасности могат да превърнат враговете в партньори. Ето защо ние виждаме нещо ново и потенциално много обещаващо\", посочи Нетаняху в своята резиденция в Ерусалим, където даде прием в чест на Тръмп.Израелският премиер нарече промените в политиката на САЩ към Иран при Тръмп обнадеждаващи знаци, че мирът може да е постижим в Близкия изток. Той благодари на американския президент за твърдата му позиция към Иран и за това, че е сплотил арабските съседи на Израел пред един общ враг.Президентът на САЩ също е изразил оптимизъм, че промяната в Близкия изток е възможна, отбелязва ДПА. Постигането на мир в този регион е \"една от най-трудните от всички работи\", предупреди Тръмп, но изрази мнение, че в крайна сметка ще успее.", "date": "2017.05.22", "title": "Израелският премиер смята, че политиката на Тръмп може да донесе мир в Близкия Изток"}
{"url": "http://www.dnevnik.bg/sviat/2017/05/22/2975938_turski_sud_osudi_jurnalisti_na_22_godini_zatvor_za/", "text": "Турски съд осъди двама журналисти от турско списание на 22 години затвор, след като те бяха признати за виновни в подстрекаване към въоръжен бунт, предаде ДПА, цитирана от БТА. Главният редактор Чевхери Гювен и управляващия редактор Мурат Чапан бяха обвинени в това, че през 2015 година са направили брой на списание \"Нокта\", на чиято корица е написано, че в Турция ще започне \"гражданска война\" на 2 ноември.Двамата журналисти представяха победата на Партията на справедливостта и развитието на предсрочните парламентарните избори на 1 ноември 2015 г. като \"началото на гражданска война в Турция\". Освен това през септември 2015 г. списание \"Нокта\" бе публикувало на корицата си фотомонтаж, представящ президента Реджеп Тайип Ердоган, който си прави селфи пред ковчег на войник, убит от кюрдските бунтовници.По решение на прокуратурата този брой на списанието бе конфискуван. Впоследствие списание\"Нокта\" бе закрито. Турски съд нареди днес Джевхери Гювен и Мурат Чапан да бъдат изпратени в затвора незабавно.Около 145 медийни служители, включително журналисти, се намират в затвори в Турция, а десетки издания бяха закрити от правителството през последната година, припомня ДПА.", "date": "2017.05.22", "title": "Турски съд осъди журналисти на 22 години затвор за подстрекаване към въоръжен бунт"}
{"url": "http://www.dnevnik.bg/sviat/2017/05/22/2975959_oon_poiska_ot_severna_koreia_da_prekrati_opitite_si_s/", "text": "ООН поиска от Северна Корея да прекрати опитите си с балистични ракети, които \"застрашават регионалната и международната сигурност\", предаде \"Франс прес\", цитирана от БТА. \"Очевидно е, че Северна Корея открито нарушава резолюциите на Съвета за сигурност, като ускорява балистичните си дейности\", заяви говорителят на световната организация Стефан Дюжарик по повод неотдавнашните изстрелвания на ракети от КНДР. Той призова също Пхенян \"да обмисли възобновяването на смислен диалог\".По-рано днес Северна Корея заяви, че успешно е изстреляла ракета със среден обсег, нехаейки за наложените й от ООН санкции. Резолюции на ООН забраняват на КНДР всякаква ядрена или балистична дейност и на страната са наложени редица икономически санкции, които Съединените щати искат да усилят.По искане на САЩ, Южна Корея и Япония Съветът за сигурност на ООН ще се събере утре на извънредно заседание при закрити врата за Северна Корея. От началото на годината комунистическата държава е извършила десетина ракетни опита и значително напредва в усилията си да разработи междуконтинентална балистична ракета, която може да носи ядрена бойна глава до американския континент.Постоянният представител на Франция в ООН Франсоа Дьолатр определи последния ракетен тест на КНДР като поредната недопустима провокация, която изисква бърза и твърда реакция на Съвета за сигурност. Франция се надява, че Съветът за сигурност ще приеме резолюция, която налага нови санкции на Северна Корея, и иска по-добро прилагане на вече съществуващите.Постоянният представител на Великобритания Матю Райкрофт заяви, че страната му подкрепя осъждаща декларация. Той допълни, че Северна Корея е направила нова възмутителна провокация, която налага спешни действия за налагане на допълнителни санкции от Съвета за сигурност.", "date": "2017.05.22", "title": "ООН поиска от Северна Корея да прекрати опитите си с ракети"}
{"url": "http://www.dnevnik.bg/biznes/2017/05/22/2975936_osiguritelniiat_institut_odobri_dvustepennoto/", "text": "Надзорният съвет на Националния осигурителен институт (НОИ) утвърди днес проект на Закон за изменение на Закона за бюджета на държавното обществено осигуряване за 2017 г, който предвижда от 1 юли минималната пенсия да се повиши от 161.38 лв. на 180 лв., а от 1 октомври на 200 лева, съобщи пресцентъра на институцията. В резултат на промяната ще се повиша пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.Общата сума на средствата за двуетапното увеличение на минималната пенсия за осигурителен стаж и възраст е около 100 млн. лв. за 2017 г. Надзорният съвет на НОИ утвърди и проект на Постановление на Министерския съвет за определяне на нов размер на социалната пенсия за старост, която от 1 юли 2017 г. ще се увеличи от 118.14 лв. на 120.98 лв. В резултат на предложената промяна ще се повишат и размерите на пенсиите за военна инвалидност, гражданска инвалидност, социалната пенсия за инвалидност и персоналната пенсия, както и добавките към пенсиите, които се определят в процент от социалната пенсия за старост.Увеличението на минималната пенсия за осигурителен стаж и възраст ще засегне около 800 000 пенсионери, каза пред журналисти социалният министър Бисер Петков, цитиран от БТА. Той уточни, че в тази бройка са не само минималните пенсии за осигурителен стаж и възраст, а свързаните с тях минимални размери на пенсиите за инвалидност, които са обвързани с размера на минималната пенсия за осигурителен стаж и възраст.", "date": "2017.05.22", "title": "Осигурителният институт одобри двустепенното увеличение на минималната пенсия"}
{"url": "http://www.dnevnik.bg/sport/2017/05/22/2975940_lukoil_akademik_zapochna_s_pobeda_sreshtu_beroe_vuv/", "text": "Баскетболистите на \"Лукойл Академик\" започнаха с победа срещу \"Берое\" финала в първенството. Шампионите се наложиха с 96:81 в първия мач от серията в Правец.Домакините изоставаха до почивката, но след силна трета част направиха обрат. В третата четвърт \"Лукойл Академик\" се възползва от грешките на съперника и записа 32 точки.Игралият силно Дани Гибсън помогна за това в началото на четвъртата част шампионите да поведат с 15 точки. Воденият от Тони Дечев състав улови момента и не позволи на съперника да се доближи.Гибсън стана най-резултатен с 22 точки. Павлин Иванов добави 19, а Максим Корниенко - 16. За борещия се за трети трофей през сезона \"Берое\" Аарън Джоунс завърши с 19 точки, а Брандис Рос - със 17.В мача за бронза в Самоков \"Рилски спортист\" победи със 102:82 \"Черно море\". Съставът, воден от Людмил Хаджисотиров, се нуждае от още един успех, за да стигне до третото място.", "date": "2017.05.22", "title": "\"Лукойл Академик\" започна с победа срещу \"Берое\" във финала в първенството"}
{"url": "http://www.dnevnik.bg/sport/2017/05/22/2975960_slaviia_i_neftohimik_shte_igraiat_v_priak_spor_za/", "text": "\"Славия\" и \"Нефтохимик\" си осигуриха среща в прекия двубой за оставане в Първа лига. Белите завършиха 1:1 с \"Локомотив\" (Горна Оряховица) и след 4:1 общ резултат направиха важна стъпка към запазването на мястото си в елита.\"Нефтохимик\" спечели с 2:1 срещу \"Монтана\" и с 5:2 от двата мача също продължават опита да се спасят.\"Локомотив\" и \"Монтана\" ще играят два мача помежду си, като победителят ще остане в Първа лига, а загубилият ще отиде във Втора лига.\"Славия\" поведе в 29-ата минута с гола на Омар Абуд. Той се възползва от центриране от ъглов удар и засече топката във вратата на Николай Банков.Девет минути по-късно \"Локомотив\" успя да изравни. Бранителят на домакините Георги Пашов пробва да изпревари Красен Трифонов при центриране от дясното крило, но насочи топката в десния страничен стълб на Марио Кирев, откъдето тя се отби в крака и на вратаря на \"Славия\" и влезе във вратата за 1:1.След почивката гостите имаха добри възможности да спечелят, но Кирев направи отлични спасявания.В Бургас \"Монтана\" излезе напред в 24-ата минута чрез Петър Атанасов, който се разписа след центриране отдясно. Гостите бяха по-дейни през първата част, но не успяха да стигнат до нов гол. След почивката \"Нефтохимик\" направи обрат. Головете вкараха Илия Миланов и Галин Иванов, а в заключителните секунди на срещата Яни Пехливанов от домакините беше изгонен за втори жълт картон за бавене на играта.", "date": "2017.05.22", "title": "\"Славия\" и \"Нефтохимик\" ще играят в пряк спор за оставане в Първа лига"}
{"url": "http://www.dnevnik.bg/bulgaria/2017/05/22/2975931_purviiat_bulgarski_kosmonavt_e_nastanen_v_bolnica_sled/", "text": "Първият български космонавт Георги Иванов е настанен във Военномедицинска академия, след прекаран инсулт съобщи БНТ. Той е бил приет в болницата тази сутрин, като животът му е в опасност.77-годишният Иванов е поставен в изкуствена кома. След 24 часа ще му бъде направен скенер, за да се изясни какво е състоянието на мозъка му.Георги Иванов, заедно с Николай Рукавишников, излита в космоса на 10 април 1979 години. Технически проблем прави невъзможна реализацията на мисията им – скачване с орбиталната станция \"Салют 6\". Има и голям риск двамата космонавти да загинат при връщането на земята. Кацането обаче е успешно.След 1989 година Георги Иванов се занимава с бизнес, като е собственик на авиокомпания \"Ер София\". Фирмата му притежава също голф игрища и хотели.", "date": "2017.05.22", "title": "Първият български космонавт е настанен в болница, след прекаран инсулт"}
{"url": "http://www.dnevnik.bg/video/2017/05/22/2975955_video_v_moskva_hiliadi_chakat_chasove_za_moshtite_na/", "text": "Хиляди вярващи чакаха часове наред на опашки в Москва, за да се поклонят пред мощите на Св. Николай, които напускат италианския град Бари за пръв път от 930 години. Желаещите бяха се извили по московските улици в продължение на няколко километра.До 12 юли те ще бъдат в катедралния храм \"Христос Спасител\" съгласно споразумение от миналата година на историческата среща между патриарх Кирил и папа Франциск.Св. Никлоай Чудотворец е живял през IVвек в земите на днешна Турция и е един от най-почитаните от Руската православна църква. В страната на него са посветени множество църкви, а с името му са кръщавани много руски граждани.\"Днес е празник. Мощите бяха донесени в Москва и Русия за пръв път. Така че всеки очаква чудо\", разказва вярващата Галина. \"Искаме да се отправим молби към Св. Николай.\"\"Мисля, че всеки православен християнин знае какво означават тези реликви за Русия, тъй като всяко православно семейство е виждало и усещало помощ от този велик светия и чудотворец\", допълва Николай. \"Той е първият и единствен светец-покровител, който помага и на невярващите, на неправославните и на хората от друга вяра. Той е велик човек, не само човек, но и храм на Светия Дух.\"Наталия казва, че \"всеки има негова икона, всеки, когото попитате. Всеки силно вярва в него. Мисля, че за нашата страна е много зобре, че за пръв път донесоха мощите му от Бари. Много хора не могат да отидат там, например пепнсионерите, трудно е за нас. А тук можем да дойдем и е много приятно, че нашият патриарх Кирил за нас, християните, по този начин\".Епископ Пантелеон от Орехово-Зуево казва, че \"това означава, че православната вяра е съхранена в Русия и че образът на Николай настойникът, кроткият и смирен Божи Светец, е скъп на руското сърце.\"Разбира се, има и такива, които идват просто от любопитство \"да видим дали пък няма да ни се отрази добре на живота\".Църковни служители следят всеки от посетителите да не се задържа до саркофага повече от няколко секунди. До него стоят и яки мъже от движението \"Сорок сороков\", които казват, че пазят от \"безбожници\".", "date": "2017.05.22", "title": "Видео: В Москва хиляди чакат часове за мощите на Св.Николай"}
{"url": "http://www.dnevnik.bg/photos/2017/05/22/2975923_snimka_na_denia_po_podsudimite_za_prevrata_v_turciia/", "text": "Бившите турски офицери, срещу които в понеделник започна мегапроцес по обвинение, че са участвали в опита за преврат миналото лято в Турция, бяха прекарани под въоръжен конвой покрой множество, скандиращо за връщане на смъртното наказание.По колоната бяха хвърляни въжета, сплетени на клуп за бесене. Керим Сурер, един от множеството, коментира, че е дошъл да протестира срещу Мирния съвет, защото \"ние искаме смъртно наказание на пучистите, искаме да видим тези предатели да си платят за всичко сторено от тях\".Мехмет Яман, друг от пристигналите, допълва, че е дошъл, за да си разчисти сметките с терористите. \"Тук съм, за да покажа, че съм с народа си, с моя флаг и моята религия. Тук съм да покажа на терористите, че не отстъпваме. Искам да ги осъдят на смърт в честен процес, искам предателите на тази страна да бъдат наказани.\"", "date": "2017.05.22", "title": "Снимка на деня: По подсъдимите за преврата в Турция хвърлят въжета за бесене"}
{"url": "http://www.dnevnik.bg/sport/2017/05/22/2975968_novak_djokovich_na_30_promenite_produljiha_s/", "text": "Носителят на 12 титли от Големия шлем Новак Джокович отпразнува 30-годишнината си с поредната си промяна. Сърбинът стана лице на Lacoste, а двете страни представиха партньорството си.До момента Джокович имаше петгодишен договор за екипировка с японската Uniqlo. Преди това той носеше \"Адидас\" и Sergio Tacchini.\"Честна игра, упоритост и елегантност\" са ценностите и качествата, които от Lacoste видяха като общи с Джокович. Сърбинът ще играе за пръв път с новата си екипировка на започващия следващата седмица \"Ролан Гарос\".Като част от договора той ще е посланик на марката и ще участва в рекламни кампании.Това е поредната промяна около тенисиста. В началото на сезона той изпитваше трудности и записа колебливи резултати. Последва , като Джокович изрази готовност да се подготвя самостоятелно, докато намери най-подходящия човек.Сърбинът стигна финала на мастърса в Рим, където . Преди ден Джокович обяви, че ще работи с Андре Агаси.", "date": "2017.05.22", "title": "Новак Джокович на 30: Промените продължиха с доставчика на екипировка"}
