{"url": "http://www.dnevnik.bg/sport/2017/06/25/2995537_ne_sum_vodil_iordanesku_v_cska_zaiavi_stoichkov/", "text": "Акционерът в ЦСКА Христо Стоичков не е бил свързан с избора на  за треньор. Това призна самият той, попитан за бившия наставник на червените.\"Аз никога не съм водил Йорданеску в клуба, трябваше да го представя по някакъв начин. Който го е довел, да излезе и да каже как са го довели, как и с кого е говорил. Г-н Ганчев много добре знае какво сме си говорили по тази тема. Така че моето име да не го слагат – кой съм довел\", каза Стоичков в предаването \"Код Спорт\" по TV+.Румънецът беше представен за треньор на ЦСКА миналия август, когато кавалерът на Златната топка присъства на пресконференцията.\"За да се спрем на даден треньор, той не е от днес или от вчера. Лесно е, когато имаш учител като неговия баща. Няма значение вече кой го е довел. Всички заедно сме взели това решение\", сподели тогава Стоичков.Сега той твърди, че е организирана кампания срещу него, за да се покаже, че не разбира от футбол.\"Аз и Моуриньо и Гуардиола да им докарам, същата работа. Ще кажат, че те хептен не разбират от футбол. Всеки живее на гърба на другия. Аз не го правя\", отговори .Акционерът в ЦСКА коментира и трансферите в българския футбол, които са все по-малко.\"Виждаме, че последният голям трансфер в нашия футбол е Георги Миланов – четири милиона. Говори се, че  също може да бъде трансфериран от \"Спартак\" (Москва). Предполагам, че 10-15 милиона ще струва това момче\", добави Стоичков и уточни, че останалите ни национали струват около два милиона евро.", "date": "2017.06.25", "title": "Не съм водил Йорданеску в ЦСКА, заяви Стоичков"}
{"url": "http://www.dnevnik.bg/sviat/2017/06/25/2995543_djerumi_korbin_beshe_posreshtnat_kato_rok_zvezda_na/", "text": "Лидерът на британската опозиционна Лейбъристка партия Джеръми Корбин беше посрещнат като рок звезда на музикалния фестивал в Гластънбъри, Великобритания. Пред множеството снощи той заяви, че милионите млади хора, които са гласували за него, няма да бъдат принудени да мълчат и да стоят настрана, съобщи БТА, като цитира \"Ройтерс\".\"Отписан\" като като крайноляв и без шансове преди изборите на 8 юни, Корбин привлече , благодарение на която партията му успя да лиши премиера Тереза Мей от абсолютно мнозинство в парламента.Популярността на 68-годишния политик на събитието във фермата Уърти можеше да се измери по броя на плакатите в негова подкрепа и тениските с неговото име. Те с лекота надхвърляха онези с най-големите имена на музикалния форум - \"Рейдиохед\", \"Фу файтърс\" и Ед Шийрън. Скандирания \"Джеръми Корбин\" отекваха на най-големия фестивал на открито в света, отбелязва \"Ройтерс\".Корбин, който се появи на сцената между британския изпълнител Крейг Дейвид и американското рап дуо \"Рън дъ джуълс\", заяви, че е бил горд да поведе лейбъристите на избори, донесли най-голямата победа на партията от 1945 година.Опозиционният лидер, който бе поканен от основателя на фестивала Майкъл Ийвис, отбеляза, че Гластънбъри е за хора, обединяващи се в подкрепа на каузи като защитата на околната среда.\"Има само една планета, макар Доналд Тръмп да вярва, че някъде има и друга\", каза Корбин. ", "date": "2017.06.25", "title": "Джеръми Корбин беше посрещнат като рок звезда на фестивала в Гластънбъри"}
{"url": "http://www.dnevnik.bg/zelen/2017/06/25/2995559_koncesionerut_zabrani_havlii_shezlongi_i_kucheta_vurhu/", "text": "Видеокамери и охранители пазят дюните на южния плаж в Несебър от недобросъвестни туристи. От началото на сезона защитените пясъчни дюни са под денонощно наблюдение, осигурена е и физическа охрана. Това съобщиха от фирмата - наемател на плажа. Оттам информираха, че е наложена забрана за поставянето на плажни принадлежности върху защитените пясъчни образувания.\"Всяко нарушаване на целостта на дюните ще бъде записано на лентата и ще бъде използвано като доказателство срещу нарушителите\", посочват още от фирмата.Несебърските дюни са част от концесията на ивицата и за опазването им пряка отговорност носи наемателят на ивицата. Следи се за недопускане поставянето на хавлии, преносими чадъри, масички, шезлонги, дюшеци и др. върху пясъчните образувания. Забранено е също и навлизането с АТВ-та или други атракциони, които могат да нарушат дюните.Съгласно наредбите и изискванията, залегнали в концесионния договор, наемателят се задължава да не допуска нарушение на целостта на дюните, негово задължение е и да ги почиства. Прекият контрол за това е възложен на Регионалната инспекция по опазване на околната среда и водите в Бургас. От началото на сезона служители на инспекцията са извършили две изненадващи проверки на южния плаж в Несебър, при които не са констатирани никакви нарушения.\"Апелираме към всички летовници и граждани да опазват природата, да се съобразяват с наредбите на плажа с цел безпроблемното протичане на туристическия сезон\", заяви стопанинът на южната ивица в Несебър Кирил Спасов.", "date": "2017.06.25", "title": "Концесионерът забрани хавлии, шезлонги и кучета върху дюните в Несебър"}
{"url": "http://www.dnevnik.bg/sport/2017/06/25/2995554_frenski_half_otkaza_ofertata_na_levski/", "text": " среща нови проблеми със селекцията и привличането на нови футболисти. Сините са получили отказ от френския халф Лоик Дамур, научи \"Дневник\".Футболистът е получил оферта от \"Левски\" преди няколко седмици, но не е постигнал договорка с клуба.Дамур е на 26 години и играе в центъра на терена. Именно на тази позиция треньорът Николай Митов търси спешно нов играч, след като  бяха продадени.Преговорите между играча и \"Левски\" са се провалили, след като двете страни не са се разбрали за заплатата.Дамур е свободен агент, след като договорът му с френския втородивизионен \"Бург ан прес Перона\" изтича в края на месеца. Този отбор завърши на 15-о място в Лига 2 през миналия сезон.През последните две години, футболистът е изиграл 69 мача и е вкарал четири гола за \"Бург\". Дамур е бивш юношески национал на Франция.В последните няколко седмици бившият капитан на \"Левски\" Владимир Гаджев беше свързван със завръщане на \"Герена\". Той обаче категорично отрече, че ще облече отново екипа на сините.", "date": "2017.06.25", "title": "Френски халф отказа офертата на \"Левски\""}
{"url": "http://www.dnevnik.bg/sport/2017/06/25/2995547_federer_specheli_deveta_titla_na_turnira_v_hale/", "text": " спечели за рекорден девети път турнира по тенис на трева в германския град Хале с награден фонд 1.966 млн. евро. Той се нуждаеше само от 54 минути, за да се справи с Александър Зверев.Представителят на домакините даде всичко от себе си, но Федерер беше по-добър във всяко едно отношение, надделявайки с 6:1, 6:3.Така 35-годишният швейцарец не допусна пробив и заслужи 92-а титла в кариерата си и четвърта за сезона без загубен сет.Федерер взе първите четири гейма по пътя си към успеха в първия сет само за 22 минути. Във втората част той проби за 4:2 и до края запази преднината си.Швейцарецът, който игра 140-и финал в кариерата си, не даде особени шансове на съперника, след като спечели 33 от 42 разиграни точки при собствен сервис. Така той стана най-възрастният шампион в историята на турнира в германския град., който е едва на 20 години, пък загуби мача за трофея в Хале за втора поредна година, а през миналия сезон той победи на полуфиналите именно Федерер в три сета.", "date": "2017.06.25", "title": "Федерер спечели девета титла на турнира в Хале"}
{"url": "http://www.dnevnik.bg/sviat/2017/06/25/2995550_iemen_e_izpravena_pred_nai-tejkata_v_sveta_epidemiia/", "text": "Йемен е изправена пред най-тежката холерна епидемия в света, предупреди Организацията на обединените нации (ООН). В изявление на УНИЦЕФ и Световната здравна организация се съобщава, че броят на предполагаемите случаи на заразени с холера в раздираната от война държава е нараснал на 200 хиляди, предаде Би Би Си. Досега от епидемията в страната са починали над 1300 души, от които една четвърт са деца, и се очаква броят на жертвите да нарасне. Двете агенции на ООН заявяват, че правят всичко възможно, за да предотвратят ускоряването на разпространението на епидемията.Само преди малко повече от две седмици Световната здравна организация обяви, че  само за пет седмици, откакто се разрази епидемията. Към днешна дата двойно е нараснал броят на заразените.\"Изправени сме пред най-тежката епидемия от холера в света, средно с 5000 нови случая на ден\", се казва в изявлението. Повечето от заразените нямат никакви или имат леки симптоми, но в тежки случаи заболяването може да доведе до смърт в рамките на часове, ако не бъде лекувано.По данни на ООН рушащите се здравни, водни и санитарни системи са лишили 14.5 милиона души от нормален достъп до чиста вода и хигиена, което увеличава възможността на болестта да се разпространява. Освен това на около 30 хиляди местни здравни работници не е плащано от близо 10 месеца.Йемен е в състояние на гражданска война от пролетта на 2015 г. Конфликтът включва бунтовниците хути, които се сражават със силите, лоялни на йеменското правителство, и техните съюзници, а в хода му се намесиха и множество държави от региона. Отчасти в резултат на войната по-малко от половината лечебни заведения в страната функционират.", "date": "2017.06.25", "title": "Йемен е изправена пред най-тежката в света епидемия от холера, предупреди ООН"}
{"url": "http://www.dnevnik.bg/sviat/2017/06/25/2995567_princ_hari_razkri_che_obmislial_da_se_otkaje_ot/", "text": "Британският принц Хари разкри, че преди време е искал да напусне кралското семейство, да се откаже от привилегиите си и да може да живее обикновен живот. Все пак той решил да продължи да изпълнява задълженията си, за да бъде лоялен към баба си - кралица Елизабет Втора. Това сподели 32-годишният принц, който е пети в наследствената линия на британския трон, в интервю за вестник \"Мейл от Сънди\", цитирано от Би Би Си.Той разказва, че времето, което е бил в армията - когато е бил \"само Хари\" - е \"най-доброто измъкване, което някога съм имал\" и в един момент обмислял да се откаже от титлата си. Откровено той говори за проблемите през 20-те си години, когато след като трябвало да напусне армията през 2007 г., осъзнал, че е прекарал години наред, в които \"не искал да порасне\", и му било трудно да намери смислена кауза, на която да се посвети. Хари прекара 10 години в армията като два пъти служи в Афганистан. Той трябваше да напусне, когато присъствието му бе разкрито от медиите през 2007 г.Принцът описва като пълен хаос няколкото години от живота си, прекарани в купони и пиене. В крайна сметка решил да бъде по-конструктивен и \"да остана в ролята на самия себе си\".И с професионална помощ, препоръчана от по-големия му брат Уилям, успял да намери начин да преоткрие себе си и да избере ролята, с която заслужи публично уважение – да работи за справянето на хора с психически разстройства, допълва вестникът.Думите му идват дни, след като в, че \"никой от кралското семейство не иска да заеме трона\" и коментира, че промяната в британската монархия е неминуема.", "date": "2017.06.25", "title": "Принц Хари разкри, че обмислял да се откаже от титлата си"}
{"url": "http://www.dnevnik.bg/sport/2017/06/25/2995581_lekoatletite_izpadnaha_vuv_vtora_liga_sled_11-to/", "text": "Българският отбор остана на 11-то място в отборното европейско първенство по  във Вааса, Финландия. Класирането на атлетите ги вади от първа група, а от догодина те ще се състезават в по-долната дивизия.Съставът събра 193.5 т., а победители се атлетите на Щвеция с 320.5 т., като догодина се качват в елитната лига.Другите отпаднали са Естония (203 т.) и Дания (187 т.).Тихомир Иванов и  донесоха единствените две победи за българския тим.Иванов триумфира на скок височина с 230 сантиметра, което е негов личен рекорд и покрит норматив за участие на световното първенство в Лондон през август.Лалова пък беше най-бърза на 200 метра с 23.33 секунди.Втори места записаха Георги Цонов и Габриела Петрова (троен скок), Митко Ценов (3000 метра стипълчейз) и Радослава Мавродиева (гюле).Олимпийската вицешампионка Мирела Демирева остана трета на скок височина, макар и със скромните 180 сантиметра.", "date": "2017.06.25", "title": "Лекоатлетите изпаднаха във втора лига след 11-то място на европейското отборно първенство"}
{"url": "http://www.dnevnik.bg/bulgaria/2017/06/25/2995565_gerb_iska_komisiia_da_razsledva_izbora_na_boen_samolet/", "text": "От партия ГЕРБ имали достатъчно съмнения, че президентът Румен Радев е защитил решението за купуване на шведски изтребители, когато още е нямало окончателно решение на служебното правителство. Това заяви зам.-председателят на партията Цветан Цветанов на пресконференция днес, съобщи агенция \"Фокус\".В едно от последните си заседания в края на април на шведската компания СААБ за изтребители \"Грипен\" като най-изгодна от предложенията за нов тип изтребител за нуждите на армията. Решението е взето на закрито заседание, като разгледаният документ е с гриф за класифицирана информация. България избираше между три предложения - употребявани F-16 собственост на Португалия, от Италия за \"Юрофайтър\" втора употреба и шведските \"Грипен\".ГЕРБ ще предложи да се създаде временна парламентарна комисия, която да се запознае с всички факти и резултатите от дейността по придобиване на нов боен самолет, обяви председателят на парламентарната Комисия по отбрана Константин Попов от ГЕРБПо думите му \"не трябва да се губи време за отговор на въпроси, когато този парламент ще ратифицира конкретният договор\", а \"целта е откритост, прозрачност и яснота за вземането на едно такова решение\".\"Искаме да проверим с парламентарните механизми, как се стигна до този извод, до това решение и дали действително има постъпила информация, която не е отработена и е дисквалифицирала един от участниците служебно\", коментира Цветанов днес. По думите му трябва да се покаже истината, за да се гарантира прозрачността. \"В никакъв случай няма да допуснем да има заиграване с националните интереси и със сигурността на страната\", заяви той. \"ГЕРБ иска да разбере има ли оказан натиск, защо се е бързало с това решение. Защо се направи този извод и защо беше декласиран един от участниците\", попита Цветанов.От скорошен доклад на министъра на отбраната Красимир Каракачанов до премиера Бойко Борисов се разбра, че  за купуването на нови изтребители \"Грипен\" и с Италия, които предлагат употребявани \"Еврофайтър Тайфун\". Третата възможност за купуване на F-16 от Португалия с логистичен пакет от САЩ не е била класирана, \"поради несъответствие на ценовото му предложение с изискванията при процедурата, завършена от служебното правителство.\"ГЕРБ подкрепя изказванията на президента за прозрачността, но ще сме безкомпромисни в борбата срещу корупцията независимо кой политик каква отговорна държавна позиция заема\", коментира Цветанов, който визира изказването на Румен Радев вчера, че е необходимо да бъде създаден единен орган, който да има изрични правомощия за .\"Що се касае до решенията, които бяха взети от служебното правителство под политическата роля на президента Радев да се обяви приключването на първия етап от определянето на фирмите, с които трябва да продължи сегашното правителство да води разговори - дали всичко което е необходимо е направено по съответния ред? Дали тази прозрачност, за която президентът Радев говори днес, е била осъществена по съответния ред и дали няма прикрита информация с фирмите, участващи в този процес? Ако се стигне до подобен извод и се констатира последващо деяние от дадени участници в процедурите по оценяването и избора, който е направен за съответните форми - дали това не е висша корупционна схема, осъществена от най-високо политическо ниво? Започваме да смятаме, че крадецът вика \"Дръжте крадеца\", заплаши Цветанов. ГЕРБ не споделя  и на лидера на БСП  за липса на политическа воля за борба с корупцията по високите етажи на властта, заяви председателят на Комисията по правни въпроси Данаил Кирилов от ГЕРБ на пресконференция.\"Това е изцяло невярно. Моля ви да си припомните декември месец дебатите, които бяха в парламента. Работата на работната група, която беше по антикорупционния закон и гласуването за допускане на второ четене на антикорупционния закон в правна комисия. Тогава ние и реформаторите бяхме блокирани от всички останали парламентарни групи и по тази причина не успяхме\", каза той.По думите му новият единен антикорупционен орган трябва да се базира върху основата на вече съществуващ такъв, а това е комисията за отнемане на незаконно придобитото имущество. \"Към този орган би следвало да се включат всички аналитични звена, които досега работят с борбата с корупцията, включително специалисти на ДАНС. Нашите представи са изцяло базирани на това да се запази съществуващият потенциал\", посочи Кирилов.Той поясни, че от Министерство на правосъдието са поели ангажимент за законопроекта да бъде готов в началото на септември.Според Цветанов  е \"неистински подход\". \"Нека припомня, че май месец 2016 г. ние имахме желанието да сложим темата за смесена избирателна система – мажоритарна и пропорционална през май 2016 г. Не получихме никаква подкрепа, затова не внесохме подобна законодателна инициатива. БСП бяха категорично против. Сега в момента те казват, че това им е политиката, която искат да реализират. Защо сега, а не преди година? Защо не се съобразихме с 2.5 млн. български граждани и отново искаме да отклоним вниманието от актуалните теми, които задават българските граждани\", попита Цветанов.Не е коректно на професионалния празник на МВР да се , заяви Цветанов, който е убеден, че ще се намери решение за полицаите. Според него така се омаловажавал трудът на полицаите, работили в системата през годините.\"Когато има професионален празник, обществото и всички трябва да отдадем заслуженото за това, което правят тези полицаи през всичките тези десетилетия. Полицаи има днес, полицаи е имало и вчера, ще има и утре. Когато има професионален празник, трябва с чест и уважение да се отнасяме към труда на полицейските служители и да почитаме паметта на загиналите полицаи при изпълняване на служебните им задължения\", коментира той.Цветанов заяви, че в момента се събира информация за проектобюджета за 2018 г. \"Няколко месеца преди внасянето му в парламента ще можем действително да водим разговори. Най-важното е да имаме икономически растеж, по-голяма събираемост, което означава, че трябва да имаме ефективност на българските институции. Убеден съм, че ще има пари както за българските полицаи, така ще продължим да изпълняваме ангажиментите си за българските учители, но и с българските военни и всички останали сектори\", заяви той.Той помоли колегите си от всички парлaментарни групи \"да не се заиграват\" с проблемите в сектор \"Сигурност\".По думите му има приоритети, които са разписани от ръководството на МВР и с волята на министърът на вътрешните работи Валентин Радев се полагат максимални усилия за приключването на този процес. Цветанов призова полицейските служители да разговарят по темите, но не чрез медиите.", "date": "2017.06.25", "title": "ГЕРБ иска комисия да разследва избора на боен самолет от служебното правителство"}
{"url": "http://www.dnevnik.bg/sviat/2017/06/25/2994979_albaniia_glasuva_za_parlament_v_ochakvane_na_pokana_za/", "text": "Албанците избират парламент за девети път, откакто създаденият под ръководството на Енвер Ходжа комунистически режим рухна през 1991 г. Оттогава страната влезе в НАТО и получи статут на кандидат за член на Европейския съюз, а управляващите се надяват, че до края на годината Тирана ще има и дата за начало на преговорите с Брюксел.Вотът трябваше да се състои на 18 юни, но датата беше сменена при преговори с ЕС между управляващи и опозиция. Последната дълго време отказваше да се регистрира за вота и призоваваше той да се проведе на друга дата.На тези избори отново ще се изправят една срещу друга двете водещи коалиции, водени от Социалистическата партия (СП) на премиера Еди Рама, който се бори за втори мандат, и от опозиционната Демократическа партия (ДП) на Лулзим Баша. ДП, която месеци наред бойкотираше парламента и , има всички шансове да излъчи Баша като нов лидер и да поеме властта, като се има предвид ниският рейтинг на Рама, предава \"Танюг\". Критиците на Рама го обвиняват, че по негово време процъфтяват \"канабизацията\" на Албания, разцветът на престъпността и корупцията и използването на националистическа реторика.Третата по-голяма партия е Социалистическото движение за интеграция (СДИ), политически субект, без който вероятно няма да е възможно да се състави ново правителство, освен ако не се формира така наречената \"широка коалиция\" между СП и ДП. Според последните проучвания СП би спечелила най-много гласове, но не достатъчно, за да формира самостоятелно правителство. Демократическата партия изостава зад Социалистическата, а Социалистическото движение за интеграция е на трето място.Премиерът казва, че правителството ще работи Албания да постигне минимум 5% икономически ръст на годишна основа през следващите четири години и да намали държавния дълг от 71 на сто от брутния вътрешен продукт до около 60%. Социалистите обещават реформи и в енергийния сектор и земеделието, а залагат много и на очакваната от Европейския съюз правосъдна реформа. Рама, който е и бивш кмет на Тирана, сега е заложил като част от платформата си икономическо развитие и подобряване на средата в центровете на големите градове - каквито успява да въведе в столицата, докато я управлява.Баша обаче също е бил кмет на Тирана - заема поста през 2011 г., след два мандата на Рама, и остава на него до 2015 г. Под ръководството му ДП обещават ниски данъци и борба с корупцията. Той често цитира данни на американския Държавен департамент, според които Албания се е \"канабизирала\" и е заела \"водеща\" регионална роля в наркотрафика. Баша обещава да върне плоския данък, но не на предишната му стойност от 10%, а 9 на сто (от 2014 г. данъчната система е прогресивна с три степени), както и безплатна храна в училищата, нова здравна система и борба със социалното неравенство.Еди Рама категорично отхвърли възможността за коалиция с досегашния правителствен партньор СДИ след изборите на 25 юни, но не отхвърли възможността за коалиция с партията на Баша, предадоха агенция МИА и БТА. Запитан за възможността за коалиция с ДП Рама заяви в телевизионно предаване снощи, че \"въз основа на решението на народа е възможен всеки сценарий\".Бившият лидер на СДИ Илир Мета, който бе избран за президент на страната , незабавно отговори, че с изявлението си Рама е облекчил работата му, защото СДИ е готово да сътрудничи със СП, но без Рама. Отрицателен отговор му даде и лидерът на Демократическата партия Лулзим Баша, който заяви, че коалиция със СП е невъзможна, тъй като \"така не се правят реформи\".Ако чуждестранен турист, бизнесмен или друг посетител пътува през Албания в момента, няма как да знае, че се задават ключови избори. Няма предизборни плакати, няма и партийни символи, които обикновено покриват фасадите на всички сгради, когато вотът наближи, отбелязва \"Болкан инсайт\".Причината е, че споразумението между Рама и Баша от средата на миналия месец предвиди агитацията да се ограничи само до митингите на партиите. И в тях обаче нямаше разгорещени речи, а и политиците не вдигаха много шум. Медиите, а не митингите, бяха водещото в кампанията. Политици, които са част от публичната администрация, този път нямаха право да агитират. Специално създадени комисии към правителството следяха за нарушението на тези правила.", "date": "2017.06.25", "title": "Албания гласува за парламент в очакване на покана за преговори с ЕС"}
{"url": "http://www.dnevnik.bg/sport/2017/06/25/2995589_germaniia_i_chili_produljavat_na_polufinalite_za/", "text": "Германия и Чили са последните два полуфиналиста в , след като спечелиха първите две места в група В.Световните шампиони надвиха Камерун с 3:1 и оглавиха потока си.Първото полувреме мина доста лежерно за Бундестима, но след почивката немците вдигнаха оборотите. Втората част започна идеално за отбора, като Демирбай беше точен в 48-ата минута.Малко по-късно Камерун остана с човек по-малко, след като Мабука бе изгонен, а Тимо Вернер покачи на 2:0. В заключителните минути паднаха нови два гола.Абубакар намали за Камерун след точен удар с глава от малък ъгъл, но в 81-ата минута Вернер оформи крайното 3:1.Победата беше под №100 за Германия при  в 150-ия мач на треньора.На полуфинала световният шампион се изправя срещу Мексико.Чили се класира втори в група В и си осигури среща с европейския първенец Португалия.Ла Роха завърши 1:1 с Австралия, като не записа най-добрия си мач. \"Кенгурата\" откриха чрез Джеймс Тройзи три минути преди почивката, а през втората част продължиха да бъдат активни.Австралийците се нуждаеха само от още един гол, за да грабнат второто място и затова атакуваха с всичк сили.Това не се случи и в 67-ата минута резервата на Чили Мартин Родригес вкара за 1:1.Португалия и Чили се изправят един срещу друг в сряда на \"Арена Казн\", а Германия и Мексико играят в четвъртък в Сочи.", "date": "2017.06.25", "title": "Германия и Чили продължават на полуфиналите за Купата на конфедерациите"}
{"url": "http://www.dnevnik.bg/sviat/2017/06/25/2994945_v_kambodja_tarantulite_sa_po-vkusni_ot_shturcite/", "text": "Цветните, космати тарантули може да хвърлят някои хора в ужас, но в джунглите на Камбоджа са ценен ловен трофей.Камбоджанците по традиция ползват паяците за храна и лек, но едва по време на големия глад при управлението на червените кхмери тарантулите влизат в основното меню на страната, пише агенция \"Ройтерс\".Днес те са източник на добри доходи за много фермери в една от най-бедните държави на света.Юни е особено добър месец за лов, защото е дъждовен сезон, казва Хим Хой и съпругата му Ем Нак.\"Никога не ме е хапала тарантула\", обяснява мъжът, протяга се в дупка в земята и бавно вади паяк с голи ръце. Всеки от тях струва 12 цента. \"В добър ден мога да спечеля дванайсет долара и половина\".\"Тарантулите са по-вкусни от щурците\", казва клиент, който похапва пържени паяци на пазара в град Скуон. \"Идвам дотук да си купя, защото в Пном Пен трудно се намират.\"", "date": "2017.06.25", "title": "В Камбоджа тарантулите са по-вкусни от щурците"}
{"url": "http://www.dnevnik.bg/sport/2017/06/25/2995371_georgi_donchev_pilotut_djentulmen_koito_se_bori_za/", "text": "Автомобилните пилоти често са описвани като луди глави и хора, които постоянно търсят адреналина. Част от тях обаче се смятат за затворени типове, които не са себе си, когато са далеч от колите си. Вглъбени в пътя си (буквално и преносно), те преследват своите цели с отлично премерен риск.В тази характеристика попада и българският пилот Георги Дончев, състезаващ се в Porsche Sports Cup. На пистата се бори за всеки сантиметър при скорости от над 250 км/ч. На улицата обаче твърди, че кара бавно и спазва всички ограничения.Дончев участва в престижните надпревари в Германия Porsche Sports Cup и е сред големите фаворити за титлата в своя клас 5d-991 GT3 Cup на Endurance сериите. В последния състезателен уикенд на известната писта \"Хокенхайм\" взе първо и трето място, които го изкачиха трети в общото класиране.\"Сериите на \"Порше\" са няколко вида – най-престижната е Суперкъп, която е поддържаща на Формула 1 и състезанията са в същите уикенди, на същите писти, след това е Карера къп, която се провежда в много страни, а нашият шампионат е третият. Това не значи, че нивото е по-ниско, но се влиза по-лесно\", обяснява Дончев пред \"Дневник\".\"Откакто се помня, говоря само за коли, но реално започнах да се занимавам с този спорт в Щатите – там учихме с брат ми. Той ме заведе на писта, качи ме на състезателно \"Порше\" и така започна всичко. Карах си любителски. По-късно аз продължих, а брат ми се отказа\", разказва Дончев.Той започва със състезателните коли на 22 години. Възраст, на която пилотите традиционно вече са натрупали 4-5-годишен опит на високо ниво. \"Влязох покрай колеги и приятели, с които сме били заедно по различни събития. Отидох на едно състезание и толкова се запалих, че веднага се записах за следващото. Не стана, защото колата се счупи, но после я продадох, взех състезателна и от тогава съм на пистата. Ако броим и 2014 г., когато участвах в един старт, вече три сезона съм в сериите на \"Порше\".Според Дончев автомобилният спорт не е този бляскав образ, за който се представя, а по-скоро е чиста емоция за въвлечените в него. \"Блясъкът идва от хубавите коли, но не е това, което хората си мислят. Дори може да се каже, че пилотите, когато са извън колите, са много обикновени и скромни хора – в ежедневието карат нормални коли, спят в евтини хотели, дори са малко свити. Някои ги беше страх от мен в началото, защото съм по-едър\", разказва Дончев.Щрих в тази картина е фактът, че пилотът е син на бизнесмена Сашо Дончев. Състезателят дава ясно да се разбере, че се стреми да разграничава двете неща и да бъде самостоятелен в постигането на целите си в спорта. \"Това никога не съм го коментирал и затова не го афиширам. Не мога да кажа дали помага, при положение, че не говоря за това. Предпочитам и да не се правят асоциации, че баща ми е публична личност, а аз съм пилот\", обяснява той.И продължава темата с предизвикателствата пред участието си в надпревара като Porsche Sports Cup. \"Състезавам се с лични средства, но се надявам след време да намеря и спонсори. Разходите са големи, защото например само един чифт гуми е 1000 евро. В моторния спорт всичко, което не е Формула 1, не носи толкова пари\".Състезанията от класа на Дончев са много конкурентни, като на старт застават минимум 17 автомобила. Всяка кола има двама пилоти – един професионалист и един т.нар. \"джентълмен\" (той не получава пари от собственика, а участва чрез спонсори или лични средства) - като българина.Всеки участник обаче притежава лиценз от ФИА. Състезанията са две по 50 минути, като задължително има спиране в бокса. \"Смяната на пилотите е най-важният етап от едно състезание, защото включва много планиране. Има определен прозорец, в който трябва да се сменим, но и да не губим време\", казва Дончев.Негов съотборник в отбора на SCHUTZ Motorsport (Overdrive Racing) е един от най-обещаващите немски пилоти – Марвин Дийнст. Германецът е шампион във Формула 4, а през миналия уикнед участва в \"24-те часа на Льо Ман\" и завърши на шесто място в класа за частни пилоти GTE Am.Надпреварите Porsche Sports Cup се провеждат на едни от най-популярните писти в Европа. Дончев и колегите му карат на \"Нюрбургринг\", \"Спа\" и \"Ред Бул ринг\", които приемат и Формула 1, \"Ошерслебен\", и два пъти на \"Хокенхайм\".Въпреки че участва в автомобилна надпревара на писта, Дончев не може да прави никакви подобрения по колата си. \"Нямаме никакъв тунинг, всичко по колите е създадено от \"Порше\" до последния болт. Колите ни са еднакви и се проверяват преди и след всяко състезание. Не се регистрират изобщо, нямат дори талон и не се карат по пътищата\".Състезателното \"Порше\" на пилота дори не може да развие максимална скорост, като някои от серийните автомобили, които се движат по улиците.\"Нашите коли не развиват толкова висока максимална скорост. Дори стрийт вариантът на моя автомобил вдига повече, отколкото аз на писта. Ние обаче гоним висока средна скорост и по-бързо стигане до максималната скорост. Най-високата скорост при нас е на \"Хокенхайм\" - може би 260-262 км/ч, но не на всяка писта се развиват такива скорости\".В тази обстановка ключов фактор е представянето на пилотите. Според Дончев качиш ли се в автомобила, забравяш за опасностите, които те дебнат на пистата, независимо че се движиш с повече от 200 км/ч. \"Най-нервно е преди старт, тогава дори когато ме заговарят, не ми е приятно. Аз не мисля за нищо, просто се концентрирам. Около 15-20 минути преди старт съм в колата, абсолютно сам\".В надпреварите, в които българинът се състезава, правилата за сигурност са на най-високо ниво. Задължително пилотите са връзвани с шест точкови колани, използват системата \"Ханс\", която защитава от счупване на врата и задължително носят негоримо облекло.\"Преди две години катастрофирах сериозно на \"Ред Бул ринг\", имах проблеми цял уикенд и стартирах отзад. Бях решен, че ще ги смачкам, защото първото състезание беше лошо. Случи се така, че настигнах един пилот на правата, той без причина натисна рязко спирачките и за да не го ударя, се забих в стената. Нямах контузии, но колата беше разбита\".По думите на българина емоциите в автомобилния спорт пречат и превъзбудата трябва да бъде контролирана. \"Не одобрявам прекалено агресивните пилоти, тези които на всяка цена ще минат. Хората може и да не вярват, но не е толкова трудно да си спокоен, когато караш с 250 км/ч или повече\".Въпреки мерките за сигурност пилотът смята, че всичките му роднини се притесняват за него и вече по-рядко ходят на пистата. \"Моите близки са ми фенове, гледат ме, но сега по-рядко. Трудно е да разберат, че няма толкова опасност за мен на пистата. Жена ми миналия сезон идваше на всички състезания - тя е запалена, даже помагаше да се чисти чакъла от колите. След като се ударих, започна да идва по-рядко\", разказва Дончев.Амбициите на Дончев надхвърлят фирмените състезания на \"Порше\". Следващата цел е влизане в по-горния клас Карера къп, където конкуренцията е още по-голяма. Желаното от него развитие обаче е скок към състезанията GT3, където участват всякакви производители.\"Искам да участвам и в 24-часово състезание. Миналата година имах покана за такава надпревара в Дубай, но не можах да събера пари. Стана така обаче, че отборът, който ме покани, после спечели. Има и много други състезания – \"24-те часа на Нюбургринг\", например\".Българинът е устремен в пътя си и \"продължава, защото обича високите скорости и моторспорта\". \"Виждам, че мога да се подобрявам и го правя. Ако стигнеш до ниво и не си най-бързия, но не можеш да мръднеш, смисъл няма\", допълва Дончев.", "date": "2017.06.25", "title": "Георги Дончев – пилотът джентълмен, който се бори за титлата в Porsche Sports Cup"}
{"url": "http://www.dnevnik.bg/istorii_na_denia/2017/06/25/2995351_nai-komentiranoto_v_dnevnik_sasht_svaliha_siriiski/", "text": "1.  - 394 коментара.2.  - 318 коментара.3.  - 284 коментара.4.  - 269 коментара.5.  - 247 коментара.6.  - 235 коментара.7.  - 225 коментара.8.  - 223 коментара.9.  - 219 коментара.10.  - 203 коментара.", "date": "2017.06.25", "title": "Най-коментираното в \"Дневник\": САЩ свалиха сирийски самолет и Радев Покани Путин в България"}
{"url": "http://www.dnevnik.bg/bulgaria/2017/06/25/2995570_tovaren_vlak_se_zapali_na_garata_v_gorna_oriahovica/", "text": "Двама машинисти са сериозно обгорели след пожар във влак в Горна Оряховица, инфомира \"Нова телевизия\".Композицията е от три вагона и е товарна. По първоначална информация пострадалите са двама - машинисти. Те са закарани в болница във Велико Търново и оттам с реаниматор ще бъдат откарани в \"Пирогов\".Двамата са с над 15% изгарания и са с опасност за живота, информира Би Ти Ви, позовавайки се на думите на управителя на болницата в Горна Оряховица Иван Иванов.Инцидентът е станал на 13 коловоз около 16:00 часа. При маневра на локомотива са се чули поне 6 взрива, след което е избухнал пожарът. Искра е подпалила горещо масло в машинното отделение на локомотива.Огънят вече е потушен. Опасност за преминаващите влакове няма. Гарата не е затворена и пътници не са били евакуирани.Машината е била на \"Товарни превози\".По-късно през деня от пресцентъра на \"Пирогов\" съобщиха, че от лекари от различни специалности преглеждат двамата машинисти, за да установят какво е състоянието им. \"46-годишният и 50-годишният мъж са докарани в съзнание, но в тежко състояние\", съобщават още от болницата.", "date": "2017.06.25", "title": "Товарен влак се запали на гарата в Горна Оряховица, двама са пострадали (допълнена в 21:59ч.)"}
{"url": "http://www.dnevnik.bg/sport/2017/06/25/2995573_daniel_rikardo_grabna_uspeha_v_haotichnoto_gran_pri_na/", "text": "Даниел Рикардо с \"Ред Бул\" спечели състезанието за Гран при на Азербайджан във Формула 1. Австралиецът, който катастрофира в  и стартира едва 10-и, показа страхотно пилотиране.Състезанието се оказа най-драматичното от началото на сезона, като на три пъти излиза кола за сигурност, а в 22-ата обиколка надпреварата беше временно спряна.Втори завърши Валтери Ботас с \"Мерцедес\", който имаше проблеми рано в състезанието и в един момент дори беше изостанал с обиколка. Ботас грабна втората позиция на финалната линия, изпреварвайки дебютанта от \"Уилямс\" Ланс Строл.Канадецът, който е едва на 18 години, стана най-младия новак във Формула 1, който се качва на подиума. Това е и първи подиум за Канада от 2001 г. насам, когато Жак Вилньов също завърши трети.\"Това е абсолютна лудост! След рестарта си мислех, че можем да се качим на подиума, но никога не бих заложил пари, че ще спечеля тук\", каза след финала победителят Рикардо.Трудната писта в Баку и нестабилността в тренировките и квалификацията оказа влияние върху старта на състезанието. В първия завой няколко коли се разминаха на сантиметри. Пилотите на \"Торо Росо\" Квят и Сайнц бяха най-близо до удар помежду си, но някак успяха да го избегнат.Райконен и Валтери Ботас обаче се сблъскаха във втория завой, като пилотът на \"Мерцедес\" отскочи от бордюра и се заби в Кими. Това доведе до влизане в бокса за Ботас и смяна на предното крило.От цялата ситуация късмет извади Фетел, който излезе на втора позиция, а Серхио Перес с \"Форс Индия\" беше трети. Хамилтън беше далеч напред пред останалите.Състезанието ще се запомни с излизането на кола за сигурност общо три пъти. Това се наложи първо заради повреда в двигателя на Макс Верстапен. Холандецът не успя да завърши четвърто състезание в последните шест старта.При последното излизане се стигна до инцидент между . Британецът натисна рязко спирачките и това доведе до лек удар между двамата. Германецът на свой ред се изравни с Хамилтън и удари предните му гуми.Хаосът на пистата доведе до червен флаг и спиране на състезанието до изчистване на отчупени елементи от болидите.Инцидентът между Хамилтън и Фетел не остана без последствия. Британецът беше викнат в бокса за смяна на предпазителя над главата си, който не беше закрепен.Фетел пък спря за 10-секундно наказание заради опасно шофиране.Германецът спечели една позиция спрямо съперника си в тази ситуация, а двамата излязоха седми и осми. С добро темпо те си проправиха път до четвъртата и петата позиция, но нямаха време за повече.Напред Рикардо нямаше проблем да финишира първи, а Ботас спечели позиция спрямо Строл. Канадецът надгради след трудното начало на сезона. В предния старт на домашната си писта в Монреал, той за първи път финишира в точките (9-ти), а в Баку се качи на подиума.Състезанието завършиха едва 13 болида, а Фернандо Алонсо за първи път през сезона взе точки, финиширайки девети.В генералното класиране Фетел увеличи аванса си пред Хамилтън с две точки, 153 срещу 139. Трети е Ботас със 111, а победата на Рикардо го изкачи до четвъртата позиция, събирайки 92.", "date": "2017.06.25", "title": "Даниел Рикардо грабна успеха в хаотичното Гран при на Азербайджан"}
{"url": "http://www.dnevnik.bg/tehnologii/2017/06/25/2995401_suzdavaneto_na_botneti_da_e_prestuplenie_predvijda/", "text": "Създаването на т.н. \"ботнети\", т.е. установяване на контрол от разстояние върху значителен брой компютри чрез заразяването им със зловреден софтуер след целенасочени кибератаки, да е престъпление предвижда проект за изменение на Наказателния кодекс. Той е публикуван в портала за консултации за обществено обсъждане. Повечето изменения в проекта са насочени към борба с тероризма и различни начини за неговото финансиране, както и осъвременяване на уредбата за компютърни престъпления.Краят на миналата година законопроектът беше одобрен и внесен за приемане в 43-то Народно събрание, но поради предсрочното прекратяване на дейността му, той не беше разглеждан, което налага повторното мувнасяне в този парламент. Мотивите са изготвянето са обичайните - за синхронизиране на българското законодателство с европейското.\"Безпроблемното функциониране и сигурността на информационните системи в ЕС са от жизненоважно значение за развитието на вътрешния пазар и на конкурентоспособна и иновационна икономика. В Наказателния кодекс вместо понятието \"компютърна система\" се въвежда по-широкото понятие \"информационна система\" и се допълват дефинициите в съответствие с определенията в европейското право\", посочват вносителите на проекта.В съответствие с европейските актове се синхронизират съставите на престъпленията и размера на наказанията за незаконния достъп до и незаконна намеса в информационни системи и компютърни данни, както и незаконното прихващане на такива данни.Към действията, с които може да се извърши компютърно престъпление се добавят \"пренасяне\", \"повреждане\", \"влошаване\", \"скриване\" и \"спиране на достъпа\" до компютърни данни в информационна система.С предложенията за изменение се засилят мерките срещу пазарната злоупотреба. Въведена е дефиниция на понятията \"спот договор за стоки\" и \"бенчмарк\". Първото е записано като договор за доставка на стока, търгувана на спот пазара, която се доставя веднага след окончателното прехвърляне на средствата по разплащателната сметка на участниците в платежния процес. Бенчмарк пък е всеки публикуван курс, индекс или цифра, който е направен публично достояние или се публикува и периодично или редовно се определя чрез прилагането на формула или по три други начина.Срещу пазарните злоупотреби се предвиждат наказателни санкции, които са израз на по-силно обществено неодобрение от административните наказания. \"Един интегриран и ефикасен финансов пазар и наличието на по-голямо доверие от страна на инвеститорите изисква лоялни пазарни отношения. Безпроблемното функциониране на пазарите на ценни книжа и доверието на обществеността в тези пазари са необходими предпоставки за икономически растеж и благоденствие\", аргументират се вносителите на проекта.С промените най-тежките форми на пазарна злоупотреба стават престъпления, поставят се ясни прагове за видовете поведение, които се считат за особено неприемливи.За по-добра защита на еврото и на другите парични знаци се предлага допълнение в кодекса като се предвиждат две нови изпълнителни деяния - \"приемане\" и \"превозване\", с които се извършва престъпление. Разширява се и предметът на престъплението с добавянето на \"парични знаци, които все още не са емитирани, но са предназначени за пускане в обращение като законно платежно средство\".Тези изменения са заради изпълнение на препоръката на Експертния комитет за оценка на мерките за борба с изпирането на пари и финансирането на тероризма.Препоръките на комитета са, че използваната терминологията в българския Наказателен кодекс за престъплението тероризъм ограничава ненужно обхвата му до \"който с цел да принуди орган на властта, представител на обществеността или представител на чужда държава или на международна организация да извърши или пропусне нещо в кръга на неговите функции\". Така българския закон не съответства на формулировката в международна конвенция, в която е записано - \"всяко действие\".Измененията предвиждат разширяване на обхвата на състава на тероризма като думите \"в кръга на неговите функции\" се заличават и на практика изпълнителното деяние става \"с всяко действие\".", "date": "2017.06.25", "title": "Създаването на \"ботнети\" да е престъпление, предвижда проект"}
{"url": "http://www.dnevnik.bg/sport/2017/06/25/2995434_kris_pol_beshe_preizbran_za_prezident_na_asociaciiata/", "text": "Гардът на \"Лос Анджелис клипърс\" Крис Пол остава президент на Асоциация на играчите в . Синдикатът преизбра гардът на редовната си лятна среща в Сакраменто.Новият 4-годишен мандат на Пол започва да тече веднага, а в действията си за защитана на правата на играчите той ще бъде подпомаган от новоизбрания вицепрезидент Гарет Темпъл от тима на \"Сакраменто кингс\". Темпъл заменя на тази позиция крилото на \"Кливланд кавалиърс\" Кайл Корвър.През първия си мандат като президент на организацията Пол бе с основна заслуга за изготвянето на нов Колективен трудов договор, който влиза в сила от 1 юли.Останалите членове на Изпълнителния комитет на Асоциацията са , Джеймс Джоунс, Кармело Антъни, Стеф Къри, Андре Игуодала и Антъни Толивър.", "date": "2017.06.25", "title": "Крис Пол беше преизбран за президент на Асоциацията на играчите от НБА"}
{"url": "http://www.dnevnik.bg/bulgaria/2017/06/25/2995433_policiiata_zadurja_muj_za_falshiviia_signal_za_bomba/", "text": "Столични полицаи задържаха 42-годишен софиянец за подаден от него на 23 юни вечерта фалшив сигнал за бомба на летище София, съобщи пресцентърът на МВР. Служителите на СДВР са арестували мъжа с инициали Г.Н. вчера. Той е с криминални регистрации за хулиганство.Около 22.20 ч. в петък в МВР постъпи сигнал за бомба на летище София. Незабавно бяха евакуирани хората от терминалните сгради. Летището остана затворено за около час и половина. Около 1 ч. след полунощ проверката бе приключила. След установяване, че сигналът е фалшив, столичната полиция започна издирване на подателя му като бе образувано и досъдебно производство.Към момента мъжът е с полицейско задържане до 24 часа. Предстои наблюдаващият прокурор да се запознае с материалите от разследването.Вчера обяви, че фалшивото обаждане е дошло от Русе.Повече за случилото се в петък четете .По-късно през деня \"Нова телевизия\" съобщи, че на мъжа е наложено прокурорско задържане до 72 часа. Това означава, че държавното обвинение ще иска от съда постоянния арест на задържания. На 42-годишния мъж с имена, според телевизията - Георги Найденов е повдигнато обвинение за \"предоставяне на неверни сведения\".Той е бил задържан в букмейкърски пункт в столицата във видимо нетрезво състояние. Пред разследващите разказал, че работи на летището като част от обслужващия персонал. В петък вечерта се скарал с жена си и в пристъп на гняв и, за да й покаже \"колко е важен\", отправил бомбената заплаха.Ако бъде признат за виновен, Найденов може да получи наказание до две години затвор и глоба до 30 000 лева.", "date": "2017.06.25", "title": "Полицията задържа мъж за фалшивия сигнал за бомба на летище София (допълнена в 13:49)"}
{"url": "http://www.dnevnik.bg/detski_dnevnik/2017/06/25/2995380_sluchvat_se_udivitelni_neshta_-_bulgarskata_istoriia/", "text": "Когато преди две седмици Надежда Данабашева пише във \"Фейсбук\" с молба за помощ, така че тези думи да зазвучат на български език, тя не очаква да бъде залята от вълна доброволци. Не очаква и идеята ѝ да бъде реализирана за броени дни.Малко по-рано Надежда е гледала в интернет анимационния филм  (оригиналното заглавие е ). Петминутното видео на английски език обяснява аутизма по симпатичен и достъпен за децата начин и се разпространява безплатно. Създателят му е Алекс Амелинес, колумбиец, който от години живее във Великобритания. Надежда, която е майка на дете с аутизъм и е активно ангажирана да обяснява на другите това състояние, се свързва с Амелинес, за да му благодари за това, което е направил. Неочаквано за нея, той ѝ отговаря и така следва спонтанното ѝ предложение да създадат български субтитри за видеото, а след това - и то да бъде озвучено. \"Той каза, че е отворен, че анимацията вече е преведена на повече от 10 езика. Даде ми материали, прати ми видеото без глас, каквото се искаше от него – изключителен човек. Толкова бърз и отдаден на това, което прави\", разказва Надежда.Следва съобщението ѝ във \"Фейсбук\" с молба да се намерят точните хора за дублажа. А те се намират за минути, след няколко десетки споделяния на публикацията ѝ. Хора предлагат да помогнат безвъзмездно, някои искат да дадат пари, ако има нужда, а Надежда трябва да отказва – желаещите са толкова много.\"Един мой пост във \"Фейсбук\" - огромен отглас имаше. Аз не очаквах, честно казано. Бях сигурна, че ще се справим, но просто не очаквах, че толкова много желаещи, хора - професионалисти, непрофесионалисти, се заеха\", споделя тя. С нея първо се свързва журналистът от \"Дарик\" радио Теодора Симова и ѝ казва, че радиото ще осигури студиото и необходимия технически екип за дублажа. \"Гери Турийска - някой някъде в споделянията на съобщението я добави и каза: Гери, защо не вземеш да помогнеш. Не я познавам, но тя ми писа и каза, \"Ако имаш нужда от мен, аз съм насреща\". Даже се оказа, че тя има интервю в радиото в същата седмица, в която ние говорихме за записа, съвпаднаха си нещата – то и затова стана толкова бързо. Тя в петък посети радиото, аз ѝ изпратих текста, необходимите материали, записаха го, на следващата седмица ми го изпратиха. И в рамките на не повече от една седмица ние го реализирахме този проект. Алекс буквално за 20 минути качи всичко на техния сайт и в You Tube\", разказва Надежда.Следващата ѝ цел е да се направи жестомимичен превод, който ще е дело на Силвана Павлова. Идеята тук е преводачът да не е в кутийка в долния ъгъл на екрана, а да бъде \"вграден\" във видеото, сред анимационните герои. Освен на български, ще бъде направен и жестомимичен превод на английски.Досега реализирането на проекта не е струвало нищо, освен малко отделено време. \"Наистина беше лесно, защото хората се включиха с огромно желание. Идеята беше да създадем нещо хубаво, за да може евентуално да облекчим хората, нещо, което да помогне най-вече за образованието на децата и към това да има някакво разбиране у бъдещите поколения\", казва Надежда.А на въпроса кой има по-голяма нужда да бъде образован за аутизма в България – децата или възрастните, тя не се замисля: \"И двете страни. Децата сами по себе си няма да разберат какво се случва и това е нормално. За мен разбирането на това състояние и въобще - разбирането за това, че хората са различни и това не е лошо, трябва да дойде от възпитанието от родителите. Няма друг начин. Лошото е, че към момента родителите нямат инструментите, с които да обяснят на децата си какво се случва\", казва Надежда. Обяснява, че в България материалите по темата са предназначени най-вече за специалистите, които работят с аутисти. И точно това прави българската версия на анимацията толкова ценна.", "date": "2017.06.25", "title": "Случват се удивителни неща - българската история на едно видео за аутизма"}
{"url": "http://www.dnevnik.bg/sviat/2017/06/25/2995456_nad_sto_dushi_zaginaha_pri_pojar_na_preoburnata/", "text": "Най-малко 141 души загинаха и 60 получиха тежки изгаряния при възпламеняване на цистерна с течно гориво в пакистанския град Бахавалпур, провинция Пенджаб, съобщава местната телевизия \"Гео ТВ\", цитирана от ТАСС. По-рано днес руската агенция и БТА съобщиха за 123 жертви и 40 ранени.Според съобщението цистерната се била преобърнала на шосе и около нея се събрали хора да събират изтеклото гориво. В един момент лумнал пожар, възникнал вероятно защото някои хора пушели цигари в близост до разлятото гориво, казват очевидци. Преди да бъде локализиран, пожарът е унищожил десетки автомобили и мотоциклети.", "date": "2017.06.25", "title": "Над сто души загинаха при пожар на преобърната цистерна в Пакистан"}
{"url": "http://www.dnevnik.bg/politika/2017/06/25/2995439_bsp_suzdava_televiziia_zashtoto_simpatizantite_iskali/", "text": "До края на годината БСП ще има собствена телевизия, потвърди в интервю за \"Нова телевизия\" лидерът на партията Корнелия Нинова . Симпатизантите питали защо няма и това била втората причина за телевизията - така посланията на левицата щели да стигат по-лесно до хората, обясни Нинова.\"Това е единственото обещание, което съм дала на конгреса при избирането ми и все още не съм изпълнила\", каза още тя.\"Бойко Борисов обещава и след това не изпълнява - това е тежък грях в политиката.\" Така Нинова обобщи най-сериозните според нея грешки на управляващите.Тя посочи още, че министър-председателят \"не уважава институциите и държавността, което е катастрофално за един премиер.\" Допълни, че \"той не споделя пред парламента плановете си и ангажиментите, които поема. А България все пак е парламентарна република\". Третият \"грях\" на премиера според Нинова е намесата му в работата на съдебната власт, като пример бе как си контактувал с есемеси с членове на Висшия съдебен съвет (ВСС), \"командорене\" и т.н.\"Политическата класа няма воля да се пребори с корупцията\", заяви Нинова, с което се съгласи с . Тя подчерта, че партията ѝ застава зад идеята на държавния глава за създаване на независим орган, който да изкорени корупцията от високите етажи на властта.\"Трябва да намерим 15 души в държавата, които да бъдат абсолютно независими и добре платени. А самият закон лесно се пише\", коментира лидерът на БСП. Тя се съгласи с констатацията, че левицата като опозиция не е достатъчно активна по въпроса за борбата с корупция и за съдебната реформа.\"Имаме желание и воля всички, които са престъпили закона, да си получат наказанията. Искаме това да стане с налагането на бързите и справедливи производства. Съдиите трябва да се водят само от закона, а не да взимат решения по политически, икономически или други причини\", коментира Нинова.БСП предлага 120 от народните представители да се избират мажоритарно, а останалите – пропорционално.\"Според нашия план човек може да гласува и само мажоритарно, ако реши. Предлагаме обаче смесена избирателна система, защото на референдума не всички се обявиха \"за\" изцяло мажоритарния вот\", коментира лидерът на левицата.Социалистите подкрепяли и идеята за намаляване на партийните субсидии. Но не на 1 лев за всеки получен глас, както бе записано във въпросите на референдума, а на 5-6 лева от сегашните 11.БСП иска да придобие от държавата правото за ползване на паметника на връх Бузлуджа за най-малко 10 години. Нинова заяви, че темата е важна за партията, защото паметниците в страната се рушат от много години. \"Сега си искаме паметника на Бузлуджа, защото сега съм председател на БСП и взимам решенията\", обясни тя.\"Първоначално искаме да го консервираме и да спрем разрухата. След това ще съберем екип от архитекти, които да го реставрират. Ще открием и дарителска кампания за събиране на средства за реставрацията\", каза още Нинова.Президентът на Русия Владимир Путин е поел ангажимент да дойде в България след поканата на държавния глава Румен Радев за националния празник на страната догодина, потвърди и Нинова. \"Путин е добре дошъл\", заяви тя и допълни, че не разбира десните лидери, които казват \"Как ще дойде по време на председателството ни на ЕС\". По думите ѝ е добре да дойде заради повода - честването на освобождението на 3 март, а и защото е необходим нормален диалог между държавните мъже на Русия и България.", "date": "2017.06.25", "title": "БСП създава телевизия, защото симпатизантите искали"}
{"url": "http://www.dnevnik.bg/kultura/2017/06/25/2989721_otkus_ot_gam_na_erih_mariia_remark/", "text": "Нов живот за \"Гам\" – втория роман на великия Ерих Мария Ремарк, писан скоро след \"Мансардата на бляновете\". Творбата излиза на бял свят след смъртта на автора, а самият той почти не говори за нея приживе – \"Гам\" е споменат от писателя единствено в писмата му до Марлене Дитрих.След литературните шедьоври \"На Западния фронт нищо ново\" и \"Обратният път\", които се радват на ново, подобаващо съвместно издание, дойде ред да видим красивото ново издание на още един роман на големия германски писател Ерих Мария Ремарк – непубликувания приживе \"Гам\".По време на околосветското си пътуване пленително красивата Гам сменя континент след континент и мъж след мъж в търсене на любовта. Постепенно героинята на Ремарк се изгубва в себе си, за да намери това, което винаги е търсила – връзка със собствената си природа. Екзотиката на местата, които Гам посещава, добавя нови пластове към този сякаш безкраен лабиринт от емоции, преживявания и идеи, които са едновременно илюстрация на епохата и прозорец към вътрешния свят на автора. Именно в този вътрешен негов свят, в който писателят ни позволява да надникнем, са видими немалко елементи от някои от по-късните му творби.За разлика от стила на Ремарк, който познаваме и ценим високо, с така силно застъпената антивоенна тематика и живота на \"изгубеното поколение\" в романите \"На Западния фронт нищо ново\" и \"Обратният път\", сборника с разкази \"Врагът\", а също и във \"Време да се живее и време да се мре\" и \"Живот назаем\", тук писателят ни показва едно свое различно и малко познато лице – \"Гам\" е по-скоро роман на тезите. В него Ремарк сблъсква множество гледни точки за любовта, страстта, смисъла на живота, страданието и смъртта.\"Гам\" е вторият роман на Ерих Мария Ремарк, писан скоро след \"Мансардата на бляновете\". За него писателят почти не говори приживе – Ремарк споменава \"Гам\" единствено в епистоларната си комуникация с известната германско-американска актриса и певица Марлене Дитрих. Може би затова романът е слабо познат на читателите – той вижда бял свят през 1998 г., цели 28 години след смъртта на автора. Книгата излиза за първи път на български език в края на 1990-те години.Превод от немски Диана ДимановаХудожник Дамян Дамянов\"Нямаше нищо по-безпощадно от любовта; който загуби власт над чувствата си, губи и човека, на когото ги е посветил. Който се предаде, става подвластен.\"из \"Гам\" – Ерих Мария РемаркГам отпътува за Давос. Главният лекар й представи някои хора. Двама незначителни дипломати, един ита¬лианец средна ръка, Браминта-Сола, Раколовна, Кин¬сли, Вандервелде, Кай, някои жени – човек не може да им запомни имената.Браминта говореше за Пуришков. От няколко дни бил зачезнал. Предполагаше се, че е с жена. Но все пак никой не знаел подробности. Може би просто е изпад¬нал в меланхолично настроение, от него можеше да се очаква ексцентричност.След около час докторът си тръгна. Кай разбърка картите; започнаха игра на покер. Гам отиде с Браминта в съседната стая, откъдето можеше да се види снегът. Тя потъна в някакво кресло и с радост забеляза изящ¬ната извивка, хоризонталната седалка, страничните об¬легалки, тапицерията на гърба, която като ръка прикре¬пяше раменете. Колко любов и фантазия трябваше да притежава човек, за да измисли това!От една от съседните стаи се чу гласът на Раколов¬на, нежен и умоляващ. Някакъв баритон й отвърна. Не се долавяха думи. Разговорът продължи кратко, докато накрая женският глас се залута сам в стаята като уло¬вена птица.Раколовна излезе забързано навън. Очите й бяха за¬червени, устните й висяха отпуснати. Видя Браминта и понечи да заплаче; но бегъл поглед към Гам я накара да се окопити. Тя бавно повдигна ръка:– Не знаех...Гам не я чу, тя седеше потънала в креслото. Пребледняла, Браминта-Сола се надигна:– Вандервелде иска пари? – попита тя.Раколовна кимна.– И Вие му дадохте?Княгинята поклати глава.– Тръгна ли си?– Да – заплака тя. Повдигна поглед като ударено животно. – Не можах да му дам нищо – преди седмица продадох бижутата си.– Колко поиска?– Двойно.– Докога?– До утре. Всичко проигра.– Ще Ви дам един чек.Раколовна повдигна глава:– Искате да ми заемете пари?– Наречете го както искате. Ще Ви дам пари, но при едно условие – да оставите Пуришков.Раколовна сви рамене:– Той е руснак.Браминта замълча. Защо с думи да отлага неизбеж¬ното; всеки Ерос бива сломен от насилието на Волята – Волята е студена и затова идва последна.По коридора се чуха стъпки. Раколовна се надигна и се запъти към вратата.– Дайте чека.Тя го взе с нежно движение, усмихна се, кимна и из¬лезе, запъти се към Вандервелде.Ярки червени петна пламнаха върху бузите на Бра¬минта. Тя срещна питащия поглед на Гам и изрече за¬мислено:– Това е болест, никога не остава време, за да се промени нещо. Ако човек се бори за златни пранги, той си ги купува. Ако обичаш нещо и не можеш да го пос-тигнеш по друг начин... не бива ли да го взимаш само защото трябва да си го купиш? Защо да се завоалира с думи, те не могат да поправят нищо. А и без това са без значение.Едно слабо високо куче притича през стаята. Гар¬вановочерно, с къса козина като коприна: афганска хрътка. Браминта пребледня. Пуришков влезе, а до него вървеше второ куче досущ като първото.Показа няколко книги – на стар английски мистик, и две окултни томчета. После дойде и Раколовна с чаша чай в ръка. Пуришков веднага се надигна. Тя му подаде ръка. Но щом той се наведе, за да я целуне, изпусна чашата си, така че чаят се разсипа върху костюма му, а чашата се пръсна на пода. Дори мускулче не помръдна на лицето му, когато извика прислугата и се извини, че трябва да се преоблече.Раколовна остана неподвижна за миг, после бързо отиде до игралната маса и забъбри. Очите на Браминта блеснаха. Гам си помисли: \"Кой мъж би забравил това?\"Зад прозорците снегът скърцаше под изгряващата луна.Пуришков се върна разведрен. Говореше с Брамин¬та, но с погледа си търсеше Раколовна. Най-сетне тя се появи и подметна мимоходом:– Разправят, че сте избягали с някаква жена, Пуриш¬ков.Блед като платно, той я гледаше втренчено. Тя му махна още веднъж и усмихнато му се закани с пръст. Той прехапа устни.Без видимо да обръща внимание на баналностите, Браминта започна духовито да бърбори. Ноздрите й потръпваха, под очите й се появиха нежни виолетови сенки. Раменете й меко проблясваха, устните й черве¬нееха на развълнуваното й лице.Руснакът не вникваше особено в разговора. Тя за¬бави темпото и смени темата. Нежно и сърдечно се ста¬раеше да привлече вниманието му. Той веднага стана сдържан. Тонът съвсем съответстваше на положението му и той се освободи от чувството на скованост. Лицето му се отпусна. Без да осъзнава, той отговаряше, при¬казваше за познати неща, които се случваха около него. Браминта усети, че той отново се изнервя, и се отказа от опитите си да продължи разговора. Пуришков й це¬луна ръка и се запъти към Раколовна.Тя не му остави никакво време, а му направи детин¬ска сцена на ревност. Той беше безкрайно изненадан, опита се да я омилостиви и да изясни ситуацията. После постепенно се изплъзна от раздразнението й. Тя много точно се бе прицелила в най-чувствителното място. Той стана хладен, нетърпелив, докато тя му отправяше сме-хотворните си упреци. Не я разбираше, беше обиден, вместо на руски, започна отново да говори на френски.На следващата вечер се предаде на Браминта.– Колко сладострастна е цигулката – въздъхна за¬мечтано Гам и се заслуша как плавната мелодия се из¬ливаше под струните, извисяваше се през дълги каденца и завършваше във висока жизнена фермата . – Когато свири цигулка, човек никога не може да повярва, че ще умре. Небето става още по-високо, само един тон може да размие всички граници. Сякаш в цигулката са скрити крилата на цяло ято чайки. Все някъде човек се чувства у дома и въпреки това навсякъде е тъжно чужд. Човек би могъл да сътвори куп глупости, ако има цигулка.Дори променя живота, толкова неповторима е цигулка¬та. Някой излиза от другия, оглежда се набързо и за¬става до него. Устните му се движат, ръцете се повдигат и се получават думи. И всичко, което прави, изглежда правилно. Но не знае и вечно се пита: \"Това аз ли съм, или другият – аз другият ли съм, а пък другият – аз? И чие поведение е правилно и добро?\" В човека винаги има толкова отчужденост, че би могъл да отмине, да за¬праши нанякъде, право напред, без да му мисли, някъде натам. Колко неповторима е цигулката.", "date": "2017.06.25", "title": "Откъс от \"Гам\" на Ерих Мария Ремарк"}
{"url": "http://www.dnevnik.bg/sviat/2017/06/25/2995028_malaiziiskiiat_fond_koito_svurza_pikaso_s_obama_di/", "text": "Миналата есен директорът на ЮНЕСКО Ирина Бокова и други организатори от ООН в последния момент  заради подозрения за връзки с една от световните \"кражби на века\", сравнима за азиатската държава с мащабите на първите Понци схеми от двайсетте години.В България случилото се беше използвано във вътрешнополитическия дебат за това дали Бокова трябва да бъде кандидат за генерален секретар на ООН. В световен план то беше само върхът на айсберга в скандал за милиарди долари, формално предназначени за обществени цели, а на практика - потенциално присвоени и \"изпрани\" от семейството на малайзийския премиер Наджиб Разак с помощта на съмнителен финансист.В последните месеци в заплетената история на фонда 1MDB се оказаха въвлечени холивудският актьор Леонардо ди Каприо, произведение на Пикасо, няколко американски филма, \"Оскар\", връчен на Марлон Брандо, и бижута, носени от австралийския модел Миранда Кър. През май в уравнението влязоха и половин дузина швейцарски банки с клонове от Люксембург до Сингапур, а този месец в светлината на прожекторите отново попадна млад малайзийски бизнесмен, способен да събере над 300 американски звезди във ВИП шатра при изключителни мерки за сигурност.1 Malaysian Development Berhad, известен със съкращението си 1MDB, е едно от \"децата\" на  развиващи се държави с финансови дефицити да създават фондове, с които да изследват различни възможности за инвестиции. Основан е през 2009 г. и започва дейност следващата година, а премиерът Наджиб Разак твърди, че чрез него иска да насърчи икономическото развитие на страната. Няколко години по-късно, в две продажби на облигации през 2012 и 2013 г., американската банка Goldman Sachs му помага да набере 6.5 милиарда долара, които би трябвало да бъдат инвестирани в енергетиката и недвижимите имоти. Медийни публикации ѝ приписват стотици милиони долари в резултат от такси върху транзакции, които банката отрича.Преди година и половина обаче се появиха първите обвинения към Наджиб, че е отклонил сума, равна на около 700 милиона долара, от държавно управлявания фонд и те са преминали в личните му сметки. През август 2015 г. Швейцария започна разследване за пране на пари от фонда през две водещи банки. Скоро след това член на партията на Наджиб заведе гражданско дело срещу него, защото не предоставил отчет за получени от фонда средства, нито обяснил как са били използвани. Междувременно годишен отчет след втората продажба на облигации вече беше събудил подозренията на медиите и опозицията, след като фондът поиска публикуването му да се забави с шест месеца, а междувременно три международни одиторски фирми, които работеха с 1MDB, бяха изненадващо сменени.Миналия четвъртък правосъдното министерство на САЩ обяви, че ще опита възстанови 540 милиона долара активи, свързани с фонда. Сред активите, \"откраднати\" според хипотезата на властите, бяха и картина на Пикасо и правата за три холивудски филма. В няколко отделни иска през последната година министерството твърди, че общо 4.5 млрд. долара са били отклонени от 1MDB. \"Няма да позволим САЩ да са място, където корумпирани лица могат да крият средства и разточително да харчат пари, които могат да бъдат използвани за доброто на гражданите на други държави,\" обяви институцията.Връзката с неназованата творба на Пикасо се появи за първи път миналото лято. Тогава американската прокуратура каза, че произведението на стойност 3.2 млн. долара пристигнало при холивудския актьор Леонардо ди Каприо с бележка: \"Скъпи Леонардо ди Каприо, със закъснение честит рожден ден! Този подарък е за теб.\"Говорител на актьора по-късно обяви, че вече е започнало прехвърляне на собствеността на творбата към държавата. В изявлението се казва, че Ди Каприо приел подаръка, за да го предложи на търг и да набере средства за фондацията си за опазване на околната среда. Организацията обаче обяви през октомври, че всякакви подаръци, свързани с 1MDB, ще бъдат върнати.Произведението на изкуството пристигнало с бележка от бизнесмен, свързан с малайзийския финансист Лоу Таек Джхо, известен в англоезичния свят като Джо Лоу. Последният според британския вестник \"Гардиън\" уредил сделка, при която близо 30 млн. долара отишли за бижута, поръчани специално за съпругата на премиера Наджиб, Росмах Мансур. Сред тях е огърлица с рядък 22-каратов диамант - само за нея са похарчени 27.3 милиона.Огърлицата е купена през 2013 г. със средства, преминали през банкови сметки на премиера само месеци след като в частната банкова сметка на Наджиб са преведени 680 милиона долара. Според малайзийското правителство парите идват от член на саудитското кралско семейство, но не се посочва за какво отиват. През април миналата година Рияд определи средствата като \"истинско дарение\", като \"нищо не е очаквано в замяна\".Росмах не е единствената публична фигура, на която Лоу купува бижута - през 2014 г. той дава 9 милиона долара, за да направи подобен подарък на австралийския модел  за Свети Валентин. Тази седмица базирана в Мелбърн неправителствена организация, наблюдаваща демокрацията в Малайзия, призова Кър да предаде бижутата на разследващите в САЩ и Австралия.Освен като вечен гост и организатор на екстравагантни партита в Ню Йорк, роденият през 1982 г. Джо Лоу е известен с редовни инвестиции и покупки, които прави за \"колеги и приятели\". Сред последните според американски и малайзийски медии е и Риза Азиз - доведен син на премиера Наджиб. Други лица, близки с Лоу, стават част от екипа на 1MDB през 2009 г., а самият финансист признава, че в някои случаи се е \"консултирал\" с фонда във връзка с редица транзакции.Младият финансов консултант е известен и с някогашните си връзки с Парис Хилтън, тайванската певица Елва Хсяо и вече споменатата Миранда Кър. Самият Ди Каприо е бил гост  за рождения му ден заедно с Бритни Спиърс, Кание Уест, Ким Кардашиян, Тоби Магуайър и Робърт де Ниро. Над 300 известни личности се забавляват , при изключителни мерки за сигурност, а сред най-запомнящите се моменти е този, в който Ди Каприо рапира на сцената заедно с Бъста Раймс. Лоу дори си наема статисти с малък ръст, които да пресъздадат дребните същества от \"Чарли и шоколадовата фабрика\" на Роалд Дал.По ирония на съдбата един от филмите на Ди Каприо от последните години -  - е сред трите ленти, за които министерството на правосъдието смята, че са финансирани с активи, откраднати от фонда. Другите два са комедиите \"От глупав по-глупав 2\" (2014 г.) с Джим Кери и \"Баща в излишък\" (2015 г.).Връзката между трите филма е в продуцентската къща зад тях - създадената през 2010 г. Red Granite Pictures, в която единият от съдружниците е Риза Азиз, доведеният син на премиера Наджиб. За седемте години съществуване дотук компанията стои зад общо осем ленти, но не е известно за останалите пет да има подобни съмнения. През 2014 г. срещу нея подават иск създателите на хитовия оригинал на \"От глупав по-глупав\" с твърдението, че им отнела чрез рекет възможността да продуцират продължението, но после обявяват, че въпросът е уреден. Две години след това ФБР разпитват служители на компанията по подозрение, че 155 милиона долара са били отклонени за филма с Ди Каприо.В знак на благодарност за работата му по \"Вълкът от Уолстрийт\" Red Granite Pictures подарила на Ди Каприо и статуетка \"Оскар\", някога връчена на Марлон Брандо.Red Granite твърди, че основният инвеститор във филмите ѝ е бизнесмен от Абу Даби, който е и изпълнителният директор на правителствената инвестиционна компания на емирството, \"Ааабар инвестмънтс\". През 2014 г., попитани за значителните възможности на младото си студио, Азиз и съдружникът му Джоуи Макфарланд, , че \"няма малайзийски пари\", няма ѝ такива \"идващи от Русия или от Индонезия\". С пари на 1MDB вероятно е финансирано и придобиването и на базирана в Хюстън енергийна компания, Coastal Energy, през 2014 г. Заедно с CEPSA, испанския клон на International Petroleum Investment Company (инвестиционната компания на Абу Даби) Джо Лоу придобил хюстънската фирма за общо 2.2 милиарда долара, а \"Голдмън Сакс\" посредничила в сделката. Малайзийският гражданин участвал в придобиването с едва 50 милиона чрез своята Low's Strategic Resources - и получил 350 милиона от CEPSA скоро след това за миноритарния си дял. Това накарало правосъдното министерство да се усъмни и да обяви, че \"търговското основание за почти незабавната 600-процентна възвращаемост на инвестицията не е незабавно ясна.\" Впоследствие Лоу платил десетки милиони долари за пищни имоти и офиси в Лондон. Миналата година \"Уолстрийт джърнъл\" писа, че през 2012 г. 1MDB е , за да закупи чрез него възобновяеми енергийни мощности из страната срещу суми, които са далеч над стойността им. Genting Holding тогава дарил средствата на фондация, контролирана от Наджиб, който използвал средствата за целите на предизборната си кампания през 2013 г. Холдингът отрича да е имало надценки, а фондът настоя, че придобиванията са направени само след като се появили гаранции за дългосрочното му значение.\"Уолстрийт джърнъл\" съобщи и че заедно с фонд,  и свързан с бившия президент Барак Обама и с Хилари Клинтън, 1MDB създал юридическо лице, Yurus PE, чиято цел е да развива соларни мощности в Малайзия. Шест месеца по-късно 1MDB изкупил дела на американския фонд от 49%, а част от парите били \"вложени\" от Наджиб за дрехи, бижута и автомобили. Американското правосъдно министерство твърди, че сумите, дадени за бижута на Росмах, са само част от средствата, похарчени за скъпоценности от различни компании по света – около 200 милиона. 147-метрова яхта, ползвана от Лоу, също е сред покупките със съмнителен произход.САЩ твърдят, че с 9.2 милиона долара, отклонени от продажби на облигации на 1MDB, Лоу купил колаж на нюйоркския художник Жан-Мишел Баския. Творбата също се озовала в ръцете на Ди Каприо като \"подарък\".За по-малко от две години скандалът намери отзвук в САЩ, Швейцария, Сейшелите, ОАЕ, Малайзия, Тайланд, Сингапур, Хонконг и Австралия. В няколко държави, където прокуратурата откри сложни връзки между кухи фирми и финансови институции, общото през последните месеци се оказа средството, през което са минавали част от транзакциите – швейцарските банки.Миналата година като част от корупционното разследване Швейцария обвини представители на Обединените арабски емирства. Според съобщение на прокуратурата на страната от април 2016 г. въпросните служители, които управляват суверенни фондове в Абу Даби, сключили измамна сделка с облигации с ръководството на 1MDB, а парите преминали през швейцарски банки. Именно тогава Швейцария поиска помощ от Сингапур и Люксембург. Няколко месеца по-рано малайзийското правителство обвини швейцарските колеги, че \"разпространява грешна информация\", след като главният прокурор на страната съобщи за няколкото милиарда откраднати пари от фонда. Министърът на комуникациите Салех Саид Керуак заяви за \"Гардиън\", че ходът на Швейцария е \"много необичаен\" и \"не съответства на обичайния протокол\", тъй като обикновено високопоставени служители на една държава не говорят за \"вътрешни въпроси\" на друга.Люксембургските власти междувременно глобиха местния филиал на частната банка Edmond de Rothschild, защото не успяла да вземе достатъчно мерки, за да предотврати случаи на пране на пари. Глобата в размер на около 9 милиона евро не е официално свързана с 1MDB, но източници на \"Ройтерс\", запознати с разследването, потвърдиха, че името на фонда е замесено. Швейцарският финансов регулатор Finma след това обяви, че също води собствено производство срещу банката, за да провери дали тя покрива критериите за борба срещу изпирането на средства.Сингапурските филиали на други две швейцарски банки - BSI Bank и Falcon Bank - се оказаха затворени по-рано тази година заради транзакции, свързани с фонда. Други две, Credit Suisse и United Overseas Bank - бяха глобени в края на май с общо 1.6 милиона долара заради това, че са нарушили правилата срещу пране на пари при транзакции, свързани с 1MDB. Само година по-рано още няколко финансови компании - сингапурската DBS, швейцарската UBS и британските Standard Chartered и Coutts (една от най-старите банки в света) получиха глоби в размер на милиони долари по същите обвинения. В Швейцария Credit Suisse и UBS междувременно бяха критикувани от Finma заради сделките.Неофициална информация в малайзийски медии и издания в други страни от региона сочи, че 1MDB е натрупал дългове, еквивалентни на около 9 милиарда долара. не коментира информацията. Той е лаконичен и в представянето си - онлайн излага мисията си в изречението \"Да създадем устойчиво икономическо развитие, като изградим стратегически глобални партньорства и насърчаваме преките чуждестранни инвестиции.\" Частта \"Визия\" е още по-лаконична: \"Стратегически инструмент за нови идеи и източници на растеж.\" В други рубрики на сайта се говори за \"фокус върху образованието, подобряване на качеството на живота и развитието на младите\" и за  и премахване на бариерите пред общности в затруднено положение.В прессъобщенията, в които опровергава \"лъжите\" на медии и политици за същността на работата си, фондът е по-подробен. В със заглавие \"Спрете лъжите, Тун М\" (става дума за бившия премиер Махатир Мохамед), се казва: \"От създаването си фондацията 1MDB е предоставила финансиране за приблизително (160.8 милиона долара) за ценни каузи из Малайзия и за всички малайзийци... в проекти, оказали въздействие на живота на 2.8 милиона малайзийци.\"В края на миналата седмица 1MDB обяви и че не е страна по гражданския иск на правосъдното министерство и че никога не е бил търсен във връзка със случая. Фондът добави, че ще окаже пълно сътрудничество на \"всяка чуждестранна (правосъдна) институция, подвластна на международните протоколи, които регулират подобни въпроси.\"Скандалът около фонда стана причина рейтинговата агенция \"Стандард енд Пуърс\" да обяви, че ситуацията, заедно с предстоящите избори, създава потенциални краткосрочни рискове за рейтинга на Малайзия. Перспективата за страната е \"стабилна\", но съществува риск за Куала Лумпур да се повиши цената, на която тя обслужва външния си дълг, обясни агенцията.Засега обаче последиците са най-вече вътрешнополитически. Американските власти не споменаха в прав текст семейството на премиера Наджиб Разак или съпругата му. В документите, внесени в окръжния съд на Лос Анджелис обаче се казва, че покупките са направени за съпругата на \"първия малайзийски представител\". Зад това определени малайзийски и американски източници вече са потвърждавали, че се крие името на Наджиб.От кабинета на премиера изразиха \"безпокойство от ненужното говорене за определени въпроси и индивиди, които са свързани единствено с вътрешнополитически манипулации и намеса.\" Прессекретарят му Тенгку Сарифуддин каза, че в случая съществува \"мотивация, която надхвърля целта да се конфискуват средства.\" Министър-председателят вече неколкократно е отричал да е присвоявал средства от фонда или от което и да било друго юридическо лице. Известният депутат и бивш министър Ануар Муса пък определи делото, заведено от САЩ, катона Малайзия (малко над 61% от чието население изповядва исляма). Скандалът е добре дошъл за съперниците на премиера Наджиб, които често критикуват съпругата му заради разточителството ѝ. Очакваше се той да свика предсрочни избори тази година, но случващото се може да обърка политическите му сметки.Когато международните разследвания върнаха скандала в публичното пространство в началото на месеца, 91-годишният бивш премиер Махатир Мохамад (заемал поста 22 години) обяви, че е готов отново да стане премиер, ако се наложи - с други думи, ако опозицията победи и няма приемлив кандидат за поста.През ноември хиляди малайзийци, водени от активисткото движение \"Берсид\", протестираха с искане на оставката на Наджиб заради скандала. Месеци преди това обаче премиерът вече беше \"овладял\" информацията по случая – кабинетът започна кампания срещу активисти и медийни групи, посвещаващи разследвания на темата. Същия месец бяха повдигнати обвинения срещу основателите на независим уебсайт, пишещ за скандала – прокурорите в специален \"киберсъд\" ги обвиниха в \"намерение да дразнят\" властите. Имаше и контрапротести на т.нар. Червени ризи – поддръжници на Наджиб. Те предупредиха, че заради участието на различни етнически групи в съперничещите си демонстрации (в тези на \"Берсид\" излизат много етнически китайци и индийци) има опасност от подклаждане на етническо напрежение.С новите съдебни мерки в Европа и Азия отзвукът от скандала продължава и в Малайзия. Решението на Наджиб дали да свика предсрочни избори може да е въпрос на седмици, а докато разследванията в няколко страни продължават, сумата, отклонена от фонда, не е изключено още да нарасне.", "date": "2017.06.25", "title": "Малайзийският фонд, който свърза Пикасо с Обама, Ди Каприо и Бокова"}
{"url": "http://www.dnevnik.bg/sviat/2017/06/25/2995466_trump_obvini_obama_v_bezdeistvie_za_ruskata_namesa_v/", "text": "Президентът Доналд Тръмп обвини своя предшественик Барак Обама, че е бездействал в ситуацията с руската намеса в изборите в САЩ. По своя разпознаваем вече маниер Тръмп обяви в социалната мрежа \"Туитър\", че Обама е знаел за това още през август 2016 г., но не е направил нищо.Изявленията на държавния глава бяха направени след разследване на вестник \"Вашингтон пост\", в което се твърди, че руският президент Владимир Путин е директно замесен в кибератаките срещу изборите в САЩ в помощ на Тръмп. Самият Путин многократно отрече тези твърдения. Отново в статията се казваше, че Обама е бил запознат с информацията в началото на август 2016 г. , но е предприел доста ограничени мерки, коментира изданието.Бившият началник на кабинета на Обама - Денис Макдона, оправдава президента с това, че, след като през септември лично предупредил Путин, Русия е прекратила хакерската си активност.", "date": "2017.06.25", "title": "Тръмп обвини Обама в бездействие за руската намеса в американските избори"}
{"url": "http://www.dnevnik.bg/sport/2017/06/25/2995455_real_prodava_beil_na_psj_za_da_vzeme_mbape/", "text": "Европейският клубен шампион  е готов да се раздели с една от големите си звезди Гарет Бейл. Това твърди испанският ежедневник \"Ас\", който е близък до управата на клуба.Уелсецът, който беше купен през 2013 г. за 100 млн. евро, може да се озове в ПСЖ. Френският гранд иска да подсили атаката си и да си върне титлата, след като през тази година остана втори зад \"Монако\".От Мадрид са склонни да освободят Бейл, тъй като искат да вземат голямата звезда на монегаските Килиан Мбапе. Подобен трансфер ще стане само ако Зинедин Зидан се раздели с някого от атакуващото трио BBC (Бензема, Бейл, Кристиано Роналдо).Бензема е считан за един от любимците на треньора, докато  може и да размисли за евентуалните планове за напускане след вота на доверие от клубния президент Флорентино Перес.ПСЖ е финансиран от катарската кралска фамилия и няма проблем да извади сериозна сума за Бейл. Резервен вариант пред французите е Серхио Агуеро от \"Манчестър сити\".", "date": "2017.06.25", "title": "\"Реал\" продава Бейл на ПСЖ, за да вземе Мбапе"}
{"url": "http://www.dnevnik.bg/sport/2017/06/25/2995472_fifa_razsledva_nacionalniia_otbor_na_rusiia_za_doping/", "text": "Световната футболна федерация (ФИФА) е започнала разследване срещу всички национали на Русия, участвали на световното първенство в Бразилия през 2014 г. Според британския вестник \"Дейли мейл\" има подозрения за употреба на допинг.ФИФА смята, че футболистите са били част от  със знанието и протекцията на руските власти.Петима от играчите, срещу които се води разследването, представляваха Русия и на турнира за . Това са Игор Акинфеев, Юрий Жирков, Александър Самедов, Денис Глушаков и Максим Кануников.През следващата година Русия ще бъде домакин на световното първенство, но новите разкрития за допинг поставят ново черно петно върху името на страната след скандалите с манипулирането на проби от Зимните олимпийски игри в Сочи и леката атлетика.Според \"Дейли мейл\" ФИФА ще извади доказателствата срещу руските футболисти в най-скоро време.Междувременно президентът на Руския футболен съюз и вицепремиер на Русия  заяви, че не приема сериозно новите обвинения, тъй като по негови думи във футбола нямало допинг, а освен това играчите са подлагани на безкраен брой проверки, които не са установили никакви нарушения.", "date": "2017.06.25", "title": "ФИФА разследва националния отбор на Русия за допинг на световното в Бразилия"}
{"url": "http://www.dnevnik.bg/politika/2017/06/25/2995502_iliiana_iotova_iska_ostavkata_na_betina_joteva_ot/", "text": "Вицепрезидентът Илияна Йотова се обяви за оттегляне на Бетина Жотева от Съвета за електронни медии (СЕМ) заради . В президентството не са проверявали дали е възможно да оттеглят Жотева, която е член на регулатора от квотата на президента и с кого да я заменят. Разговори по темата предстоят, обяви Йотова в интервю за Би Ти Ви.Като  и от Асоциацията на европейските журналисти и от БСП, като в четвъртък я призоваха да осмисли оставането си в регулатора.Вчера , че има логичен ход, който да защити авторитета на СЕМ и личното достойнство на Бетина Жотева. \"Оттук нататък е въпрос на неин личен морален избор. Нека видим първо това, което тя ще реши\", каза президентът, попитан дали ако не последва самостоятелна преценка, той ще поиска оставката й.Илияна Йотова заяви, че с президента Румен Радев са екип, който работи добре. \"Ние буквално преди кампанията не знаехме един за друг, не сме се познавали, нямаме общо политическо минало\", обясни тя.Според нея президентът Румен Радев и премиерът Бойко Борисов са много различни. \"Това, което забелязвам в този мандат, е огромното желание страната ни да изглежда добре навън. Засилените дипломатически совалки на двамата през последните дни са именно в тази посока\", каза Йотова.\"Не изглеждаме добре навън и продължаваме да не изглеждаме добре – с този механизъм, който ни наблюдава 10 години за корупция, за организирана престъпност, за съдебната реформа. Отдавна съм казала, че този механизъм е неработещ\", посочи тя., Йотова се обяви против създаването на нов антикорупционен орган: \"Това, че се създава всеки път нова структура, не означава, че сме повишили ефективността. Трябва да се сложи ред в давността на делата, предписанията и наказанията да се изпълняват – не толкова организационна, колкото съдържателна реформа.\" Въпреки това тя посочи, че работи много добре с правосъдния министър Цецка Цачева по области като българското гражданство и помилванията.Дигиталният ресор на новия кандидат за българския еврокомисар Мария Габриел в ЕК не е маловажен, заяви Йотова. \"През 2014 г., когато се формираше Европейската комисия, един от първите приоритети на Юнкер беше цифровият пазар\", каза тя. По думите й Габриел има тежка задача – \"да довърши започнатото от Гюнтер Йотингер, да предложи своя визия и да работи в синхрон с други двама еврокомисари, но ще се справи\". \"Познавайки работата на Мария, смятам, че няма да забрави страната си, както правеха предишните еврокомисари\", подчерта Йотова.Йотова защити президентския секретар по правни въпроси и антикорупция Пламен Узунов, чиято снимка маскиран като Хитлер придоби публичност и който няма намерение да подаде оставка заради това. Заради подобна снимка . \"Има разлика между това на Танев и Узунов. В единия случай е подражание, а в другия - карикатура, осмиване\", каза тя.", "date": "2017.06.25", "title": "Илияна Йотова иска оставката на Бетина Жотева от Съвета за електронни медии"}
{"url": "http://www.dnevnik.bg/bulgaria/2017/06/25/2995470_borisov_radev_i_glavchev_pozdraviha_bulgarskite/", "text": "Министър-председателят Бойко Борисов поздрави българските мюсюлмани за празника Рамазан байрам, съобщи правителствената пресслужба. Той отправи към всички празнуващи пожелания за здраве, благополучие, спокойствие и разбирателство в домовете. Поздрав към мюсюлманите в България са отправили и президентът Румен Радев и председателят на Народното събрание Димитър Главчев. \"В България ценим толерантността между хората и държим на добрите взаимоотношения между представителите на различните вероизповедания, споделяме празниците си и се подкрепяме взаимно в трудните дни. Вярвам, че проявената по такива поводи съпричастност и мъдрост могат да бъдат част от нашето ежедневие\", отбелязва . По думите му, като отстояваме добрите човешки отношения и уважението в обществото, ще имаме не само повод за гордост, но и повече възможности за всички български граждани да живеят по-добре.\"Поздравявам нашите сънародници мюсюлмани, които отбелязват празника Рамазан байрам, и им пожелавам здраве, успехи и благополучие. По традиция на много места в България празниците на религиозните общности са споделени и това е най-силното послание за единството на българското общество. Чрез протегнатата ръка към ближния и чрез нашата съпричастност с радостта и болката на съседа ще постигнем и общата си цел за мир и добруване на България\", пък се казва в поздрава на, цитиран от пресслужбата на \"Дондуков\" 2.По данни от последното преброяване през 2011 г. в България като мюсюлмани са се определили близо 600 хиляди души. Неофициалната статистика обаче сочи, че броят им е доста по-голям, информира \"Нова телевизия\".Световните медии пък съобщиха, че турският президент Реджеп Ердоган се почувствал зле и припаднал по време на молитва за Рамазан Байрам по-рано днес. Според CNN Turk държавният глава незабавно бил обграден от охраната си и отведен във ВИП стая в джамията. Там е прегледан от лекари. Най-вероятната причина за неразположението му е ниска кръвна захар и ниско кръвно налягане заради постите.Малко след инцидента президентът излязъл от джамията и обявил, че се чувства добре.", "date": "2017.06.25", "title": "Борисов, Радев и Главчев поздравиха българските мюсюлмани за Рамазан байрам (обновена)"}
{"url": "http://www.dnevnik.bg/sport/2017/06/25/2995468_lampard_suvetva_chelsi_da_ne_osvobojdava_diego_kosta/", "text": "Легендарният полузащитник на \"Челси\" Франк Лампард смята, че отборът не бива да се разделя с голмайстора си Диего Коста. Англичанинът изтъкна като довод трудното намиране на нападател от подобен калибър., след като не влиза в плановете на мениджъра Антонио Конте. За това призна самият футболист, след като е получил съобщение от италианеца.\"Диего е фантастичен нападател и всички видяхме това през миналия сезон. Ще бъде много трудно да бъде заменен, в това не се съмнявам. Той има цялостно физическо присъствие, но и притежава нужните качества, за да вкарва. В днешния футбол е трудно да намериш такива играчи\", каза Лампард, който игра за \"Челси\" между 2001 и 2014 г.Коста, който е на 28 години е голмайстор на клуба във всеки от трите сезона, в които носи синия екип, като помогна на лондончани да спечелят две титли във Висшата лига.", "date": "2017.06.25", "title": "Лампард съветва \"Челси\" да не освобождава Диего Коста"}
{"url": "http://www.dnevnik.bg/sviat/2017/06/25/2995501_kola_se_vriaza_v_peshehodci_vuv_velikobritniia_spored/", "text": "Най-малко шестима души бяха ранени днес, след като кола се качи на тротоара и се вряза в тълпа пред спортен център в северния английски град Нюкасъл, предаде \"Ройтерс\". Полицията не смята, че инцидентът е терористичен акт. Той обаче предизвика масова паника.Там са се били събрали стотици хора, празнуващи Рамазан байрам. Те дошли от разположената в съседство джамия.Сигналът за инцидентът е получен малко след 9 ч. Изпратените на място полицейски екипи започнали проверка. До момента е арестувана 42-годишна жена, шофирала колата.Двама от ранените са деца.Точно преди седмица . Ранени бяха над 10 души. Шофьорът - 48-годишен мъж, бе задържан от минувачи и предаден на полицията. Те твърдяха, че той отправял заплахи, че ще избие всички мюсюлмани.", "date": "2017.06.25", "title": "Кола се вряза в пешеходци във Великобритния, според полицията не е терористичен акт"}
{"url": "http://www.dnevnik.bg/sport/2017/06/25/2995530_rosi_zavojuva_purva_pobeda_v_motogp_za_sezona/", "text": "Валентино Роси спечели първото си състезание за 2017 г. в след великолепен успех на холандската писта \"Асен\". Италианецът покори Катедралата на скоростта за осми път в кариерата си в кралския клас, като изпревари с по-малко от една десета от секундата сънародника си Данило Петручи с \"Дукати\".Успехът е първи за Доктора след малко повече от година прекъсване, когато победи в Барселона.Йоан Зарко, който стартира от полпозишън, поведе колоната пред Марк Маркес и Роси. Доктора беше с твърда задна гума, което предвещаваше по-добро темпо в края на състезанието.Вторият мотор на \"Ямаха\", воден от лидера в шампионата Маверик Винялес, обаче нямаше късмет, след като испанецът падна 14 обиколки преди финала.В челото битката беше жестока, но в рамките на две обиколки Роси успя да поведе с идентични атаки в първия завой.Впоследствие Зарко, който потегли от полпозишън, допусна грешка след контакт с Роси и се отдалечи назад. Данило Петручи пък изскочи втори след като изпревари Марк Маркес.Последните пет обиколки бяха битка между Роси и Петручи, но големият опит на Доктора му позволи да задържи позицията си. Трети на подиума се качи Марк Маркес. завърши пети и поведе в класирането със 115 точки. Винялес вече е втори с четири по-малко, а Марк Маркес е със 108.Победата на Роси го изкачи на 4-ото място със 104 точки.", "date": "2017.06.25", "title": "Роси завоюва първа победа в MotoGP за сезона"}
{"url": "http://www.dnevnik.bg/sport/2017/06/25/2995593_fetel_se_opozori_s_povedenieto_si_smiata_hamiltun/", "text": "Съперниците за титлата във Формула 1 Люис Хамилтън и Себастиан Фетел си размениха остри реплики след инцидента помежду си в .Звездите на \"Мерцедес\" и \"Ферари\" обаче предпочетоха да си говорят през медиите, а не лице в лице, избягвайки се след финала.\"Мисля, че това днес беше прецедент. По-лошото е, че малки деца са ни гледали и те видяха какво е поведението на един четирикратен шампион\", каза британецът.На въпрос дали нарочно е натискал спирачките по-рязко зад колата за сигурност, Хамилтън отговори: \"Просто контролирах темпото. Не съм го тествал\".\"Както и на другите рестарти аз намалявах на едно и също място, но очевидно той спеше и ме удари. Не беше проблем за мен\", уточни Хамилтън за първия контакт между двамата.Той обаче беше далеч по-яростен за поведението на Фетел секунди по-късно: \"Да шофираш безразсъдно и да се удряш в друг пилот е позорно. Мисля, че той се опозори\".Хамилтън дори предизвика съперника си, но не пистата.\"Ако иска да докаже, че е мъж да го прави извън колата лице в лице\".Звездата на \"Ферари\" беше на противоположното мнение, като в началото се опита да избегне прекалени коментари за инцидента.\"Не го ударих нарочно. Потроших си крилото, при него имаше известни повреди, но нищо от това нямаше да повлияе върху хода на състезанието. Но не се прави така, а той върши подобно нещо не за първи път. Не смятам, че беше необходимо\", заяви Фетел.\"Той направи нещо подобно в Китай преди няколко години и това не е правилно. Големи хора сме, емоциите влияят когато сме в колите. Просто трябваше да накажат и него\", добави германецът.В същото време след състезанието стана ясно, че Фетел е наказан с три точки от ФИА. Това е трето негово наказание за последните 12 месеца или общо отнемане на 9 точки от суперлиценза му.В Австрия, където е следващият старт на Формула 1, Фетел ще трябва да се опази от подобни инциденти, защото в противен случай рискува забрана да участва в едно състезание.", "date": "2017.06.25", "title": "Фетел се опозори с поведението си, смята Хамилтън"}
{"url": "http://www.dnevnik.bg/bulgaria/2017/06/25/2995524_policaite_izlizat_na_nacionalen_protest_na_5_juli/", "text": "Най-големият полицейски синдикат - Синдикалната федерация на служителите в МВР (СФСМВР), насрочва национален протест на 5 юли от 11 ч. пред храм-паметника \"Александър Невски\" в София. Това решение на управителния съвет на федерацията обяви нейният председател Валентин Попов на специална конференция, предаде Би Ти Ви.\"Ние отново няма да честваме празника на МВР (който е на 5 юли - бел.ред.)\", заяви Попов заради несъгласията на служителите на ведомството с ръководството му за оборудването с облекло и заплатите. \"Не даваме 100 дни на Радев. Ножът е опрял до кокала\", допълни той, цитиран от \"Нова телевизия\".Попов се закани, че протестът няма да се ограничи само до митинга на професионалния празник на полицията.. От думите на вътрешния министър Валентин Радев обаче стана известно, че няма как да се случи в настоящия момент, защото няма аргументи за това. Повече от заявеното от Радев четете .По-рано днес пред БНР Попов заяви, че не знае да има пълни складове с облекла на служителите на ведомството. \"Пълни складове може и да има, само че аз не знам къде. Колегите също не знаят! Ние имахме намерение в интерес на истината да отидем и да поканим медиите да потърсим някъде в Симеоново някакъв пълен склад, защото, ако не се лъжа, така беше казано публично, но се отказахме. Няма пълен склад в Симеоново. Това е истината! Предстои едно преместване на едни складове в Симеоново и те още не са пълни. Нови униформи ще има скоро най-вероятно. Вече се изпълняват няколко обществени поръчки. Трябва да уточня, че болшинството колеги, които изпълняват задълженията си в униформено облекло, не са получавали такова в продължение на години - три, четири, че даже и пет\", каза той.Повод за коментара му бяха , че правителството ще осигури униформеното облекло на полицаите, което те не са получавали от 4-5 години. Дори част от облеклата по думите му били вече получени в някои регионални дирекции. Изявлението на Балабанов бе след заседание на съвета за социално партньорство на МВР, след което беше обявена и договорка между ръководството на ведомството и синдикатите. Раде обаче попари надеждите за по-високи заплати.На протест не излизат само полицаите, излизат и пожарникарите, спасителите и хората, работещи на трудови правоотношения. Излизат и държавните служители- институтите и Академията на МВР. Това каза зам.- председателят на управителния съвет на СФСМВР Илия Кузманов, цитиран от \"Фокус\". \"Задавали са ни въпроса напук ли го правите- не, не е напук. Защо казвам, че не е напук - между нас върви синдрома \"жертва се оплаква на жертва\"\", коментира Кузманов. Според него служителите на МВР в този момент са жертви са системата. \"Когато една жертва на системата дойде при нас, тя търси помощ от жертвата\", обясни той.\"Още при първата си среща с г-н Радев му казахме нещо много просто- ако неговите предшественици можеха или не можеха, искаха или не искаха да направят реформи, на него ще му се наложи, защото МВР приключи\", посочи Илия Кузманов. \"С последните две изменения в Закона за МВР, които съставляват 250 страници промени, МВР блокира\", допълни той. ", "date": "2017.06.25", "title": "Полицаите излизат на национален протест на 5 юли (обновена)"}
{"url": "http://www.dnevnik.bg/sviat/2017/06/25/2995600_petdeset_hiliadi_dushi_ot_tri_durjavi_protestiraha/", "text": "Около петдесет хиляди души протестираха с искане Белгия да спре незабавно експлоатацията на две ядрени електроцентрали поради опасения за сигурността, съобщиха ДПА и Асошиейтед прес.По данни на организаторите 50 хил. протестиращи от Германия, Белгия и Холандия образуваха човешка верига около мястото, където се събират границите на трите страни. Те се притесняват за безопасността на белгийските реактори Тианж 2 и Доел 3, уточнява БТА. Технически проблеми в остарелите белгийски реактори предизвикват напрежение с Германия, отбелязва ДПА. Човешката верига се простря от електроцентралата Тианж в Белгия, през Холандия до германския град Аахен.Организаторите бяха обявили, че за покриване на разстоянието от около 90 километра са необходими 60 хил. души, посочва ДПА.Германия планира до 2022 г. да спре всичките си ядрени реактори и следи внимателно притесненията за ядрени реактори извън страната, отбелязва АП. Миналата година германският министър на околната среда Барбара Хендрикс призова Белгия да спре своите реактори, докато се изяснят повдигнатите въпроси за сигурността.Берлин призовава и Франция да спре най-старата си централа, в гр. Фесенхайм до границата с Германия, припомня АП.", "date": "2017.06.25", "title": "Петдесет хиляди души от три държави протестираха срещу белгийски ядрени реактори"}
{"url": "http://www.dnevnik.bg/biznes/2017/06/25/2995582_vupreki_niskite_lihvi_bankovite_spestiavaniia/", "text": "Въпреки минималните лихви, депозитите продължават растат и остават предпочитаната алтернатива за спестяване на домакинствата и бизнеса. Това се разбира от .Тя показва ръст на спестяванията на домакинствата с 5.7%, т.е. до 45.67 млрд. лв. Увеличението е факт, въпреки че доходността от спестяванията на практика вече е сведена близо до нулата. Освен това лихвите по депозитите продължават да падат. За стандартните тримесечни влогове лихвата е 0.07%, а за едномесечните депозити - 0.01%. За едногодишни спестявания само три банки предлагат лихва от 1%. Всички останали са под тази стойност, като се достигат нива от 0.05%.Така на практика голяма част от банковите депозити вече имат отрицателна лихва заради различните такси за обслужване на сметките, които изяждат и малката печалба за вложителите, отбелязва clubz.bgОбщо депозитите на неправителствения сектор в банковата система са в размер на 69.014 млрд. лв., като годишното им повишение е със 7.6%. През април ръстът беше същият.Кредитирането също расте, но по-бавно. В края на месеца кредите на неправителствения сектор са 51.62 млрд. лв., което е ръст от 4.7% на годишна база. Ръстът на кредитите при домакинствата е от 5.8% и достигат до 19.13 млрд. лв.", "date": "2017.06.25", "title": "Въпреки ниските лихви банковите спeстявания продължават да растат"}
{"url": "http://www.dnevnik.bg/sviat/2017/06/25/2995578_turciia_planira_religiozni_uchilishta_vuv_vseki_kvartal/", "text": "Новата стратегия за образованието в Турция планира големи облекчения за създаването на ислямски духовни училища. Под заглавие \"Министерството на образованието не признава граници\" в.\"Джумхуриет\" акцентира върху намерението духовни училища да бъдат построени във всеки квартал, информира БГНЕС. През последните 10 години министерството откри близо 1 000 такива училища, а новата стратегия предлага и нови стандарти, според които в район с население 5 000 души ще може да се откриват такива учебни заведения.Досега изискването беше броят на жителите да е 50 000 души.Напълно се реорганизират и регламентите за откриване и закриване на основните и средните училища, като се предоставя свобода за създаване на религиозни учебни заведения. Докато през 2002 г. гимназиите по ислям бяха 450 със 71 000 ученици, през 2017 г. 517 000 деца се обучават в 1 408 средни духовни училища.А планът е оттук нататък всеки квартал да разполага с подобен образователен център. Просветното министерство налага нови общи стандарти за новооткриващите се училища, според които в тях задължително трябва да има мъжки и дамски джамии, отделни тоалетни за ритуално измиване на отделни части от тялото преди служба. Според новите разпоредби за откриването на ново начално училище е достатъчна една класна стая, максимумът за началните, средните и ислямските е 32 помещения. Променя се и регламентът за общежитията отделно за момчета и момичета, капацитетът на една сграда от 300 легла се намалява на 200. По данни на министерството едва 6,5% от учениците са обхванати в светските гимназии и дори този факт да е подложен на остри критики, граничната квота, заложена в новата стратегия за новооткриващите се гимназии в провинциите, се свива на 5%.Основополагащите промени в учебните планове все още не са обнародвани, но проектът бе одобрен и подписан от президента Реджеп Ердоган. Те влизат в сила от учебната 2018-2019 г. и засягат предимно програмите за 1-и, 5-и и 9-и класове.Преди дни стана известно, че . Мотивите - тя е противоречива, спорна и прекалено сложна за учениците.Според основната опозиционна Републиканска народна партия обаче целта на Ердоган и правителството е все по-мащабното ислямизиране на страната и окончателен отказ от демократичните принципи на основателя на светската република Кемал Ататюрк. ", "date": "2017.06.25", "title": "Турция планира религиозни училища във всеки квартал"}
{"url": "http://www.dnevnik.bg/sviat/2017/06/25/2995604_socialistite_na_premiera_rama_ubeditelno_pecheliat/", "text": "Партията на премиера Еди Рама печели , сочат данни от екзит пол, цитирани от местни медии и \"Ройтерс\".Според проучването Социалистическата партия (СП) на Рама е получила между 45 и 49 на сто от вота.Изборите се проведоха при избирателна активност 43.66% при затваряне на урните - една от най-ниските в демократичните в историята на Албания. През 2013 г. избирателната активност беше 52.7 на сто, а гласувалите бяха около 1.75 милиона, сравнени с 1.51 от почти три и половина милиона, отишли до урните тази неделя, предаде \"Болкан инсайт\", цитирайки централната избирателна комисия на страната.Заради малкия брой гласували изборният ден беше удължен с един час.Опозиционната Демократическа партия (ДП) на Лулзим Баша се очаква да спечели ди 34 на сто от вота, гласят резултатите на италианската агенция IPR Marketing.Резултатът може да означава над 71 от 140 депутатски места в албанския парламент, прогнозира агенцията.Албанският вот беше ключов за страна, която  за преговори за членство с Европейския съюз до края на тази година.Министерството на вътрешните работи, цитирано от БТА, съобщи за стотици случаи на купуване на гласове и сплашване на избиратели, но не даде подробности кои политически формации са замесени в тези инциденти.Луан Рама от третата по големина партия в Албания Социалистическо движение за интеграция (СДИ) съобщи, че член на партията е бил ранен с огнестрелно оръжие при кавга пред избирателна секция в град Шенгин, на 60 километра северозападно от Тирана, предаде по-рано \"Асошиейтед прес\".", "date": "2017.06.25", "title": "Социалистите на премиера Рама убедително печелят вота в Албания, сочи екзит пол"}
{"url": "http://www.dnevnik.bg/sport/2017/06/25/2995601_felisiano_lopes_prebori_chilich_na_finala_v_kuins/", "text": "Ветеранът Фелисиано Лопес спечели турнира по тенис на трева в лондонския \"Куинс Клъб\" с награден фонд 1.966 млн. евро. Испанецът, който  на полуфинала се справи с Марин Чилич в драматичен мач.На Лопес му бяха нужни повече от два часа и половина, за да спечели с 4:6, 7:6 (2), 7:6 (8) срещу поставения под №4.Испанецът пласира 19 аса и заслужи първа титла за сезона и общо шеста в кариерата си, три от които са на трева след трофеите в  през 2013 и 2014 година.През миналата седмица той загуби на финала на друг турнир на зелено в Щутгарт, но днес триумфира.Чилич, който завърши с 22 аса, взе първия сет след единствения пробив в мача в десетия гейм.До края сервиращите доминираха, като Лопес спечели убедително тайбрека на втората част със 7:2 точки, но особено драматичен беше тайбрекът на решаващия трети сет. В него Чилич имаше мачбол при 6:5 точки и сервис на съперника, след което Лопес пропусна две възможности да стигне до победата при 7:6 и при 8:7, но при третия си шанс при 9:8 той реализира мини-пробив, за да триумфира.", "date": "2017.06.25", "title": "Фелисиано Лопес пребори Чилич на финала в \"Куинс\""}
