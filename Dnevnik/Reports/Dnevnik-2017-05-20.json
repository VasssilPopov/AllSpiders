{"url": "http://www.dnevnik.bg/sport/2017/05/20/2974990_kanada_shte_zashtitava_svetovnata_si_titla_po_hokei_na/", "text": "Канада надделя над Русия с 4:2 (0:0, 0:2, 4:0) и ще защитава титлата си на финала на Световното първенство по хокей на лед.Отборът на Олег Знарок направи отлични първи две третини, но в последната част след леки грешки в отбрана допусна обрат.Руснаците взеха добра преднина във втория период. Евгени Кузнецов откри в 32:16 минута при контраатака след отлична асистенция на Никита Кучеров, а Никита Гусев удвои в 34:50 минута при числен превес, след като направи засечка след пас на Артьоми Панарин.Канадците се вдигнаха в последната третина и още в 17-ата секунда след началото й върнаха един гол чрез Марк Шайфеле при числен превес. Нейт Макинън изравни в 55:07 минута, а в 56:58 минута Райън О'Райли се възползва от грешка на бранител и отблизо доби за 3:2. 67 секунди преди сирената Шон Кутюрие реши всичко на празна врата след втората асистенция на Парейко.Канадците отправиха 19 удара в третата част срещу само 5 на съперника. Руският страж Андрей Василевски отрази 34 шайби, а вратарят на северноамериканците Калвин Пикард спаси 26 удара.Канада се стреми към 27-а световна титла, с което да се изравни с рекордьора Русия.Другият финалист е отборът на Швеция, който победи с 4:1 (1:1, 2:0, 1:0) Финландия.", "date": "2017.05.20", "title": "Канада ще защитава световната си титла по хокей на лед срещу Швеция"}
{"url": "http://www.dnevnik.bg/razvlechenie/2017/05/20/2974612_koga_kude_kakvo_v_dneshnata_nosht_na_muzeite/", "text": "За пореден път България ще се включи в Европейската нощ на музеите - вечерта, когато вратите на музеи и галерии са отворени до късно и без вход. Тя ще бъде отбелязана в десетки градове в България, като само в столицата в нея се включват близо 50 места. Ето какво предлагат музеите на петте най-големи града - София, Пловдив, Варна, Бургас и Русе. ще бъде показан пърформанс на Луиз Ерве и Клое Майе със Стефан Додуров от 20 ч., 21 ч. и 22ч. Събитието ще е в рамките на . Посетителите също ще могат да разгледат изложбите: \"Георги Машев (1887 – 1946) – 130 години от рождението на художника\", \"Лунни делви\", \"Азербайджан – вселена от магически цветове\", \"Основоположници на българската фотография – Карастояновите\" и \"Дечко Узунов в колекцията на Боян Радев\". организира събитието \"Вълшебна нощ за деца\" от 19 ч. до 21 ч., където най-малките ще могат да рисуват и оцветяват черно-бели рисунки. От 21 ч. ще се състои видеопредставяне на галерията, както и камерна изложба на автентични накити от племето масаи (Кения, Танзания) в зала 20. В зала 19 ще е подредена гостуващата изложба \"Майстори на чешката авангардна фотография\". вчера беше открита изложбата \"Дълг по задължение: история и гледни точки\", която разказва историята на наборната служба в България от 1878 г. до 2007 г. Посетителите ще могат да я разгледат в Нощта на музеите, както и да гледат концерта на Представителния оркестър на Сухопътните войски от 18 ч. До 20 ч. Там е разположена и инсталацията \"Скритото послание на музея\". От 21.30 ч. Ще има лятно кино.ще представи изложбата си \"Накити и български народни носии\" от колекцията \"Българско народно облекло\", която беше открита вчера. От 18 ч. И 19 ч. Ще бъде представен проекта \"Златната ябълка\" от Момчил Степанов и ще има прожекция на първия кратък филм - \"Легенда за първия кукер\". – БАН ще могат да разгледат изложбата \"Златното съкровище от Надсентмиклош\" от 18 ч. До 24 ч.ще организира музикална нощ на преподаватели и студенти от Академията за музикално, танцово и изобразително изкуство от 20 ч. До 24 ч.ще представи изложбата \"Свързване\" на Културно-информационния център на Република Македония от 19 ч. в Дълбоката зала, както и експозицията \"Отблизо\" на портретна фотография на Христофор Ташев, също от 19 ч. в Сводестата зала.В  ще има работилница за мозайка от 18 ч. и концерт на групата \"Славена\" от 19.30 ч. също се включва в събитието. Посетителите ще могат да разгледат безплатно постоянната експозиция с произведения на изобразителното изкуство от XIX век до наши дни на ул. \"Съборна\" №14А; постоянната експозиция \"Икони\" на ул.\"Съборна\" №22; двете постоянни експозиции \"Цанко Лавренов\" и \"Мексиканско изкуство\", както и временната изложба на Нели Тодорова на ул. \"Артин Гидиков\" №11; постоянната експозиция на Енчо Пиронков на ул. \"Васил Кънчев\" №1.В сградата на ул. \"Княз Александър I\" №15 от 18 ч. ще бъде откриването на изложбата на художника Вълчан Петров по случай 70-тия му рожден ден. Ще се прожектират филми на известни български художници, включително Златю Бояджиев, Димитър Киров, Георги Божилов – Слона, Йоан Левиев и Георги Бояджиев – Бояджана. ще организира две образователни програми към изложбата \"Метаморфозис\". На 20 май посетителите на \"Музеен център за съвременна история\" ще имат възможността да си направят портрет, нарисуван със светлина от 18 ч. До полунощ, а на 21 май от 14 ч. Алберто Стайков ще покаже как се снимат селфита и портрети.За първи път  ще се включи в инициативата, с изпълнения на фолклорно-танцовия ансамбъл на МУ-Варна от 18 ч. И 19.30 ч., откриване на изложбата \"Морска Варна – поглед в миналото и днес\" от 18.30 ч., изпълнение на Моника Парушева, лауреат от международни детски конкурси, от 19 ч., представяне на историята на медицината на българските земи от 19.10 ч. И прожекция на филми за медицината в България от 19.45 ч.Днескакто и комплексите  и Музеят на стъклото в Белослав ще работят безплатно. Във освен постоянната експозиция е разположена изложба, посветена на морската авиация.Ще бъдат организирани концерти също в  двора на иХудожниците Дамян Бумбалов, Лора Янева и Петя Димитрова ще открият свои изложби съответно в \"Хале 3\", \"Арт салона\" на \"Радио Варна\" и отдел \"Изкуство\" на РБ \"Пенчо Славейков\". в Бургас официално ще открие новата зала \"Средновековие\" и изложбата \"Археологически разкопки на Бургаския музей\" на 20 май. Тя ще включва интересни находки от периода X-XIV в., намерени по южното Черноморие – керамика, накити, въоръжение и снаряжение.От 19 ч. В двора на  ще започне събитието \"Игрите на нашето детство\", където музейни специалисти ще представят забравените градски игри от XX в.\" ще участва със събитието си \"Неоспорвани истории в живопис, музика и хартия\". То включва творческа работилница от 18 ч., откриване на изложбата \"Хоризонти\" на Иван Шишков от 20 ч., концерт на група High Time от 22.30 ч. и прожекция на филма \"Едно, две\" на Никол Събева.В  в Русе ще бъде представена стихосбирката на Свежа Дачева \"Уча се да бъда Никой\" от 17 ч., археологически разкопки с деца в двора на музея от 18 ч., музикални изпълнения на ученици от НУИ \"Проф. Веселени Стоянов\" от 20.30 ч. и редица други събития.", "date": "2017.05.20", "title": "Кога, къде, какво в днешната Нощ на музеите"}
{"url": "http://www.dnevnik.bg/bulgaria/2017/05/20/2974657_slunce_i_dujd_shte_se_reduvat_prez_uikenda/", "text": "Слънце и дъжд ще се редуват през уикенда. Накратко така може да се обобщи прогнозата за двата почивни дни. Сутрин ще е хладно, с температури между 5 и 10 градуса, а следобед термометрите ще показват над 20 градуса.Прогнозата на Националния институт по метеорология и хидрология (НИМХ) към Българска академия на науките (БАН) обещава в сутрешните часове днес да бъде предимно слънчево. Около и след обяд от североизток ще се заоблачи, а над планинските райони на Западна България ще се развие купеста и купесто-дъждовна облачност.В отделни райони ще превалява краткотраен дъжд, а през нощта срещу неделя, валежи ще има на много места в страната. Максималните температури ще са между 22° и 27°.Над планините ще бъде слънчево с временни увеличения на облачността, значителни в следобедните часове. На места ще превали краткотраен дъжд.Ще духа умерен запад-северозападен вятър, по високите и открити части - временно силен. Максималната температура на височина 1200 метра ще е около 17°, на 2000 метра – около 8°.В неделя и понеделник ще се развива купесто-дъждовна облачност. Ще има валежи, на места временно интензивни, придружени с гръмотевици. Дневните температури ще се понижат с 5-6 градуса.", "date": "2017.05.20", "title": "Слънце и дъжд ще се редуват през уикенда"}
{"url": "http://www.dnevnik.bg/bulgaria/2017/05/20/2974411_sledovatelite_ot_cialata_strana_shte_izbirat_svoia/", "text": "Следователите от цялата страна трябва да изберат днес свой представител за единственото следователско място в прокурорската колегия в следващия състав на Висшия съдебен съвет (ВСС). Кандидатът за поста е само един - директорът на Националната следствена служба и зам.-главен прокурор Евгени Диков.Миналата седмица бе поставено началото на поредицата от шест съботи, през които ще се изберат членове на съдебния съвет от професионалната квота на магистратите. Общото събрание на следователите миналата събота бе за определяне на изборни комисии и за задаване на въпроси към кандидата. Днес ще се проведе самото гласуване, в което право да участват имат 444 следователи от цялата страна.Вчера пресцентърът на ВСС съобщи, че 365 от тях са избрали да упражнят правото си на глас дистанционно с електронната система за гласуване. Магистратите, които са предпочели хартиената бюлетина ще могат да упражнят правото си на вот в Съдебната палата в София, където ще се намира избирателната секция. Мандатът на ВСС изтича през октомври тази година. След промените в Закона за съдебната власт от миналото лято изборът от квотата на магистратите - и за съдиите, и за прокурорите, и за следователите - ще става пряко, на принципа един глас - един магистрат. Освен това се въведе възможност за дистанционно гласуване.От неправителствения сектор на няколко пъти изразиха притеснението си, че електронната система за гласуване не е проверявана от независими експерти и има риск вотът да бъде манипулиран.Тази седмица стана известно, че съдебният съвет ще пази системата за гласуване Въпреки че ВСС отказа независим одит на системата, пресцентърът му съобщи, че данните в нея остават напълно анонимни и тя не позволява един магистрат да гласува два пъти. При заявено електронно гласуване магистратите получават индивидуален талон. Той съдържа информация известна само на магистрата и номер, чрез който талонът може да се блокира, ако се обяви за загубен, като в този случай магистратът може да гласува само чрез хартиена бюлетина.В системата не е предвидена и няма възможност да се проследи кой магистрат как е гласувал, уверяват от ВСС.\"Системата за електронно дистанционно гласуване се състои от два отделни независими модули, които работят на отделни и независими сървъри и нямат връзка помежду си, с изключение на информацията, която се предава от единия модул към другия необходима за работата им\", се казва още в съобщението на съвета.Прокурорската колегия се състои от 11 членове - 5 прокурори и 1 следовател, избрани пряко от професионалната общност, и 5-има избрани от парламента. стана известно в края на февруари.Той започва работа в съдебната система през 1981 г., и е минал през всичките ѝ нива, като е натрупал 25 години опит в прокуратурата и следствието.\"Към настоящия момент не се налага промяна на нормативната уредба, уреждаща дейността на ВСС. В приетия през 2007 г. Закон за съдебната власт, са извършени общо 18 промени за по-малко от 10 години. Сляпото и понякога прибързано съобразяване с препоръките на всякакви експерти, съветници и т.н. (понякога взаимоизключващи се през годините), не винаги води до подобряване работата на ВСС и на органите на съдебната власт\", пише Диков в концепцията си.Повече от нея четете .Следващите съботи ще се проведат изборите за прокурорските и съдийските места за новия състав на съдебния съвет. Повече четете .", "date": "2017.05.20", "title": "Следователите от цялата страна ще избират своя единствен кандидат за новия съдебен съвет днес"}
{"url": "http://www.dnevnik.bg/skorost/2017/05/20/2974341_harlei_deividsun_predstavia_gamata_si_v_sofiia/", "text": "Гамата от мотоциклети на легендарния американски производител \"Харлей Дейвидсън\" ще може да се види този уикенд (20 - 21 май) в София. Подготвена е селекция от най-новите модели, както и вълнуващ демонстрационен маршрут.За всички мото ентусиасти на живо в дилърството на марката на бул \"Ботевградско шосе\" ще пее рокаджията Тома. Освен мотоциклетите ще бъде показана и последната колекция оригинални дрехи и аксесоари на \"Харлей Дейвидсън\".Визитата в София е част от традиционната обиколка \"Харлей он тур\", която минава през седем държава. Със специален камион пък се транспортират общо 23 различни мотоциклета от марката.", "date": "2017.05.20", "title": "\"Харлей Дейвидсън\" представя гамата си в София"}
{"url": "http://www.dnevnik.bg/sport/2017/05/20/2973123_polet_kum_absoljutnata_nula_ot_ljubovta_kum_aviaciiata/", "text": "Засилваш се и излиташ... Земята под краката ти изчезва и политаш от 750 метра надморска височина с ясна цел - да кацнеш върху кръгче с диаметър 2 см... Сега можете да затворите очи и само да опитате да си го представите. Да, дори и така е много трудно да се постигне, а в действителност със сигурност е още по-сложно.Преди седмица българският парапланерист . Той триумфира във Вльора, Албания в оспорвано състезание, в което участваха 150 души от 28 държави.Тъкмо кацането възможно най-близо до центъра на т.нар. \"палачинка\" е основната цел на всички в дисциплината. И всеки сантиметър встрани означава отдалечаване от медалите.В България парапланеризмът се свързва основно с красивите парашути, реещи се в небето край някоя планина. Спортната му страна е малко позната, като вероятно най-популярен е .Преди седмица Цолов постигна голям успех, с който се надява да привлече вниманието към парапланеризма и състезателната му форма. Дисциплините са три - акробатика, кроскънтри и целно кацане. Световното във Вльора беше само по целно кацане.\"Задачата на участниците е да кацнат възможно най-близо до центъра на \"палачинката\" или \"баницата\", както я наричаме разговорно\", казва Цолов пред \"Дневник\". Въпросната \"палачинка\" е кръгъл плащ, в средата на който има 17-сантиметров кръг с електронен датчик. Най-вътрешните 2 см диаметър са абсолютната нула - голямата цел на състезателите.Извън тези 17 см до десетия метър задачата за проследяването е на съдиите. Цолов обаче обяснява, че на практика ако си извън 17-те сантиметра, няма особено значение къде точно си стъпил. \"Всеки сантиметър те изпраща назад в класирането. В центъра на \"палачинката\" отчитането е електронно и го няма субективния фактор.\"Отчита се първото докосване на крака при кацането. Всеки участник има по девет опита, от които най-лошият се анулира, а сантиметрите от останалите осем се събират. Цолов стана световен шампион със 7 см (три нули, две по 1 см, един опит с 2 см и един с 3 см). Отказал се е от най-лошия си опит, при който е бил на 2 метра от центъра.За състезанията изискването е полетът да става при поне 60 метра денивелация. Във Вльора участниците са се засилвали от 750 м и са кацали на брега на морето. \"Като цяло трудността е една и съща - виждаш го и знаеш къде трябва да кацнеш. Проблемът идва от напрежението. Колкото е по-високо, толкова повече се изразходваш психически. Сега полетът беше 5-6 минути\", разказва Цолов.Българинът заяви, че се бори с комисията по целно кацане към международната федерация (ФАИ). Според него е нужно да се направят промени, защото при сегашните правила невинаги състезателите са равнопоставени. \"Когато състезанието е през лятото, тогава на наш език то е много \"термично\" - има вятър и до голяма степен влияе късметът кой при какви условия ще лети. Сега във Вльора кацахме на морския бряг, където имаше сравнително еднакви условия и постоянен вятър. Според мен най-доброто време за състезания е късно есента\", обяснява той.В момента правилата са такива, че ако при кацането вятърът е над 7 м/с състезателят има право да избере да направи нови опит. \"Моят стил е такъв, че обичам да кацам при вятър. Но можеш да не се подпишеш и да летиш отново - няма ограничения\", добави българинът.До последно Цолов не е имал очаквания за световната титла, а накрая с постоянство е запазил позицията си. \"Най-важното е, че издържах психически, защото при последните опити станаха големи размествания. Трепване на глезена при кацането и промяна с един градус може да те остави с няколко места по-назад.\"За България, чиято федерация тази година е без държавно финансиране, световната титла е огромен успех. Състезателите сами финансират участието си и въпреки това в целното кацане в последните години има добри резултати. Водещите сили в дисциплината са няколко азиатски отбора като Китай и Индонезия, както и Сърбия, Словения и Чехия.Цолов е обнадежден, че успехът му ще помогне за привличане на вниманието, а оттам и на средства.Той самият е силно свързан с летенето и носи в себе си любовта към авиацията. Съпругата му Риманте Цолова е от Литва и също е световна шампионка по парапланеризъм. Двамата имат школа за обучение на парапланеристи.По думите му в България има около 1000 парапланеристи-любители, т.е. такива, които имат екипировка. \"Може би половината са активни и веднъж седмично летят\", казва Цолов и посочва, че веднъж опитали, хората се свързват с летенето. \"От 100 човека двама ще станат състезатели, десет ще се откажат. но много продължават за удоволствие.\"Екипировка не се наема, а в основния си вид струва около 6000 лева. Един базов курс за обучение струва около 1000 лева. \"Имаме много качествени инструктори и училища. В България имаме и прекрасни планини, които създават отлични условия за парапланеризъм. Това е най-евтиният начин да се озовеш във въздуха и да летиш\", добавя Цолов.Според него е по-опасно да караш кола и в пъти по-опасно да караш мотор. \"Не съм имал тежки инциденти. Да, екстремен спорт е и трябва да подходиш с респект. Ако го подцениш, тогава е опасно. Изглежда лесно и всъщност е лесно - разпъваш крилото, затичваш се по хълма и политаш. Но задължително човек трябва да е минал обучение.\"Световният шампион казва, че няма любимо място за полет. Усеща красотата и при преминаване над морето, и при есенен полет над обагрената Витоша.Той се занимава с парапланеризъм от около 20 години и има богат опит. Разказва, че е минал пред различни етапи. \"В началото е акробатиката, там пробваш какво ще стане, ако направиш това или онова. После е кроскънтрито. Летенето дава широк диапазон от емоции - има адреналин, има и просто удоволствие от това да летиш час-два.\" И дава пример с Веселин Овчаров. \"Той е най-добрият български акропилот и е единственият наш \"Ред бул\" пилот, което е огромно признание. Много му се радваме. За съжаление не участва в целно кацане, макар според мен да има отлични качества, но се е насочил в друга посока.\"Докато гледа към бъдещето и се опитва да привлича нови любители на парапланеризма, Цолов се връща и към миналото. \"В началото на миналия век сме били водеща страна в авиацията. От известно време търся къде се къса тази връзка, така че от водеща страна сега да сме най-отзад.\" Той има надежда, че ходът на събитията ще се промени и авиацията в страната отново ще тръгне в успешен полет.", "date": "2017.05.20", "title": "Полет към абсолютната нула: От любовта към авиацията до световната титла"}
{"url": "http://www.dnevnik.bg/bulgaria/2017/05/20/2974751_uvolneniiat_zaradi_fashistkiia_pozdrav_zam-ministur/", "text": "Уволненият заради снимката с фашистки поздрав зам.-министър на регионалното развитие Павел Тенев заяви, че е направил грешка като е . Той коментира темата по \"Нова телевизия\", като отново увери, че няма нищо общо с фашистката идеология.\"Просто беше една снимка, наистина - недобре обмислена, а комбинацията с това, че я публикувах – направо глупава. Грешка беше, че я публикувах\", заяви Тенев. Той обясни, че при посещението си в музея \"Гревен\" в Париж преди 9 години се е снимал до различни восъчни фигури, като се опитвал да постигне хумористичен ефект. \"Направих си много снимки с различни експонати и една от тях ми изяде главата\", добави той.\"Когато видях мащабите на реакциите на тези снимки, аз сам разбирах, че \", обясни мотивите си за напускането Тенев, но призна, \"Не очаквах в такива мащаби да се раздуха тази история\", като определи мащаба на застигналата го буря като цунами. Той добави, че решението да изтрие профила си във \"Фейсбук\" е било емоционално.\"Отговорността си е само и единствено моя. Аз съм направил грешка, аз съм допуснал тази несъобразителност да я публикувам\", добави той. Равносметката на Тенев е, че е влязъл в политиката неподготвен, а вбъдеще трябва да е по-предпазлив. Той добави, че се надява на втори шанс в политиката, макар да съзнава, че няма как да го получи.", "date": "2017.05.20", "title": "Уволненият заради фашисткия поздрав зам.-министър: Една снимка ми изяде главата"}
{"url": "http://www.dnevnik.bg/razvlechenie/2017/05/20/2974511_ne_e_kralska_no_e_svatbata_na_godinata_-_pipa_midultun/", "text": "Пипа Мидълтън, сестрата на Херцогинята на Кеймбридж се жени днес и това ще бъде \"сватбата на годината\" според британските таблоиди.Около събитието има куп клюкарски интриги – от претенциите на, която искаше гостите ѝ да носят по два тоалета и да идват по двойки, само ако са сгодени или женени, до въпроса дали новата приятелка на принц Хари – , ще присъства?Отговорът на втория въпрос е \"да\" и това ще бъде първото толкова публично събитие, на което двойката ще се яви заедно. и  ще бъдат  Преди дни майка им,  Катрин, сподели, че се бои как ще се държат децата ѝ, които са съответно на три и на две години.Кум ще бъде братът на младоженеца, който освен това е и звезда от риалити шоу. Самият младоженец – финансистът Джеймс Матюс, е мултимилионер. стана любимка на жълтата преса, след като кумува на  на с принц Уилям през 2011 г.Фотографите уловиха как удачно подбраната рокля подчертава хубавата ѝ фигура и оттогава насам по-малката сестра не слиза от страниците на таблоидите.През годините за нея се пишеше, че е във връзка с принц Хари и че е сгодена за различни мъже, докато с Матюс не обявиха официално годежа си миналото лято.\"Малко странно е да станеш световноизвестна (ако това е правилната дума) заради сестра си, зет си и дупето си\", писа тя в предговора на , която написа, след като придоби слава.", "date": "2017.05.20", "title": "Не е кралска, но е сватбата на годината - Пипа Мидълтън се омъжва (видео)"}
{"url": "http://www.dnevnik.bg/bulgaria/2017/05/20/2974762_lozan_panov_sindromut_cum_shte_se_povtaria_ako_niama/", "text": "\"Случаят с ЦУМ е синдром, който ще се повтаря още и още, ако наистина няма законодателни, истински промени в дълбочина, които да регламентират отговорността на главния прокурор.\" Така председателят на Върховния касационен съд (ВКС) Лозан Панов коментира пред \"Нова телевизия\" защо настоява за дълбока реформа в съдебната система, повод за което бе и .Според Панов  (ВСС) да започне проверка за срещата между издателя на в. \"Сега\" Сашо Дончев и главния прокурор Сотир Цацаров с посредничеството на бившия член на ръководството на БСП Георги Гергов е невъзможност и да се състои истински дебат за проблемите в съдебната власт. \"Мълчанието на институциите, \", смята той. Лозан Панов обясни, че дълбочинна правосъдна реформа означава не само разделяне на ВСС на две, а това да стане по начин, по който двете колегии да имат мнозинство, за да могат да взимат сами решения за своето кариерно развитие. Като друга важна тема посочи тази за отговорността на главния прокурор.\". Няма значение кой ще е главен прокурор, има свръхправомощия, а липсва наказателна отговорност\", посочи той.На атаките, че има политически амбиции Лозан Панов отговори така: \"Аз съм магистрат, съдия, не съм политик, нямам политически амбиции. Пропагандата, насочена в тази посока, цели точно това – да се размият аргументите\". От думите му се разбра още, че по време на разговора му с премиера Бойко Борисов вчера е била повдигната \"темата с пришиването ми към някого\".\"Преди ме пришиваха към Борисов, към ДПС, Радан Кънев, Христо Иванов, Иво Прокопиев. Нека да стане ясно още веднъж –  достатъчно показателно демонстрира връзката Борисов-Панов, ако някой е твърдял,ч е такава има. За ДПС - медиите на Пеевски показват красноречиво и доста красиво показват дали такава връзка съществува, или не. Христо Иванов не съм виждал от две години, Иво Прокопиев не го познавам, Иван Костов съм виждал само по телевизията\", заяви Лозан Панов. Той коментира и атаките, че говори за реформа на съдебната система, защото се чувства застрашен на поста. Посочи, че за негов \"импийчмънт\" като председател на ВКС се говори отдавна.\" и могат да се задълбочат. Аз не съм се родил председател на ВКС, нито искам мандатът ми да бъде увеличаван, така че тази тема за личностно оцеляване звучи крайно непоследователно при условие, че аз самият последователно по отношение на съдебната реформа съм казвал своето мнение от момента, в който съм избран за председател на ВКС\", посочи той.", "date": "2017.05.20", "title": "Лозан Панов: Синдромът \"ЦУМ\" ще се повтаря, ако няма регламент за отговорността на главния прокурор"}
{"url": "http://www.dnevnik.bg/zelen/2017/05/20/2974353_da_teglish_aisbergi_ot_antarktika_do_blizkiia_iztok/", "text": "Мечтата на дубайска фирма да тегли айсберги от Антарктика към Арабския полуостров вероятно ще се натъкне на титанични препятствия.И докато мнозина виждат в раздробяващите се полярни ледени шапки печален признак за глобално затопляне, то National Advisor Bureau Limited ги разглежда като източник на печалба и начин да бъдат неутрализирани последиците от климатичните промени в залива, който изнемогва от жега.Компанията вече е изготвила план да събира айсберги в южната част на Индийския океан и да ги тегли 9 200 километра до Залива, където могат да бъдат разтопявани за сладка вода и пласирани като туристическа атракция.\"Айсбергите просто си плават в Индийския океан. И са на разположение на всеки, който може да ги вземе\", заяви от офиса в Дубай управляващият директор Абдула аш Шехи. Той се надява до 2019 г. да започне да ги прибира.Не е изненада, че идеята тръгва от Дубай, който вече е известен със закритите си ски писти, изкуствените острови и най-високата сграда в света.Планът за събиране на айсберги обаче е изправен пред широк спектър от правни, финансови и логистични пречки. Еколозите също не са въодушевени от проекта.Фирмата предвижда да изпраща кораби до остров Хърд, австралийски природен резерват в южния Индийския океан, където те ще плават между масивни айсберги с големината на градове в търсене на късове с размерите на камион, известни като малки айсберги (growlers). След това работници ще ги закрепват с мрежи за корабите, които ще потеглят на едногодишен круиз към Обединените арабски емирства (ОАЕ).Компанията е на мнение, че след като по-голямата част от масата на ледените късове е под водата, те няма да се разтопят значително при придвижването. Аш Шехи посочи, че всеки айсберг вероятно съдържа около 20 милиарда галона сладка вода, която би могла да се набавя без скъпото обезсоляване. Чрез него в момента се осигуряват близо две трети от водата в района на Залива.Masdar, подкрепяна от държавата компания за чиста енергия в ОАЕ, проучва нови технологии за покриване на нуждите от вода в страната. Тази седмица енергийното министерство на емирствата направи изявление, опровергавайки слуховете, че е на път да бъде внесен айсберг. Ведомството не уточни откъде са дошли такива съобщения.Аш Шехи обясни, че неговият проект е частна инициатива и че той ще поиска одобрение от правителството, веднага щом фирмата му завърши проучването за изпълнимост. Той отказа да оповести оценките на компанията за стойността. Шехи посочва още, че не е направено изследване за влиянието върху околната среда.Робърт Бриърс, основателят на климатичния мозъчен тръст Mitidaption, е проучил изпълнимостта на събирането на антарктически лед и е изчислил, че проектът ще изисква начални разходи от поне 500 милиона долара.Предизвикателствата започват на остров Хърд, където Австралия ограничава строго достъпа, за да предпази богатата екосистема от прелетни птици, тюлени, пингвини и риби в района, която би могла да бъде нарушена от големите кораби.Самата Антарктика е субект на глобални договори, уреждащи регулацията в областта на околната среда и забраняващи миннодобива и военните дейности.Дори фирмата да си осигури необходимите одобрения от множество правителства, самите разправии могат да се окажат обезкуражаващи.\"Има хиляди, хиляди айсберги, носещи се наоколо, и те се движат без предупреждение\", разказва Кристофър Редингър, оглавяващ антарктическия екип в Националния център за снега и леда на САЩ. \"Бурите там долу могат да бъдат наистина брутални и действително няма кой да ти помогне\", допълва той.Центърът използва сателити и плаващи сензори, за да следи огромните айсберги и да предупреждава риболовните и изследователските кораби. Един от айсбергите, засечен миналия месец, е бил двойно по-голям от Манхатън.Антарктика държи 60 % от световната сладка вода, замръзнала в леден шелф, от който се откъсват близо 1,2 трилиона тона айсберги годишно, според данни на НАСА. Загубата на лед се ускорява с покачване на глобалните температури.В Арктика канадски \"айсберг каубои\" използват пушки, за да разбиват късовете лед, които след това биват продавани на винарски изби, пивоварни и фабрики за водка.Норвежка компания продава бутилки от 750 милилитра с разтопен айсберг за 100 долара едната.Само че \"айсберг каубоите\" край Антарктика биха се натъкнали на по-беден улов. \"Това е най-сухият лед на света\", отбелязва Бриърс. \"Бихте могли да разтопите много от този лед и да получите много малко вода от него\", уточнява той.Междувременно еколози насочват вниманието към по-прости мерки, които биха могли да се вземат за справяне с климатичните промени в Близкия изток, като капково напояване, отстраняване на течове и съхранение на вода.\"Този регион е сърцето на глобалната петрола индустрия, той ще бъде сред първите, които ще усетят тези масивни, ненормални топлинни вълни, и има само един начин това да бъде избегнато - намаляване на емисиите и запазване на изкопаемите горива под земята\", коментира Хода Барака, говорителка на групата за защита на климата 350.org.Малко вероятно е \"зелени\" инвестиционни фондове да финансират проекта за айсбергите, твърди Шарлот Стрек, директор на консултантската компания Climate Focus. Тя казва, че проектът е \"изключително безполезен и скъп начин\" да бъдат решени водните неволи на Залива и \"изглежда противоречи на всички идеи за приспособяване към климатичните промени\".Аш Шехи е непоколебим и настоява, че проектът няма да даде отражение върху Антарктика или която и да била друга природна среда. Целият процес, заключава той, \"ще бъде капка в морето\".Превод:БТА", "date": "2017.05.20", "title": "Да теглиш айсберги от Антарктика до Близкия изток като бизнес"}
{"url": "http://www.dnevnik.bg/sviat/2017/05/20/2974736_uvolneniiat_direktor_na_fbr_shte_razkaje_publichno/", "text": "Джеймс Коми, директорът на ФБР, когото президентът Доналд Тръмп изненадващо уволни на 9 май, ще доде показания пред сенатската комисия по разузнаването. Това ще стане някъде след 29 май, кат одатата ще бъде определена допълнително.Заседанието ще бъде публично и отворено за медиите.\"Надявам се показанията на бившия директор Коми да помогнат да получим отговори на въпросите, които се трупат, след като той бе отстранен толкова внезапно от президента\", заяви сенатор Марк Уорнър, водещият демократ в комисията. \"Директор Коми служи на страната си с чест в продължение на много години и заслужава възможност да разкаже своята версия за събитията. Нещо повече - американците заслужават да я чуят.\"Решението на Коми е донякъде изненадващо, защото преди дни бе назначен специален прокурор - предшественикът му Робърт Мюлър - да разследва обстоятелствата около уволняването му и дали Русия е повлияла на президентските избори чрез контакти с щаба и екипа на президента Доналд Тръмп.Освен това от сенатската комисия по правосъдие се изненадаха, че той е избрал да говори на друго място, след като тя отговаря за надзора над ФБР.Няколко комисии в Сената и Камарата на представителите искат Коми да даде показания пред тях, включително защото за политиците това е шанс да попаднат под прожекторите в едни от най-бурните седмици във Вашингтон от години насам.", "date": "2017.05.20", "title": "Уволненият директор на ФБР ще разкаже публично своята версия на събитията"}
{"url": "http://www.dnevnik.bg/sport/2017/05/20/2974803_celta_pred_rali_bulgariia_e_otnovo_da_stane_chast_ot/", "text": "Целта пред рали \"България\" е отново да стане част от европейския шампионат, обяви министърът на младежта и спорта Красен Кралев. Той участва в официалния старт на 48-ото издание на надпреварата. Министърът е и патрон на събитието.Рали \"България\" за втора поредна година ще се проведе във Варна и околностите, една от традиционните отсечки - \"Аладжа манастир\", се завърна в трасето.\"За мен моментът е много специален, защото аз съм израснал с това рали. Бях на четири годинки и си спомням победата на легендарния български пилот Илия Чубриков на рали \"Златни\" през 1971 г. с фантастичния \"Рено Алпин\", което за няколко години се произвеждаше и в България. Това състезание винаги е било една от е емблемите на спорта в страната ни\", заяви министърът.Кралев изрази увереността си, че след две години ралито ще върне позициите си на кръг от европейския шампионат.\"Тази и следващата година ще бъдат генералните репетиции и вярвам, че ще се справим брилянтно. Варна заслужава да има такова състезание. Успех на всички екипажи. Обявявам ралито за открито!\", каза още министър Кралев.Заявки за участие са подали 54 екипажа - българските са 28, турските - 24, има и два грузински. За първи път двукратният шампион от Hyundai Racing Trophy Григор Григоров ще стартира от името на \"Рейсинг тим Григоров\" с новия си автомобил – Peugeot 208 R2 от клас RC4. ", "date": "2017.05.20", "title": "Целта пред рали \"България\" е отново да стане част от европейския шампионат, обяви Кралев"}
{"url": "http://www.dnevnik.bg/sport/2017/05/20/2974766_beroe_osvobodi_ferario_spasov_sled_revansha_s_botev/", "text": "\"Берое\" освободи треньора Ферарио Спасов след реванша с \"Ботев\". Отборът от Стара Загора спечели втория мач с 2:1, но загуби плейофа за място в Лига Европа с общ резултат 2:4. \"Канарчетата\" очакват победителя от двойката \"Верея\" - \"Пирин\". Първия двубой завърши при равенство 1:1.\"Победата с 2:1 срещу \"Ботев\" не бе достатъчна за \"Берое\" да продължи напред и сезонът за отбора приключи. След двубоя ръководството обяви, че през следващия сезон \"Берое\" ще има нов наставник, чието име ще стане известно скоро\", съобщи официалният сайт на клуба.Той изрази готовност след двубоя с \"Ботев\" да остане и да изгради стабилен отбор за новия сезон.Спасов беше назначен на 26 октомври, като замени Александър Димитров, който в момента води \"Локомотив\" (Горна Оряховица). Преди това той напусна със скандал \"Спартак\" (Плевен), като по подобен начин си тръгна и от \"Етър\".Под негово ръководство \"Берое\" изигра 24 мача в Първа лига и записа девет победи, седем равенства и осем загуби.Изпълнителният директор Илко Русев каза, че до няколко дни ще бъде обявен новия треньорски екип, с който ще се обсъди с кои футболисти отборът ще се раздели през лятото.", "date": "2017.05.20", "title": "\"Берое\" освободи Ферарио Спасов след реванша с \"Ботев\""}
{"url": "http://www.dnevnik.bg/sviat/2017/05/20/2974337_za_purvoto_si_putuvane_v_chujbina_trump_otiva_v/", "text": "Рияд вероятно ще посрещне президента на САЩ Доналд Тръмп днес доста по-топло, отколкото предшественика му Барак Обама преди година. Саудитска Арабия смяташе към архиврага ѝ Иран за прекалено меко и това охлади връзката на Рияд и Вашингтон, върху която се крепи баланса на сигурността в Близкия изток, припомня агенция \"Ройтерс\".Встрани от пищното посрещане монархията ще търси уверения, че отношението на Тръмп към Техеран ще остане все така рязко и че натискът (както чрез думи, така и с действия) срещу  в региона ще продължи.Съюзът между САЩ и Саудитска Арабия е в турбуленция, откакто Обама разочарова сунитското кралство с оттеглянето си от Близкия изток, сближаването си с Техеран след Арабската пролет и липсата на директни действия срещу сирийския президент Башар Асад (подкрепян от Иран).Рияд иска да се похвали и с големи инвестиционни сделки с американски компании, за да демонстрира, че програмата за реформи \"Визия 2030\" дава резултати. Вашингтон твърди, че се планират продажби на оръжия за десетки милиарди долари.Посещението на Тръмп там ще е началото накато държавен глава. Американските и саудитските политици държат да подчертаят символиката:Освен с кралското семейство Тръмп ще се срещне и с лидерите на Съвета за сътрудничество в Залива и ще обядва с ръководителите на над 50 мюсюлмански държави.Посещението му \"изпраща ясен сигнал, че в региона и че няма да ги изоставят\", твърди висш саудитски политик пред агенция \"Ройтерс\". За разлика от Обама, който направи приоритет, администрацията на Тръмп нарече споразумението \"най-лошото в историята\". Висши американски служители неколкократно критикуваха поведението на Техеран в региона.Саудитска Арабия ще иска и подкрепа от САЩ за войната в Йемен, където водената от нея коалиция се сражава със свързаните с Иран бунтовници хути и с войници, лоялни на бившия президента Али Абдула Салих. Рияд подкрепя международно признатото правителство.Обама застана зад Саудитска Арабия, когато монархията започна  през март 2015 г., но оттегли подкрепата си след ръста на цивилните жертви. Тръмп обаче не критикува Рияд за , твърдят източници на агенцията.Откакто стана президент, Тръмп не е повдигал въпроса за консервативната религия на Саудитска Арабия. а налага строга версия на ислямското право в страната и приветства ранните мюсюлмански практики.Критиците на Рияд твърдят, че правителството не си дава труда да ограничи ученията на радикалните духовници, които в чужбина и застрашават сигурността и на местна почва.Очаква се на бизнес форума днес да бъдат подписани няколко сделки в областта на отбраната, енергетиката, петрола, индустралния и химическия сектори. Американски компании ще получат и лицензи за работа в кралството.Наследникът на трона принц , който е лицето на реформистката програма \"Визия 2030\" държи да докаже, че година след създаването ѝ, тя бележи успехи.", "date": "2017.05.20", "title": "За първото си пътуване в чужбина Тръмп отива в родината на исляма"}
{"url": "http://www.dnevnik.bg/sport/2017/05/20/2974786_bivsh_futbolist_na_levski_se_e_samoubil/", "text": "Бившият футболист на \"Левски\" Давид Бистрон се е самоубил на 34-годишна възраст, съобщиха медиите в Чехия. Той се е обесил, като преди това е написал предсмъртно писмо.Юношата на \"Баник\" (Острава) премина при сините през 2008 година и помогна на отбора да спечели титлата през сезон 2008-09. Той изигра 26 мача, в които вкара два гола.След това Бистрон се върна в родината си Чехия, където подписа с тима на \"Виктория\" (Пилзен), с който спечели първенството, купата и суперкупата на страната и игра в Шампионската лига.През ноeмври 2011 г. беше хванат с положителна допинг проба след мач с БАТЕ (Борисов). Той получи двугодишно наказание, а след като се завърна игра във втородивизионния \"Сигма\" (Оломоуц).Заради здравословни проблеми той сложи край на кариерата си на 32 години. След това игра в няколко аматьорски отбора в Швейцария.", "date": "2017.05.20", "title": "Бивш футболист на \"Левски\" се е самоубил"}
{"url": "http://www.dnevnik.bg/kultura/2017/05/20/2974780_magdalena_hovaniec_horeograf_buntarstvoto_dnes_e/", "text": "Магдалена Хованиец е пърформънс артист, хореограф, музикант с опит в пънка и хип-хопа, режисьор с твърди концептуални виждания – всичките й интереси намират място в пърформънса , който ще се играе днес от 19:30 ч. в пространството на ДНК. С него закрива и тазгодишното издание на фестивала за съвременен танц \"Антистатик\".\"Всеки път, когато сме на сцена, се получава различно. Така че \"Светилище\" има малко общо с това, което беше в началото, през 2014 г. През цялото време търсих каква е есенцията, какво прави едно изпълнение истински важно. Всеки път, в който сме на сцена, научаваме нещо ново\", казва родената в Полша и живееща в Австрия Магдалена Хованиец пред \"Дневник\". Тя е също така отговорна за костюмите, сценичния и светлинен дизайн на представлението, описано като \"смесица между театрално представление и реално място за нови измислени ритуали\". В него Магдалена комбинира техно и поп музика с елементи от хореографията на \"Пролетно тайнство\" на Нижински.Това е първото й гостуване в България, но свързва страната с решението си да се посвети изцяло на изкуството. Определя като важен момент, когато във Виена гледа физическия пърформънс \"Лили Хендел\" на намиращия все по-широк международен успех през последните години Иво Димчев. \"Казах си, че ако той е способен да направи всичко това, значи и аз мога. Разбрах, че можеш да поставиш на сцена всичко, което поискаш. Че не става въпрос за следване на норми, а да създадеш собствен език, да следваш импулсите си, да се идентифицираш с това, което създаваш. Правилата не ме интересуват и да го вярвам е ежедневна работа – да си напомняш, че те не съществуват, за да не им се оставяш. Всеки ден се питам къде принадлежа, какво съм аз като човек.\"Интересът й към танца започва още като дете. \"Но после попаднах в училище с типичния строг руски режим и за известно време нямаше място за изкуство.\" Започва да танцува отново в тийнейджърски си години. Завършва танц и пърформанс в Държавното балетно училище в Битом, Полша, както и в Линц. В момента живее и работи във Виена. \"Светилище\" я отвежда до сцената на \"Импулстанц\", най-големия танцов фестивал в страната и един от най-влиятелните в Европа. \"Използването на поп песни е начин да обхвана нещо лично от миналото, което може би е изгубено. Със сигурност е важна част от шоуто ни, по същия начин, по който тези песни имат роля в ежедневния живот, в обществото. Така и търсим едно общо преживяване с публиката. Обществото винаги се сплотява около някакъв вид ритуали, каквито са може би популярните песни и преживяванията около тях. Дори като че ли тези ритуали са по-важни днес, отколкото в миналото. Важно е да запазим тези поведенчески модели, които ни карат да сме по-добри и уважителни един с друг. Може би и по-фокусирани, тъй като днес е много трудно да направиш впечатление пред общата публиката, вниманието й е разпиляно.\"Често цитираните от младите творци проблеми с утвърждаването и намирането на публика са валидни и в работата на Магдалена. \"Да си артист днес означава да седиш изключително много време пред компютъра си. Опитвам се да не отдавам много значение на това, но всъщност часовете до обяд минават в отговаряне на имейли. Ако можех, с радост бих се изолирала от всичко това и денят да започва с репетиция в студиото.\" Извън работата си като режисьор, фотограф и танцьор, тя е също така част от две групи. \"За да виждам музиката от различни ъгли.\" Проектите й през годините често не са в залите, а на открито. \"Изкуството не трябва да бъде разглеждано като обект и живото изпълнение го предпазва, тъй като то те подканва да си част от него. Да си част от момент, който няма да се повтори. Харесва ми идеята, че градските пространства ни принадлежат и мога да правя каквото си поискам с тях. Ние сме граждани в града, а не на града. Той трябва да е направен за хората, както политиката трябва да е в услуга на хората.\"За един от пърформънсите си тя се среща с наркозависими, за да изучи физическите им характеристики и движения. Била и бездомна за един ден, в търсене на \"изгубения пънк идеал\" във време, което според нея е усвоило и пакетирало бунтарството. Описва тези идеи като начин да провокира емпатия, както и да изпита себе си – може ли да погледне живота едновременно през очите и телата на други? \"Изключително важно е да можеш да култивираш интерес към друг слой хора, да излезеш от кръга си и да спреш да си мислиш, че с него светът се изчерпва.\"\"В момента бунтарството е в борбата и способността да отстояваш себе си, да не се конформираш в живота и в това, което правиш, да си критичен, да не се страхуваш от провала. Мисля, че провалът е нещо красиво, той е основна съставка, за да постигнеш качеството в изкуството. Пънк е да бъдеш артист всеки ден, пънк е да превърнеш живота си в изкуството и всеки може да постигне това. Дори и старицата, която продава вестници – ако поиска, ще намери начин да протестира срещу това, което не харесва\", казва Магдалена.\"Мисля, че едно от големите предизвикателства днес е да сме наясно какво всъщност ни заплашва. Смята се, че Австрия е съставена от едно либерално и широкоскроено общество, но от моя опит това не е истината. Капиталистическата структура ни разсейва от по-дълбоките проблеми, забравяме да мислим за тях. В днешно време не мисля, че човек има правото да каже, че иска да се дистанцира от световните проблеми. Ако въобще това е възможно, защото за да си изолиран от тях, трябва да заживееш на друга планета.\"В съвременния танц тя вижда не само начин да постави въпросите, които я вълнуват, но и да намери отговорите.\"Виждам огромен потенциал в съвременния танц. Това е изключително подценена форма. Движенията ни издават толкова много за нас, за погледа ни към света, за възможността да променим себе си или средата около нас. Телата ни имат способността да отразяват какво ни се случва. Мисля, че днес трябва да преосмисляме ролите си в обществото, да поемаме повече рискове, да живеем с кураж и то всеки ден.\"", "date": "2017.05.20", "title": "Магдалена Хованиец, хореограф: Бунтарството днес е способността да отстояваш себе си"}
{"url": "http://www.dnevnik.bg/sviat/2017/05/20/2974561_britanskata_ikonomika_shte_katastrofira_bez_imigranti/", "text": "Заради застаряващото население, недостига на работна ръка и ниската производителност на труда Великобритания ще се нуждае от 200 000 нови мигранти на трудовия си пазар всяка година, пише в доклад на изследователския център \"Глобал фючър\", цитиран от \"Гардиън\". Този брой е два пъти по-голям от заложения от управляващите консерватори, но е необходим, за да се избегнат \"катастрофалните икономически последици\", свързани с Брекзит, пише центърът, чиито данни се подкрепят от работодателски организации. Според текста нито консерваторите, нито лейбъристите са успели честно да обяснят на обществото какви нива на миграция са необходими. Нетна миграция от 200 000 души е и приблизителната годишна стойност от 2000 г. насам, която се превърна в повод за недоволство . Числото включва както мигрантите от европейски държави, така и тези от трети страни и се основава на анализ по сектори на недостига на работна ръка. Особено чувствителен ще е недостигът на персонал в здравната система. Хиляди източноевропейци, завършили медицина, всяка година заминават, за да работят в държави като Германия и Великобритания. \"Гардиън\" отбелязва, че на този фон консерваторите обещаха в програмата си за  да удвоят разходите за труд, които плащат работодателите за квалицифирани кадри от чужбина.Великобритания се изправя пред демографска бомба със закъснител дори ако увеличи възрастта за пенсиониране и дори няколко години изместване ще изискват годишен приток на 130 000 трудови мигранти, за да се запази жизнеността на трудовия пазар. Броят на гражданите на възраст над 65 години ще нарасне двойно до 2050 г спрямо нивата от 2000 г. Броят на тези над 85 г. ще е четворно по-голям в сравнение с началото на века. \"Ще е необходимо броят на работещите да се удвои, за да се запази съотношението на сегашните нива,\" се казва в доклада. Текстът цитира и документ на Службата за бюджетна отговорност, агенция към британското правителство, която отговаря за дългосрочните прогнози, според който миграцията ще е необходима, за да се намали финансовата тежест върху застаряващото население.\"Харченето за пенсии, здравеопазване и социални грижи означава, че при липса на миграция дългът като процент от брутния вътрешен продукт би се увеличил от 75% през 2012 г. до 175 на сто през 2057 г.,\" отбелязва агенцията.Само в области като социални грижи и строителство ще бъдат нужни 47 000 мигранти на година в краткосрочен план – над сегашните нива на квалифицирана работна ръка от ЕС във всички сектори.Над 60 000 души годишно ще са необходими в отраслите, изискващи неквалифициран труд. Близо една пета (22 000) от сто и петнайсетте хиляди постоянно наети в земеделието са от страни от ЕС, а в хранително-вкусовата промишленост от съюза идват 120 000 от 400 000 души, пише \"Глобъл фючър\".Организацията отбелязва, че поне 100 000 трудови мигранти годишно ще трябва да бъдат допускани до британския пазар, а останалите могат да бъдат набавени сред студентите, учещи в Обединеното кралство. Според доклада, ако Великобритания не покаже гъвкавост на трудовия си пазар, може да последва съдбата на Япония, която премина през десетилетие на слаб ръст.Кризата ще се изостри в скоро време, освен ако кабинетът не изложи плановете на Лондон за миграцията и съдбата на европейските граждани, живеещи във Великобритани на ранен етап от преговорите с Брюксел.В интервю за британската телевизия Ай Ти Ви министър Дейвид Дейвис, отговарящ за въпросите на Брекзит, даде сигнал, че шансът Великобритания да сложи край на преговорите, ако не ѝ се предлага добра сделка, е по-малък, отколкото твърди премиерът Тереза Мей, но даде да се разбере и че за Лондон ще е много важно да достигне до добра сделка. \"Целта и очакванията ми са да издействаме споразумение за свободна търговия, ще получим добра сделка,\" каза той. \"Това ще бъде и основата на работата ни. Ако я получим, оправяме икономиката и може да плащаме за обществени услуги. Така работи системата,\" каза Дейвис.", "date": "2017.05.20", "title": "Британската икономика \"ще катастрофира\" без имигранти, твърди доклад"}
{"url": "http://www.dnevnik.bg/sviat/2017/05/20/2974814_obshto_1_500_migranti_sa_spaseni_za_den_v_sredizemno/", "text": "Около 1 500 мигранти са били спасени в Средиземно море вчера, съобщи италианската брегова охрана, цитирана от БТА.Хората са спасени в общо 13 отделни операции. Ден по-рано други 2 300 души бяха спасени в Средиземно море.Тази година Италия е дестинация номер едно в Европа за мигрантите, които поемат на път от Африка, посочва ДПА. От 1 януари досега 55 хиляди души са достигнали континента, 83% от тях отишли в Италия яздиеа данни на службата на върховния комисар на ООН за бежанците.Италианските власти отчитат тази година чувствителен ръст от 35% на пристигналите в страната мигранти.", "date": "2017.05.20", "title": "Общо 1 500 мигранти са спасени за ден в Средиземно море"}
{"url": "http://www.dnevnik.bg/sport/2017/05/20/2974812_klivland_otnese_bostun_s_44_tochki_v_mach_nomer_2_ot/", "text": "\"Кливланд кавалиърс\" поведе с 2:0 победи срещу \"Бостън селтикс\" във финала на Източната конференция. \"Кавалерите\" се наложиха категорично със 130:86 и постигнаха 13-ата си поредна победа в плейофите.Голямата звезда на отбора Леброн Джеймс завърши с 30 точки, четири асистенции и седем борби, а Кевин Лав добави 21 и овладя 12 борби. \"Клинланд\" спечели първата част с 32:18, като разликата след втората стана 41 точки, а след третата - 46.Гардът Кайри Ървинг реализира 23 точки. Следващите два мача е се изиграят в залата на шампионите. При успех в тях, това ще бъде трета поредна елиминация на съперник без загуба. Преди това отборът на Тайрон Лу се справи с \"Индиана пейсърс\" и \"Торонто раптърс\".Айзея Томас от \"Бостън\" завърши с две точки. Той изгледа последните две части от пейката заради контузия в дясното бедро. Най-резултатен беше Джейлън Браун с 19 точки. Ал Хорфърд добави 11, а Ейвъри Брадли вкара 13.В същото време стана ясно, че Ръсел Уестбрук, Джеймс Хардън и Кауай Ленърд са тримата финалисти в класацията за наградата за Най-полезен играч през редовния сезон (MVP).В класацията за \"Треньор на годинита\" са Майк Д'Антони (\"Хюстън\"), Грег Попович (\"Сан Антонио\") и Ерик Сполстра (\"Маями\").\"Филаделфия\" има двама представители в категорията за \"Най-добър новобранец\". Това са хърватинът Дарио Шарич и камерунецът Джоел Ембийд. За отличието ще спори и гардът на Милуоки Малкълм Брогдън.Двама играчи на \"Хюстън\" - Ерик Гордън и Лоу Уилямс, както и крилото на \"Голдън стейт\" Андре Игуодала, ще спорят за трофея за \"Шести играч\" през сезона.Отличието за \"Защитник на годината\" ще бъде връчено на един измежду Кауай Ленард, Руди Гобер (\"Юта\") и Дреймонд Грийн (\"Голдън стейт\"). Гобер, Янис Антетокунбо (\"Милуоки\") и Никола Йокич (\"Денвър\") ще си оспорват наградата за \"Най-развил се играч\".Победителите в отделните категории ще бъдат обявени на 26 юни в Ню Йорк.", "date": "2017.05.20", "title": "\"Кливланд\" отнесе \"Бостън\" с 44 точки в мач номер 2 от серията"}
{"url": "http://www.dnevnik.bg/bulgaria/2017/05/20/2974834_vodata_na_tri_plovdivski_sela_e_zabranena_za_piene/", "text": "Във водата на три пловдивски села е открит уран, предаде Би Ти Ви. Количествата са установени при рутинна проверка на ВиК-Пловдив в селата Пъдарско, Болярино и Драгойново.Съдържанието на уран е минимално, но здравните власти забраниха ползването на водата за питейни нужди.Назначено е повторно изследване. Резултатите от него ще станат известни в началото на следващата седмица.По-рано тази седмица във водата на шест села в община Димитровград бе установена повишена алфа активност и бе забранена упшотребата й за пиене и готвене. Заради повишени количества на уран подобна забрана има и в Хасково и няколко околни села.", "date": "2017.05.20", "title": "Водата на три пловдивски села е забранена за пиене заради открит уран"}
{"url": "http://www.dnevnik.bg/sviat/2017/05/20/2974810_hasan_rohani_specheli_vota_za_prezident_na_iran/", "text": "Министерството на вътрешните работи на Иран обяви настоящия президент Хасан Рохани за победител на проведените вчера избори за държавен глава, предаде БТА. Той получава близо 58% от гласовете при обработени почти 100% от бюлетините.68-годишният реформатор, който постигна подписването на историческо ядрено споразумение със световните сили, победи основния си опонент Ебрахим Раиси, подкрепян от влиятелните ислямски духовници.Вотът е смятан за референдум за реформаторският курс на Рохани на отваряне на Иран към Запада, отбелязва ДПА.Реформист и привърженик на отварянето на иранското общество към света (включително Запада, но и задълбочаване на връзките със страни като Китай), Рохани често бива критикуван, че не е успял да изправи икономиката на крака след години международна изолация.Президентът на Иран е най-високопоставеният представител на страната, който се избира пряко. Постът му е и вторият по важност след този на духовния водач на страната, който в момента е аятолах Али Хаменей. Последният държи контрола върху въоръжените сили, правосъдието, държавната телевизия и някои други институции. Смята се, че последната дума във външната политика също е в ръцете на върховния лидер, доколкото ключови постове в дипломацията и разузнаването се съгласуват с него. Същевременно президентът е този, който представлява ислямската република в чужбина.", "date": "2017.05.20", "title": "Хасан Рохани спечели вота за президент на Иран"}
{"url": "http://www.dnevnik.bg/video/2017/05/20/2974808_video_ohranata_na_erdogan_bie_vuv_vashington_dokato/", "text": "Държавният департамент на САЩ обяви в петък, че поведението на охраната на турския президент Реджеп Тайип Ердоган по време на посещението му във Вашингтон е \"предизвикващо дълбока загриженост\" и че въпросът е повдигнат на най-високо ниво между двете страни.Това е поредната реакция по повод побоя, който стана пред турското посолство в американската столица.  се видя, че костюмирани мъже от турската охрана, последвана от негови привърженици, се нахвърлят върху протест срещу Ердоган, на който се развяваха знамена на забранената Кюрдска работническа партия. Ранени бяха поне 9 души и двама бяха арестувани за нападение срещу полицай.Тогава бе съобщено, че Ердоган вероятно е бил в резиденцията по време на инцидента. В петък \"Ройтерс\" разпространи кадри, от които се вижда, че той действително е в колата си пред сградата, докато на не повече от 100 м. от него започва масовият бой.След като получава разрешение на охраната да излезе, той гледа безизразно няколко секунди към сблъсъците, след което влиза в резиденцията.Възможностите на САЩ да реагират по някакъв по-решителен начин се ограничават и от дипломатическия имунитет на турските служители.", "date": "2017.05.20", "title": "Видео: Охраната на Ердоган бие във Вашингтон, докато той гледа"}
{"url": "http://www.dnevnik.bg/bulgaria/2017/05/20/2974805_plovdiv_bezuslovno_triabva_da_ima_nova_operna_sgrada/", "text": "Пловдив безусловно трябва да има сграда за операта си, но построяването й ще стане по прозрачен начин, а не в услуга на един или друг бизнесмен. Това обеща в ефира на \"Дарик\" новият министър на културата Боил Банов.Трябва да се намери устойчив модел за финансиране на театрите, в който пазарният принцип да остане, но да позволи планирането за 3-4 години напред, каза министърът. Според него това е принципът на софийските театри, в който общината финансира поддръжката на сградите. Това ще позволи създаването на по-стойностни постановки, дори когато не са твърде печеливши. Сценичната инфраструктура - сградите на театрите из страната - ще бъде запазена, обеща Банов.Той посочи, че Националният институт за недвижимо културно наследство (НИНКН) разполага с твърде малко персонал, който е ниско платен, и пое ангажимент за увеличаване на заплатите. Министърът каза още, че очаква до месец НИНКН да внесе коригиран проект за дигитализиране на документалния си архив, който да бъде финансиран с 2 млн. лв. от Министерския съвет. Самата дигитализация ще продължи 2-3 години.Другият ангажимент, който Банов пое, е да настоява за изплащане на пълната сума за финансиране на кинопродукции, която по закон е 17 млн. лв. За 2017 г. засега са предвидени само 14, 2 млн. лв.", "date": "2017.05.20", "title": "Пловдив безусловно трябва да има нова оперна сграда, заяви министърът на културата"}
{"url": "http://www.dnevnik.bg/kultura/2017/05/20/2972947_otkus_ot_zelenata_kushta_na_mario_vargas_lyosa/", "text": "За \"Зелената къща\" прочутият Нобелов лауреат за литература получава наградата \"Ромуло Галиегос\" в конкуренция с Хуан Карлос Онети и Гарсия Маркес. В центъра на историята е зеленооко индианско момиче, изтръгнато насила от естествената си среда и възпитано от монахините в мисията Санта Мария де Ниева, което става проститутка.Покрай нейната съдба се нанизват още герои и случки, съсредоточени в публичния дом на град Пиура, Зелената къща, своеобразно продължение на зелената джунгла с нейната суровост и коварство. И постепенно изплува и добива очертания един свят, гъмжащ от страсти в разните им проявления – любовни, религиозни, за пари и мощ, - една \"човешка комедия\", изтъкана от невинност, грях и поквара, носеща белезите на митичното, на дивото и на цивилизацията.Марио Варгас Льоса е сред величията на съвременната латиноамериканска проза. Неговите романи са изкусни жанрови амалгами, а историите му обитават границата между модернизма и постмодернизма. Варгас Льоса съчетава криминални мистерии с исторически факти, политическа алегория с непоколебима социална критика - всичко това облъхнато от брилянтно чувство за хумор. Творби като \"Кой уби Паломино Молеро?\", \"Литума в Андите\" и \"Герой по неволя\" свидетелстват за ангажираността на писателя с болезнената тема за същността на перуанското общество и неговите дехуманизирани механизми за подчинение и контрол.Превод Валентина РафаиловаВРАТАТА СЕ ТРЪШНА и майката директорка вдигна очи от писалището. Майка Анхелика нахлу като вихрушка в кабинета, мъртвобледите ѝ ръце паднаха върху облегалката на един стол.– Какво става, майко Анхелика? Защо идвате тъй?– Избягали, майко! – заекна майка Анхелика. – Нито една не е останала, господи!– Какво говорите, майко Анхелика! – Директорката скочи и тръгна към вратата. – Питомките ли?– Господи, господи! – повтаряше майка Анхелика и кимаше утвърдително с кратки, еднакви и много бързи движения на главата, като кокошка, когато кълве.Санта Мария де Ниева се издига при вливането на река Ниева в Горен Мараньон, двете реки опасват селището и определят границите му. Срещу него от водите на Мараньон се подават два острова – по тях местните жители определят кога приижда реката, кога спада. Ако няма мъгла, от селището се виждат обрасли в растителност хълмове, а надолу по течението на широката река – грамадите на Кордилиерите, които Мараньон пробива при Понго де Мансериче: десет бурни километра водовъртежи, прагове и водопади, които започват при един военен гарнизон, на лейтенанта Пингло, и свършват при друг – при гарнизона Борха.– Оттук, майко – каза майка Патросинио. – Вижте, вратата е отворена, оттук са минали. Директорката вдигна фенера и се наведе: храстите бяха като плътна сянка, обсипана с насекоми. Подпря длан върху притворената врата и се обърна към майките. Расата им се бяха стопили в нощта, но белите им коси блестяха като перата на сиви чапли.– Намерете Бонифасия, майко Анхелика – прошепна директорката. – Заведете я в моя кабинет.– Да, майко, ей сегичка. – Фенерчето освети за миг треперещата брадичка на майка Анхелика, примигващите ѝ очички.– Вървете съобщете на дон Фабио, майко Гриселда – каза директорката. – А вие на лейтенанта, майко Патросинио. Да тръгнат веднага да ги търсят. Побързайте!Два бели ореола се откъснаха от групата към вътрешния двор на мисията. Следвана от монахините, директорката тръгна към резиденцията, долепена до стената на овощната градина, откъдето на своенравни промеждутъци се разнасяше грак и заглушаваше пърхането на прилепите и свиренето на щурците. Между овошките примигваха, проблясваха огънчета: светулки ли, очи на кукумявки ли? Директорката спря пред параклиса.– Вие влезте, майки – каза тя меко. – Помолете се на Богородицата да не се случи нещастие. Аз ще дойда после.Санта Мария де Ниева е като неправилна пирамида, чиято основа са реките. Пристанището е на Ниева и около плаващия кей се люлеят тънките канута на агуаруните и корабчетата и лодките на християните. По-нагоре е квадратният площад на кафеникава земя. По средата му се издигат два ствола на капирони – голи и снажни. На единия жандармите издигат знамето в дни на национален празник.А площадът е образуван от участъка, от къщата на губернатора, от няколко жилища на християни и от кръчмата на Паредес, който е още и търговец, и дърводелец, и знае как се вари вълшебно биле за любов. А по-нависоко, върху два хълма – те са като две темета на селището, – са зданията на мисията: цинкови покриви, основи от пръст и пона, измазани с вар стени, железни решетки на прозорците, дървени врати.– Да не губим време, Бонифасия – каза директорката. – Разкажи ми всичко.– В параклиса беше – каза майка Анхелика. – Там я намериха майките.– Аз те попитах нещо, Бонифасия – каза директорката. – Какво чакаш, защо не отговаряш?Облечена беше в светлосиня туника, като в калъф, който скриваше тялото ѝ от раменете до глезените, а босите ѝ стъпала, с медния цвят на дъсчения под, бяха събрани и приличаха на две сплеснати, многоглави животинки.– Не чуваш ли? – каза майка Анхелика. – Говори най-сетне!Полумракът в кабинета и тъмното покривало, което обрамчваше лицето ѝ, засилваха двусмисления му израз – суров ли беше, безразличен ли? – а големите ѝ очи гледаха вторачено в писалището. От време на време вятърът от градината разлюляваше пламъка на фитила и показваше, че са зелени и че меко искрят.– Да не са ти откраднали ключовете? – каза майката директорка. – Никога няма да се поправиш ти, нехайнице!Ръката на майка Анхелика прелетя в кръг над главата на Бонифасия.– Видя ли до какво доведе твоето небрежие?– Оставете това на мене, майко – каза директорката. – Не ми губи повече времето, Бонифасия!Ръцете ѝ висяха отстрани по тялото, главата си държеше наведена, под туниката едва се забелязваше как гърдите ѝ се движат. Правилните ѝ дебели устни бяха надменно стиснати, а ноздрите ѝ съвсем равномерно се разтягаха и се смръщваха.– Ще се разсърдя, Бонифасия. Говоря ти с добро, а ти мълчиш, сякаш това не те засяга – каза директорката. – В колко часа ги остави сами? Не заключи ли спалнята? Говори най-сетне, изчадие дяволско! – Майка Анхелика дръпна Бонифасия за туниката. – Бог ще те накаже за тази гордост. Целия ден можеш да ходиш в параклиса, а нощем твоето задължение е да пазиш питомките – каза директорката. – Защо си излязла от стаята си без разрешение?Някой почука кратко два пъти на вратата на кабинета, майките се обърнаха, Бонифасия вдигна малко клепачите си и за миг очите и станаха по-големи, по-зелени и напрегнати. Стотина метра по-нататък по десния бряг на реката Ниева от хълмовете над селото се вижда колибата на Адриан Ниевес и малкото му стопанство, а след него – потоп от лиани, гъсталаци, дървета с клони като пипала и високи-високи планински гребени.Недалеч от площада е индианското селище – купчина колиби, издигнати върху отсечени дървета. Тиня поглъща буренаците и окръжава локви воняща вода, която гъмжи от попови лъжички и червеи. Тук-там – малки квадратни нивички с юка, царевица, зеленчукови градинки-джуджета. Стръмна пътека се спуска от мисията до площада. А зад мисията една пръстена стена пресреща напора на гората, яростното нашествие на растителността. В тази стена има една затворена врата.– Губернаторът, майко – каза майка Патросинио. – Може ли?– Да, поканете го, майко Патросинио – каза директорката.Майка Анхелика вдигна лампата и измъкна от тъмното две неясни фигури на прага. Завит в одеяло, с фенер в ръка, дон Фабио влезе, извинявайки се:– Бях си легнал вече и тръгнах, както сварих, майко, извинете ме за външния ми вид – подаде ръка на директорката, на майка Анхелика. – Че как е могло да се случи такова нещо? Просто не можех да повярвам, кълна ви се. Представям си какво ви е, майко. Плешивият му череп изглеждаше влажен, мършавото му лице се усмихваше на майките.– Седнете, дон Фабио – каза директорката. – Благодаря ви, че дойдохте. Подайте стол на губернатора, майко Анхелика.Дон Фабио седна и фенерът, който висеше на лявата му ръка, запали златист кръг върху чергата от чамбира.– Вече тръгнаха да ги търсят, майко – каза губернаторът. – И лейтенантът също. Не се тревожете, положително ще ги намерят още тази нощ.– Бедните създания, самички в селвата, дайте си сметка, дон Фабио, представете си – въздъхна директорката. – Добре, че не вали. Не знаете какъв страх преживяхме.– Но как е станало това, майко – каза дон Фабио. – Все още ми звучи невероятно.– Поради немарливостта на ей тази тук – каза майка Анхелика, посочвайки Бонифасия. – Оставила ги сами и отишла в параклиса. Забравила е навярно да заключи вратата.Губернаторът погледна Бонифасия и на лицето му се изписаха строгост и огорчение. Но след миг се усмихна извинително на директорката.– Децата са несъзнателни, дон Фабио – каза директорката. – Нямат представа какви опасности ги дебнат. Това най-много ни тревожи. Някакво нещастие, някой звяр...– Ох, какви деца – каза губернаторът. – Виждаш ли, Бонифасия, трябва да бъдеш по-внимателна.– Моли бога нищо да не им се случи – каза директорката. – Ако ли не, какви угризения ще имаш на съвестта си цял живот, Бонифасия.– Не сте ли ги усетили, като излизат, майко? – попита дон Фабио. – През селището не са минали. През гората трябва да са избягали.– Излезли са през вратата на овощната градина, затова не сме ги усетили – каза майка Анхелика. – Откраднали ключа от тази глупачка.– Не ме наричай глупачка, майчице – каза Бонифасия с широко разтворени очи. – Не го откраднаха.– Глупачка, кръгла глупачка си – каза майка Анхелика. – Още смееш да възразяваш? И не ме наричай майчице.– Аз им отворих вратата. – Бонифасия едва разлепи устните си. – Аз ги пуснах да избягат. Виждаш ли, че не съм глупачка?Дон Фабио и директорката протегнаха шии към Бонифасия, майка Анхелика затвори устата си и пак я отвори, изхриптя, преди да може да проговори.– Какво казваш? – пак изхриптя. – Ти ли си ги пуснала да избягат?– Да, майчице – каза Бонифасия. – Аз ги пуснах.", "date": "2017.05.20", "title": "Откъс от \"Зелената къща\" на Марио Варгас Льоса"}
{"url": "http://www.dnevnik.bg/bulgaria/2017/05/20/2974831_glavniiat_arhitekt_na_asenovgrad_e_obvinen_za_vzimane/", "text": "Пловдивската прокуратура е повдигнала обвинение за взимане на подкуп срещу главния архитект на Асеновград Константин Атанасов, съобщиха оттам.Според прокуратурата в края на 2016 г. Атанасов е поискал и получил 8 хиляди лева от Митко Захариев, управител на местен клон на акционерно дружество, за да съгласува идеен инвестиционен проект. Деянието е извършено чрез изнудване и посредством злоупотреба със служебно положение, за което се предвижда наказание \"лишаване от свобода\" от 3 до 10 години, глоба до 20 000 лева, лишаване от право да заема определена държавна или обществена длъжност и да упражнява определена професия и дейност.Като обвиняем за даване на подкуп е привлечен и Захариев. Предвиденото наказание е до 6 години затвор и глоба до 5 000 лева. И двамата са задържани за срок от 72 часа.", "date": "2017.05.20", "title": "Главният архитект на Асеновград е обвинен за взимане на подкуп"}
{"url": "http://www.dnevnik.bg/politika/2017/05/20/2974832_prezidentut_kritikuva_vlastta_za_reakciite_na_snimkite/", "text": "Президентът Румен Радев критикува реакциите на властта по отношение на снимките на държавни служители в нацистки поздрави. \"Не приемам наистина подхода на властта с коментарите, при които те се измъкват с професионализма на хората. Не е въпросът в професионализма, въпросът е ние осъждаме ли тези явления, или не\", заяви държавният глава след участието си в 34-ия конгрес на Съюза на народните читалища, цитиран от Би Ти Ви. Скоро след като се разбра за  на вече  Павел Тенев, вицепремиерът Валери Симеонов го защити, а премиерът Борисов заяви, че е човешко да се греши. Според Румен Радев коментарите в случая внушават, че подобни постъпки са допустими за обикновените граждани и забранени за хората от властта.\"Мисля, че осъждането на нацизма трябва да е абсолютно задължително\", каза Радев и даде пример, че дори по времето на желязната завеса в Европа имаше абсолютен консенсус за това. \"Извинението е най-добрият подход\", смята президентът. Държавният глава заяви,че е отворен за диалог за реформата на правосъдната система. Среща с него по темата поиска председателят на Върховния касационен съд Лозан Панов. \"Аз ще изкажа моето становище по правосъдната реформа и наистина трябва да има сериозен дебат дали реформата трябва да е в дълбочина или не\", каза Радев.Що се отнася до срещата между главния прокурор Сотир Цацаров и издателя на в. \"Сега\" Сашо Дончев, организирана от бившия член на ръководството на БСП Георги Гергов, Радев посочи, че проверки трябва да се извършват от подходящите институции.", "date": "2017.05.20", "title": "Президентът критикува властта за реакциите на снимките с хитлеристки поздрави"}
{"url": "http://www.dnevnik.bg/razvlechenie/2017/05/20/2974845_semeistvoto_na_kris_kornel_ne_viarva_che_se_e_samoubil/", "text": "Семейството на рокмузиканта Крис Корнел, който бе открит мъртъв в хотелската си стая в четвъртък, не вярва че той е възнамерявал да отнеме живота си. Според съпругата му Вики лекарства, които 52-годишният Корнел е взимал срещу тревожност, може да се повлияли на поведението му.Предварителната лекарска експертиза заключи, че фронтменът на \"Саундгардън\" и \"Аудиослейв\" е починал вследствие на задушаване, което е причинил сам. Полицията не подозира външна намеса.\"Случилото се е необяснимо и се надявам, че пълните резултати от аутопсията ще ни дадат повече информация\", гласи изявление на Вики Корнел, цитирано от \"Ройтерс\". \"Знам, че той обичаше децата ни и не би ги наранил, като съзнателно отнеме живота си.\"Според нея музикантът, който дълги години се лекува от различни зависимости, е приемал по лекарско предписание веществото ативан, което действа срещу тревожност и инсомния. Един от страничните му ефекти са депресивните състояния, които могат временно да повлияят на мисленето на пациента.Адвокатът на семейството Кърк Пейсич заяви, че те са обезпокоени от прибързаните съобщения, че Корнел се е самоубил, преди да са излезли токсикологичните резултати. \"Семейството смята, че ако Крис е отнел живота си, той не е съзнавал какво прави и че лекарства или други субстанции може да са повлияли на поведението му\", казва той в изявление.В миналото Корнел е говорил открито за проблемите си с алкохола и наркотиците, за прекарани депресивни епизоди и фобията си от открити пространства. Съпругата му обяви, че се е усъмнила в състоянието му в телефонен разговор същата вечер, в който музикантът говорел неясно и споделил, че може да е приел повечко ативан. Вики помолила бодигардовете му да го нагледат, но когато успели да проникнат в заключената му стая, го намерили задушен.Корнел почина след концерт на \"Саундгардън\" в Детройт, по средата на американското турне на групата. Той бе едно от основните действащи лица на сиатълската гръндж сцена от началото на 90-те години, заедно с вече покойни музиканти като Кърт Кобейн от \"Нирвана\", Лейн Стейли от \"Алис ин чейнс\" и Скот Уейланд от \"Стоун темпъл пайлътс\", който почина преди 2 години.", "date": "2017.05.20", "title": "Семейството на Крис Корнел не вярва, че се е самоубил"}
{"url": "http://www.dnevnik.bg/sport/2017/05/20/2974836_za_purvi_put_jena_shte_bude_glaven_sudiia_v_purvenstvo/", "text": "Германката Бабиана Щайнхауз ще стане първата жена главен съдия в първенство от топ 4 на Европа. Тя получи назначение за срещите от Бундеслигата за сезон 2017-18.38-годишната Щайнхауз влиза в съдийството през 1995 г. През първите четири години ръководи дамски мачове, а през 2001 г. е дебютът й в мъжкия футбол.От 2005 г. германката е съдия на ФИФА. Две години след това става първата жена, която ръководи среща от Втора Бундеслига. През 2012 г. тя беше рефер на финала между Япония и САЩ в женския олимпийски турнир.Освен като футболен съдия, Щайнхауз работи и като полицай.\"Когато ми съобщиха, останах без думи. Първоначално не повярвах, след това избухнах в радост. Изпитах облекчение и в известна степен съм много любопитна как ще се развият нещата\", сподели тя пред сайта на Германската футболна асоциация.Щайнхауз добави, че винаги е мечтала да бъде съдия в Бундеслигата и подчерта, че се чувства горда и че това признание за работата й още повече я мотивира.Изданията в Германия и Англия излязоха с информацията, че Щайнхауз е във връзка с бившия английски съдия Хауърд Уеб.Новият сезон в Германия ще започне на 18 август.", "date": "2017.05.20", "title": "За първи път жена ще бъде главен съдия в първенство от топ 4 на Европа"}
{"url": "http://www.dnevnik.bg/sviat/2017/05/20/2974842_sedem_dushi_sa_raneni_pri_derailirane_na_vlak_v/", "text": "Седем души са ранени след като снощи пътнически влак е дерайлирал поради свличане на земни маси в Източна Германия, предаде БТА.Катастрофата е станала близо до градчето Щадтрода след силна буря, в резултат на която кал и отпадъци затрупали частично релсовия път между Гера и Йена-Гьошвиц в провинция Тюрингия. Движението в участъка е спряно като се очаква да бъде възобновено утре сутринта. Дъждовете в региона са наводнили освен това пътища и мазета в няколко градове в Тюрингия, посочва агенцията.", "date": "2017.05.20", "title": "Седем души са ранени при дерайлиране на влак в Германия"}
{"url": "http://www.dnevnik.bg/razvlechenie/2017/05/20/2974837_shestima_bratia_i_sestri_shte_naslediat_prins_reshi/", "text": "Шестима роднини по съребрена линия ще наследят Принс, реши съд в Минесота близо година след . Това обаче едва ли е края на съдебната битка за огромното състояние на музиканта, което включва и правата над песните му, отбелязва \"Ройтерс\".Засега за наследници са обявени сестра му Тика Нелсън и неговите полу-братя и сестри от различни бракове на родителите му Омар Бейкър, Алфред Джаксън, Шарън Нелсън, Норин Нелсън и Джон Нелсън. Принс почина през април 2016 г. на 57-годишна възраст без да остави завещание. Музикантът бе известен с битките да управлява сам музиката си, чиито права се изчисляват на стотици милиони долари.Оттогава десетки роднини и полуроднини на звездата са предявили претенции. Миналият месец съдът с, тъй като не бе ясно чии са правата над песните, готвени за излизане от неговия звукоинженер. Твърди се, че музикантът е оставил огромно количество неиздаден материал.Имуществото му обаче няма да премине директно в ръцете на шестимата наследници. Ще е необходима съдебна заповед, а резултатът от това дело може да бъде обжалван от другите претенденти.В момента имението Пейсли Парк, където музикантът живееше, работеше и записваше, е превърнато в музей.", "date": "2017.05.20", "title": "Шестима братя и сестри ще наследят Принс, реши съдът"}
{"url": "http://www.dnevnik.bg/sport/2017/05/20/2974844_nadal_ochevidno_ne_izigrah_nai-dobriia_si_mach/", "text": "Рафаел Надал обяви, че \"очевидно\" не е изиграл най-добрия си мач срещу Донимик Тийм в турнира от сериите \"Мастърс\" в Рим. Испанецът прекъсна серията си от 17 поредни победи на клей през тази година,  пред австриеца на четвъртфиналите.\"Играх много. В Мадрид и Рим, като преди това участвах последователно в Барселона и Монте Карло. Не е лесно да си на ниво, след като си играл почти всеки ден през последните четири седмици\", каза Надал.Той спечели в предишните три турнира, като сега се е прицелил в десетата си титла от \"Ролан Гарос\". Испанецът отдаде заслуженото на съперника си и заяви, че Тийм е бил по-добър от него.Надал допълни, че е доволен от представянето си до този момент и смята да се отдаде на заслужена почивка.\"Нормално е понякога да нямаш ден. Сега ще се прибера в Майорка и ще си почина - ще играя голф, или ще отида за риба\", добави световният световният номер четири.\"Никога не съм приемал турнирите в Монте Карло, Барселона или Рим като подготвителни. Всеки турнир за мен е много емоционален и важен. Няма как да подходя към определено състезание като подготовка за друго\", допълни Надал.", "date": "2017.05.20", "title": "Надал: Очевидно не изиграх най-добрия си мач"}
{"url": "http://www.dnevnik.bg/regioni/2017/05/20/2974891_siderov_obiavi_che_granicata_s_turciia_se_ohraniava/", "text": "\"Преградното съоръжение по протежение на цялата отсечка от българско-турската граница в Ямболска област - 66 км, е напълно изградено, границата се охранява надеждно. Сега притокът на мигранти е нулев, а центърът за временно настаняване на бежанци в Елхово е затворен.\" Това заяви лиедрът на \"Атака\" (част от коалиционния партньор \"Обединени патриоти\") Волен Сидеров, цитиран от БТА, след инспекция в района на граничния пункта \"Лесово\".Сидеров каза, че е доволен от видяното и благодари на всички институции, свързани с изграждането на съоръжението и инфраструктурата около него. Нарече спекулации твърденията за едноредова ограда, вместо двуредова. През април президентът  и съоръжението е едноредово, въпреки че се плаща за два реда.Днес Сидеров изтъкна, че предходното правителство на Бойко Борисов и партиите от \"Обединени патриоти\", най-вече Валери Симеонов, са положили огромни усилия за изграждането на съоръжението. \"Сега хората у нас искат спокойствие и стабилност\", каза той. Лидерът на \"Атака\" призова да се намали политическото напрежение в държавата през последните дни.Областният управител на Ямбол Димитър Иванов напомни, че граничното съоръжение в областта е завършено в средата на миналата година. Средствата, които държавата допълнително отпусна, ще бъдат вложени за доизграждане на инфраструктурата по границата и за подобряване на условията за работата на \"Гранична полиция\".", "date": "2017.05.20", "title": "Сидеров обяви, че границата с Турция се охранява надеждно"}
{"url": "http://www.dnevnik.bg/sport/2017/05/20/2974899_arsenal_se_nujdae_ot_miliarder_kato_alisher_usmanov/", "text": "\"Арсенал\" се нуждае от финансовата мощ на милиардер, какъвто е Алишер Усманов, за да може клубът да се \"придвижи към следващото ниво\", обяви легендата на \"топчиите\" Иън Райт.Руснакът, който притежава 30% от \"Арсенал\", е отправил предложение в размер на 1 милиард паунда към мажоритарния собственик Стан Крьонке през април, но офертата е била отхвърлена, съобщи \"Файненшъл таймс\". Писменото потвърждение, че той не се интересува от предложението, още не било изпратено на Усманов.\"Явно той има такива намерения и това е страхотна новина. Просто нещо в клуба трябва да се промени - дали мениджърът Арсен Венгер, или някъде по горните етажи на ръководството\", каза Райт пред Би Би Си.\"Арсенал\" заема петото място във Висшата лига и в последния кръг играе срещу \"Евертън\". Отборът се нуждае от грешки на \"Манчестър сити\" и \"Ливърпул\" съответно срещу \"Уотфорд\" и \"Мидълзбро\" иначе няма да се класира за Шампионската лига за първи път от 21 години.\"Ситуацията не изглежда никак добре. Най-вероятно отборът няма да играе в Шампионската лига. Освен това ще трябва да се изправи срещу един от най-добрите състави на \"Челси\", които съм виждал, ако иска да вземе нещо от този сезон\", добави Райт.Той допълни, че част от футболистите ще поискат да напуснат заради липсата на Шампионската лига.", "date": "2017.05.20", "title": "\"Арсенал\" се нуждае от милиардер като Алишер Усманов, каза Иън Райт"}
{"url": "http://www.dnevnik.bg/sport/2017/05/20/2974905_antoaneta_boneva_specheli_sreburen_medal_ot_svetovnata/", "text": "Антоанета Бонева спечели сребърен медал в дисциплината 25 метра пистолет от Световната купа по спортна стрелба в Мюнхен.Бонева влезе с пети резултат във финала 585 точки, а в решителните стрелби за медалите записа 34 точки и завърши на второто място.Състезателката от Търговище остави след себе си олимпийската шампионка в тази дисциплина Анна Коракаки от Гърция, която завърши трета с 26 точки.Китайката Цзинцзин Чжан спечели златния медал с 36 точки.Двукратната олимпийска шампионка Мария Гроздева остана на 25-о място с 578 точки в квалификациите, а третата българска представителка Мирослава Минчева събра 572, с които зае 40-о място.", "date": "2017.05.20", "title": "Антоанета Бонева спечели сребърен медал от Световната купа в Мюнхен"}
{"url": "http://www.dnevnik.bg/bulgaria/2017/05/20/2974883_jena_e_ubita_a_dushteria_i_e_tejko_ranena_v_doma_im_v/", "text": "Жена е била убита, а дъщеря й тежко ранена в дома им в Стара Загора, съобщи МВР. Престъплението е извършено тази сутрин, сигналът за него е подаден към 11 ч. Пристигналите на мястото полицаи са открили тялото на 67-годишна жена и ранена 29-годишната й дъщеря. Тя е откарана в болница с опасност за живота.И двете жени са с прободни рани. Полицията издирва мъж, като съпричастността му към престъплението се изяснява. Работата по разследването продължава под ръководството на прокуратурата.", "date": "2017.05.20", "title": "Жена е убита, а дъщеря й е тежко ранена в дома им в Стара Загора"}
{"url": "http://www.dnevnik.bg/sport/2017/05/20/2974876_konte_obiavi_che_prioritet_nomer_edno_prez/", "text": "Мениджърът на \"Челис\" Атонио Конте потвърди, че неговото семейство ще се премести при него в Лондон за следващия сезон. Той добави, че през първата кампания начело на сините, в която спечели титлата във Висшата лига, му е било много трудно без съпругата и дъщеря му и добави, че в момента търсят къща в западната част на столицата.\"Честно казано, този сезон не беше никак приятен за мен и семейството ми. Ние решихме, че двете ще останат в Италия, за да може Витория да завърши нормално училището си\", каза Конте.Той добави, че живота и обучението на дъщеря му в чужда страна ще й се отразят положително. \"Мисля, че ще се получат нещата, защото трудно бих изкарал още една година без тях. Те са приоритет номер едно\".В неделя \"Челси\" ще играе срещу изпадналия \"Съндърланд\" в последния кръг от сезона. Ако отборът победи, ще стане първият с 30 победи в рамките на една шампионатна кампания в историята на Висшата лига.\"За мен и за футболистите това е важно. Когато ти се открие възможност да влезеш в историята, не трябва да я изпускаш. Ако го постигнем, едва ли ще има друг отбор, който ще го повтори скоро\", добави Конте, който посочи, че успехите на италианските специалисти в чужбина се дължи на силната школа в Серия А.Той каза още, че ученето на английски език в началото никак не му е било лесно.\"Важно е един треньор да знае езика в първенството, в което работи. От уважение. Английски съм учил в училище, но преди да поема \"Челси\", изкарах интензивен курс. Езикът ти помага да предаваш емоциите си на останалите\", коментира Конте.", "date": "2017.05.20", "title": "Конте обяви, че приоритет номер едно през следващия сезон е семейството му"}
{"url": "http://www.dnevnik.bg/sport/2017/05/20/2974907_cherno_more_shte_igrae_na_ticha_ot_noviia_sezon/", "text": "\"Черно море\" ще играе на своя стадион \"Тича\" от следващия сезон, обяви министърът на младежта и спорта Красен Кралев. Той направи инспекция на строителните работи по съоръжението във Варна и добави, че до 10 юни ремонтът ще е завършен.\"Знаете, че една голяма част от моя живот е свързана с този стадион. Приемам този проект много лично и наистина се вълнувам, защото това е една мечта на всички фенове на \"Черно море\" – да имаме модерен стадион с ново тревно покритие и осветление\", каза министърът.Кралев обясни, че до края на деня ще бъдат вдигнати стълбовете за осветлението на стадиона.\"Виждате, че първата мачта вече е издигната, работи се по втората. До края на деня би трябвало всички мачти да са сложени. Работата напредва, аз съм доволен от това, което виждам\", добави той.Заедно с него на терена беше шефът на фирмата-изпълнител на проекта Стоян Тенев, който посочи, че следващата седмица ще започне монтажът на самите осветителни тела, както и превозването на тревния чим.\"Между 1 и 5 юни ще бъде поставена тревата окончателно, за да има минимум триседмичен период за стабилизиране, след който футболистите на \"Черно море\" да могат да започнат тренировки от последната фаза на подготвителния период\", каза министърът.", "date": "2017.05.20", "title": "\"Черно море\" ще играе на \"Тича\" от новия сезон, обеща Красен Кралев"}
{"url": "http://www.dnevnik.bg/sviat/2017/05/20/2974920_zemetresenie_sus_sila_41_predizvika_panika_v_turciia/", "text": "Земетресение с магнитуд 4.1 по Рихтер бе регистрирано днес в източния турски окръг Ерзинджан, съобщи БТА.Трусът е регистриран в 14,05 часа на дълбочина 5 километра. Епицентърът му е бил в района на село Ъшъкпънар, по данни на сеизмологичната обсерватория Кандилли в Истанбул.Земетресението е предизвикало паника сред населението. Засега няма информация за ранени или за нанесени материални щети.", "date": "2017.05.20", "title": "Земетресение със сила 4.1 предизвика паника в Турция"}
{"url": "http://www.dnevnik.bg/sport/2017/05/20/2974925_djokovich_se_klasira_za_polufinalite_v_rim/", "text": "Новак Джокович се класира за полуфиналите в турнира от сериите \"Мастърс\" в Рим. Сърбинът се наложи с 6:1, 6:4 над Хуан Мартин дел Потро и ще се изправи срещу Доминик Тийм, който отстрани Рафаел Надал.Срещата започна в петък, но беше прекъсната заради дъжд при резултат 6:1, 1:2 за Дел Потро и сервис на сърбина.При доиграването Джокович успя да пробие за 3:2 и до края задържа предимството си, за да запише трета поредна победа срещу Дел Потро и общо 14-а в 18 мача срещу аржентинеца. Той елиминира последователно Григор Димитров, Кайл Едмънд от Великобритания, както и седмият поставен Кей Нишикори.Джокович има четири успеха в четири мача срещу Тийм. Австриецът победи Надал с 6:4, 6:3 и нанесе първа загуба на испанеца през сезона на клей, като преди това триумфира в Монте Карло, Барселона и Мадрид.Джокович се стреми към пети трофей в Рим след 2008, 2011, 2014 и 2015 година.", "date": "2017.05.20", "title": "Джокович се класира за полуфиналите в Рим"}
{"url": "http://www.dnevnik.bg/sviat/2017/05/20/2974923_turski_vestnik_izleze_s_beli_stranici_sled_aresti_na/", "text": "Турският опозиционен вестник с висок тираж \"Сьозджу\" излезе днес с празни страници, след като двама от журналистите му бяха задържани при полицейски акции, съобщава БТА.Днешното \"специално издание за свободата на печата\" е отпечатано в 20 страници и може да се намери по реповете в страната.Двамата журналисти бяха задържани вчера заради подозрения за връзки с Фетхуллахистката терористична организация (ФЕТО), която според турските власти стои зад опита за преврат от миналото лято. \"Сьозджу\" е светски вестник с лява ориентация и е третият по тираж в страната. Вестникът често критикува правителството на президента Реджеп Тайип Ердоган, а така също и движението на Гюлен.Арестуваните са редакторк на интернет изданието Медиха Олгун и кореспондентът в Измир Гьокмен Улу, съобщи агенция Доган. Вторият е публикувал информация миналата година за плановете за почивка на президента Ердоган, приблизително по времето, когато бе извършен опитът за преврат. Най-малко 145 медийни служители са в ареста в Турция, която се нарежда на 155-о място сред 180 държави в  за свободата на медиите. ", "date": "2017.05.20", "title": "Турски вестник излезе с бели страници след арести на негови журналисти"}
{"url": "http://www.dnevnik.bg/politika/2017/05/20/2974929_karadaiu_dps_nikoga_niama_da_bude_protiv_turciia/", "text": "Председателят на ДПС Мустафа Карадайъ заяви, че партията му никога няма да бъде срещу Турция.\"Ние никога не сме били и няма да бъдем не само против Турция, но и против нито един наш съсед\", заяви Карадайъ на традиционния митинг-събор в местността Демир баба теке по повод майските събития от 1989 г. и \"възродителния процес\", цитиран от БТА. Той добави, че Движението последователно води политика в името на силна, светска, демократична, Кемалистка република Турция да бъде част от Европейския съюз.Според Карадайъ лъжата, че ДПС е против Турция е целяла да ги раздели и именно тези, които се опитвали да разделят ДПС, носели отговорността за участието на националистите във властта. \"Тази лъжа доведе и до още един голям проблем - заставиха и поставиха наши имами да се занимават с политическа дейност\", смята той. Добави, че от 28 години ДПС отстоява, че мястото на духовниците е в храма и те трябва да бъдат обединители.От Демир баба текке Мустафа Карадайъ призова Главно мюфтийство да вземе мерки: \"Ако те не вземат мерки, ние мюсюлманите ще вземем\".Председателят на ДПС добави, че каузата и ценностите на ДПС са толерантност и мир, единство и заедност, стабилност и сигурност. \"От 28 години ние черпим сила от нашето единство и заедност, и всеки който се опитва да ни разделя, е наш враг и ние ще се борим против него\", допълни Мустафа Карадайъ.", "date": "2017.05.20", "title": "Карадайъ: ДПС никога няма да бъде против Турция"}
{"url": "http://www.dnevnik.bg/sport/2017/05/20/2974934_borusiia_dortmund_se_prebori_za_miasto_v_grupite_na/", "text": "\"Борусия\" (Дортмунд) успя да се пребори за третото място в крайното класиране в Бундеслигата. Жълто-черните победиха с 4:3 \"Вердер\" пред 81 360 зрители на \"Сингал идуна парк\".\"Хофенхайм\" направи 0:0 с \"Аутсбург\" и ще завърши на четвъртото място, което дава право на квалификация за Шампионската лига.Защитникът на \"Борусия\" Марк Бартра се завърна в игра, след като получи травма в ръката по време на атака срещу клубния автобус в Дортмунд преди четвъртфиналния двубой с \"Монако\" в най-престижния клубен турнир.Марко Ройс и Пиер-Емерик Обамеянг се разписаха за отбора на Томас Тухел. И двамата бяха точни от дузпи в края на двубоя, като африканецът донесе успеха в последната минута преди края на редовното време.Първият наказателен удар беше отсъден в 75-ата минута, след като Ройс падна в наказателното поле след контакт със Серж Гнабри. Капитанът на домакините изпълни, вратарят Вийдвалд хвана ъгъла, но топката беше пратена горе вляво.Втората дузпа беше заради нарушение на Филип Баргфреде срещу влезлия след почивката Кристиан Пуличиш. При удара на Обамеянг Вийдвалд отново се хвърли към левия ъгъл, но топката беше пратена в десния.На 27 май \"Борусия\" ще играе срещу \"Айнтрахт\" (Франкфурт) на финала за Купата на Германия.Шампионът \"Байерн\" завърши с победа сезона. Баварците спечелиха с 4:1 домакинството си срещу \"Фрайбург\" с голове на Ариен Робен, Артуро Видал, Франк Рибери и Джошуа Кимих. Това беше последния мач на Филип Лам и Чаби Алансо, който ще прекратят кариерите си.Вторият \"Лайпциг\" приключи сезона с равенство 2:2 с \"Айнтрахт\".\"Кьолн\" завърши на петото място и ще играе в груповата фаза на Лига Европа. Шести остана \"Херта\" (Берлин), като тази позиция дава правото на квалификация за турнира. \"Волфсбург\" загуби 1:2 от \"Хамбургер\" и ще играе плейоф за оставане в елита срещу третия от Втора Бундеслига. \"Инголщад\" и \"Дармщад\" завършиха на последните две места и изпаднаха.", "date": "2017.05.20", "title": "\"Борусия\" (Дортмунд) се пребори за място в групите на Шампионската лига"}
{"url": "http://www.dnevnik.bg/bulgaria/2017/05/20/2974949_evgeni_dikov_e_purviiat_chlen_na_budeshtiia_vissh/", "text": "Директорът на Националната следствена служба и заместник на главния прокурор по разследването Евгени Диков е първият член на бъдещия Висш съдебен съвет (ВСС), съобщи \"Правен свят\". Той бе единствен кандидат за мястото от квотата на следователите в Прокуроската колегия, избран с вота на 296 от 337 гласували.В процедурата имаха право да се включат 444 негови колеги от цялата страна. Четиридесет и един са избрали да пуснат недействителна бюлетина - знак за неодобрение срещу вот с един кандидат. 62 гласа са пуснати с хартиена бюлетина, а 275 - по електронен път.Като член на ВСС Диков ще е сред хората, които ще изберат нов директор за овакантеното от него място в следствената служба.Миналата седмица бе поставено началото на поредицата от шест съботи, през които ще се изберат членове на съдебния съвет от професионалната квота на магистратите. Общото събрание на следователите миналата събота бе за определяне на изборни комисии и за задаване на въпроси към кандидата, а днес се проведе самото гласуване.", "date": "2017.05.20", "title": "Евгени Диков е първият член на бъдещия Висш съдебен съвет"}
{"url": "http://www.dnevnik.bg/bulgaria/2017/05/20/2974947_sudut_ostavi_v_aresta_muja_napadnal_pensionerka_na/", "text": "Мъжът, който , остава за постоянно в ареста. Това реши днес Районният съд в града, който гледа мярката му за неотклонение, съобщава БТА.Инцидентът е от 9 май, но за него се разбра преди дни, след като кадри от охранителна камера, заснела нападението, бяха разпространени в интернет. Пострадалата 72-годишна жена е със счупена тазобедрена става. Нападателят Живко Кючуков на два пъти се е лекувал от параноидна шизофрения, като в момента е в терапевтична ремисия. В такова състояние е бил и в момента на инцидента на спирката, посочва агенцията.Пред съда днес мъжът каза, че съжалява за случилото се. Той обясни, че жената го гледала лошо и помислил, че го обсъжда с другите жени на спирката. Според назначената психиатрична експертиза той е разбирал какво върши и последствията от това, вменяем е и може да носи наказателна отговорност. Според служебния му защитник Благой Потеров обаче експертизата не е достатъчно добре мотивирана. Той поиска да се назначи повторна, тройна и комплексна експертиза, която по категоричен начин да установи вменяемостта, а Кючуков да бъде незабавно настанен за лечение в психиатрично заведение.Наложеният днес постоянен арест може да бъде обжалван в 3-дневен срок пред Окръжния съд.", "date": "2017.05.20", "title": "Съдът остави в ареста мъжа, нападнал пенсионерка на спирка в Бургас"}
{"url": "http://www.dnevnik.bg/bulgaria/2017/05/20/2974936_mladejite_v_bsp_zapochvat_kampaniia_za_vuzstanoviavane/", "text": "Младежите в БСП започват национална кампания по възстановяване на войнишките паметници в страната, съобщи лидерът Корнелия Нинова, цитирана от пресцентъра на партията.В рамките на кампанията, наречена \"Светите места на България\", ще бъдат създадени 28 младежки екипа в 28-те области на страната. Целта е да бъдат издирени, идентифицирани и възстановени всички войнишки паметеници.\"Ще очертаем маршрути по пътя на Българската армия\", обясни Нинова и покани младежите да се включат в инициативата без оглед на политическите им убеждения.Ще бъде създаден и специален сайт, в който ще се отразяват тези места, състоянието на паметниците и действията, които се предприемат за тяхното възстановяване.", "date": "2017.05.20", "title": "Младежите в БСП започват кампания за възстановяване на войнишките паметници в страната"}
{"url": "http://www.dnevnik.bg/bulgaria/2017/05/20/2974951_cacarov_chisto_choveshki_ne_moga_da_ne_sujaliavam_za/", "text": "Главният прокурор Сотир Цацаров заяви, че чисто човешки съжалява за срещата си със собственика на \"Овергаз\" и издател на в. \"Сега\" Сашо Дончев, предаде Би Ти Ви. За , организирана с посредничеството на бившия ръководен кадър на БСП Георги Гергов, се разбра в края на април от разказ на Дончев как главния прокурор е изразил недоволство от съдържанието на в \"Сега\" и от партиите, които бизнесмена подкрепял. Главният прокурор само два пъти коментира, като заяви, че не е нарушил закона и служебните си задължения и не се срамува.\"От гледна точна на цялата буря, която се разрази, от чисто човешка гледна точка не мога да не съжалявам за срещата в ЦУМ. От всяка друга гледна точка тази среща нито ме притеснява, нито мога да имам някакви страхове, нито мога да се срамувам заради станалото там\", каза главният прокурор.\"За да се притеснявам, би трябвало на тази среща от мен да е поискано нещо и аз да съм обещал нещо нередно или да съм извършил нещо в резултат на такова обещание. След като не съм го направил, какъв е проблемът\", добави той.Цацаров призова да се регламентира .", "date": "2017.05.20", "title": "Цацаров: Чисто човешки не мога да не съжалявам за срещата в ЦУМ"}
{"url": "http://www.dnevnik.bg/sviat/2017/05/20/2974952_odobrenieto_na_trump_sred_amerikancite_padna_do_38/", "text": "Рейтингът на президента на САЩ Доналд Тръмп е спаднал до най-ниското си равнище, откакто той встъпи в длъжност през януари. Това показва ново проучване на общественото мнение, проведено от института \"Ипсос\" за агенция\" Ройтерс\" и цитирано от БТА.38 процента от участниците в допитването, проведено в периода 14-18 май, одобряват Тръмп. 56 на сто не го харесват, а останалите 6 процента изпитват \"смесени чувства\". Расте и делът на неодобряващите го републиканци - от 16 на 23 процента за една седмица.Тръмп вече бе рекордьор по отрицателен рейтинг за президент в началото на мандата си. Но скандалът около уволнението на шефа на ФБР Джеймс Коми, последван от още въпросителни за връзките между кабинета му и Русия, му костваха още, отбелязва \"Ройтерс\". Републиканецът приключва седмицата с първото си официално посещение в чужбина - в Саудитска Арабия.", "date": "2017.05.20", "title": "Одобрението на Тръмп сред американците падна до 38%"}
{"url": "http://www.dnevnik.bg/sport/2017/05/20/2974943_vereia_pobedi_pirin_v_bitkata_za_evropa/", "text": "\"Верея\" победи \"Пирин\" в баража за седмото място в крайното класиране. Двубоят на \"Трейс арена\" завърши 1:0 с гол на нападателя Васил Калоянов в края на първото полувреме и след общ резултат 2:1 старозагорци ще играят срещу \"Ботев\", който преодоля \"Берое\".Победителят ще играе срещу четвъртия от първата шестица за правото на участие в Лига Европа. До този развой ще се стигне, ако \"Лудогорец\" спечели Купата на България. Разградчани ще спорят за трофея срещу \"Ботев\" на 24 май. Ако \"канарчетата\" го вземат, \"Верея\" ще играе директно с третия от Първа лига.Калоянов се разписа в 44-ата минута, когато засече центриране на Салим Керкар отляво и с удар от движение прехвърли Благой Макенджиев.В началото на второто полувреме пред \"Пирин\" се откри много добра възможност да изравни. Станислав Костов излезе сам срещу вратаря Колев, но ударът му беше изпит. Топката попадна в Даниел Младенов, който направи опит за добавка, но от голлинията Ангелов изчисти.В края гостите имаха претенции за дузпа. Иван Цветков отправи удар от въздуха и на пътя на топката застана Валери Домовчийски и \"орлетата\" веднага поискаха игра с ръка.\"Нашият отбор се гордее с това, което постигна пролетта. Понеже това ни е последния мач, искам да благодаря на кмета г-н Камбитов и на моя екип по имена. Може да ходим спокойно с високо вдигнати глави в Благоевград. Публиката ни подкрепяше в началото, сега не са много доволни. Но и да бяхме стигнали Лига Европа, клубът не е готов за това нещо\", каза наставникът на \"Пирин\" Милен Радуканов.Треньорът на \"Верея\" Александър Томаш добави, че се чувства \"много богат\" заради футболистите си. \"Потискат страшно много неща и емоции, за да извървим този труден път и да представляваме това, което сме в момента\".", "date": "2017.05.20", "title": "\"Верея\" победи \"Пирин\" в битката за Европа"}
{"url": "http://www.dnevnik.bg/bulgaria/2017/05/20/2974953_zadurjaniiat_za_dvoinoto_ubiistvo_v_kv_vitosha_ostava/", "text": "Софийският градски съд остави в ареста Драгомир Драгомиров, задържан за убийството на двама свои колеги в столичния кв. \"Витоша\" в сряда, съобщи БНТ. Тогава бяха застреляни двама души, а трети - тежко ранен.Според следствието мотивът са 100 хиляди лева, които жертвите Вячеслав Коев и Стойка Мишева дължали на Драгомиров, който е строителен предприемач. Раненият е син на жертвата.На заседанието за разглеждане на мярката си за неотклонение задържаният заяви, че съжалява за стореното, че няма да се укрие и ще съдейства на следствието. Защитата пледираше за домашен арест.Според съда обаче съществува вероятност Драгомиров да се укрие или да извърши ново престъпление.", "date": "2017.05.20", "title": "Задържаният за двойното убийство в кв. \"Витоша\" остава в ареста"}
{"url": "http://www.dnevnik.bg/sport/2017/05/20/2974956_roma_pobedi_kievo_v_mach_s_osem_gola_i_se_dobliji_na/", "text": "\"Рома\" продължава да държи под напрежение \"Ювентус\". В предпоследния кръг на Серия А \"вълците\" постигнаха трудна победа с 5:3 в гостуването си на \"Киево\" и разликата с \"бианконерите\" стана една точка.В неделя отборът от Торино приема \"Кротоне\" и се нуждае от победа, за да стане шампион за шести пореден път.\"Рома\" постигна втора поредна победа, като в миналия кръг се наложи именно над \"Ювентус\". Преди това футболистите на Лучано Спалети надделяха над \"Милан\".За успеха срещу \"Киево\", който на два пъти повеждаше, по два гола вкараха Стефан Ел Шарави и Мохамед Салах, а един добави Един Джеко. За домакините точни бяха Кастро и Инглезе, който също вкара два. Ел Шарави се разписа в трети пореден мач.\"Рома\" започна добре, но в 15-та минута се оказа губещ. Кастро беше точен, след като защитниците пред Шчесни не успя да изчисти добре след центриране.В 28-ата минута Ел Шарави изравни. Той беше изведен, преодоля вратаря и не сгреши. Малко след това обаче \"Рома\" отново се оказа догонващ. Инглезе получи перфектно центриране отляво и от границата на малкото наказателно не остави шансове на вратаря.Само четири минути по-късно Салах успя отново да възстанови равенството, след като получи отдясно, влезе в наказателното поле и с хубав диагонален удар отбеляза се разписа.\"Рома\" продължи да доминира и след почивката и в 58-та гостите за пръв път поведоха с втория гол на Ел Шарави. Италианецът получи от Кевин Строотман, с което цялата защита на Киево беше преодоляна и сам срещу вратаря не сбърка.В 77-та минута Салах също оформи дубъл с хубав удар от границата на наказателното поле. Шест минути по-късно Един Джеко също записа името си сред голмайсторите, а четири минути преди края на редовното време Инглезе сложи точка на головото шоу във Верона.\"Рома\" вкара пет гола в гостуване (като се изключват дербитата с \"Лацио\") за първи път от 1995 г., когато победи \"Кремонезе\".В последния си двубой за сезона \"вълците\" приемат \"Дженоа.", "date": "2017.05.20", "title": "\"Рома\" победи \"Киево\" в мач с осем гола и се доближи на точка от \"Ювентус\""}
{"url": "http://www.dnevnik.bg/bulgaria/2017/05/20/2974959_cacarov_dopusna_vuzmojnostta_za_suzdavane_na_mehanizum/", "text": "Главният прокурор Сотир Цацаров допусна, че е възможно да се създаде законов механизъм да му се търси отговорност за нарушения или престъпления. Председателят на Върховния касационен съд (ВКС) Лозан Панов настоява за такъв механизъм като част от правосъдната реформа, за която вчера бе на среща и с премиера Борисов. По-рано днес Панов защити необходимостта от това, като каза, че в противен случай .Днес обаче Цацаров посочи, че подобен механизъм трябва да се въведе освен за фигурата на главния прокурор, и за шефовете на върховните съдилища - касационен и административен.\"За създаването на такъв механизъм не е необходима промяна в Конституцията. За създаване на такъв механизъм е достатъчна промяна само в Закона за съдебната власт и Наказателно-процесуалния кодекс. Това разбира се е едно. Две - моята статут, колкото и странно да звучи може би на самия г-н Панов, е абсолютно еднакъв с неговия. По един и същи начин ние сме избирани, по един и същи начин се урежда нашият статут и освобождаване. Следователно, ако законодателят в крайна сметка взема такова решение, едно такова решение, в което аз не виждам, че има каквото и да е опасно, напротив, едно такова решение би следвало да обхваща и тримата големи\", заяви Цацаров, цитиран от БНТ.Коментирайки темата, Цацаров нападна Лозан Панов: \"Да говориш, че осъществената до момента е , е най-яркият белег на това, че всъщност сам проявяваш мимикрия\", заяви той. Обвинипредседателя на ВКС, че иска личностно противопоставяне, каквото нямало да допусне, за да не се въвличат институциите\"Да ме прощава г-н Панов, но той не сред режисьорите. Той е сред изпълнителите. Режисьорите са хората, чиито слова и тези той повтаря\", заяви Цацаров, цитиран от агенция \"Фокус\". \"Това, ако продължава, ще стигне до някакъв край и този край ще е тотално противопоставяне. Аз мога да работя в система на тотално противопоставяне. Свикнал съм, достатъчно неща са се изсипали на главата ми. Съмнявам се обаче, че той може\", добави главният прокурор. След това добави, че не воюва с председателя на ВКС.", "date": "2017.05.20", "title": "Цацаров допусна възможността за създаване на механизъм за отговорност на главния прокурор"}
{"url": "http://www.dnevnik.bg/razvlechenie/2017/05/20/2974964_nai-chetenoto_v_dnevnik_prez_sedmicata_evroviziia/", "text": "Второто място на българина Кристиан Костов на \"Евровизия\" оглави класацията за десетте най-четени публикации в \"Дневник\" през седмицата.Ето и цялата класация. Справката е изготвена в 19 часа:1.  - 35 641 прочитания2.  - 26 532 прочитания3.  - 26 038 прочитания4.  - 24 244 прочитания5.  - 22 712 прочитания6.  - 21 597 прочитания7.  - 17 417 прочитания8.  - 17 310 прочитания9.  - 17 206 прочитания10.  - 16 948 прочитания", "date": "2017.05.20", "title": "Най-четеното в \"Дневник\" през седмицата: Евровизия"}
{"url": "http://www.dnevnik.bg/sviat/2017/05/20/2974961_lavrov_otreche_da_e_obsujdal_s_trump_uvolnenieto_na/", "text": "Руският външен министър Сергей Лавров опроверга днес съобщение на вестник \"Ню Йорк таймс\", че е обсъждал с президента на САЩ Доналд Тръмп уволнението на бившия директор на ФБР Джеймс Коми, съобщи агенция \"Интерфакс\", цитирана от \"Ройтерс\".\"Изобщо не сме засягали този въпрос\", каза Лавров пред журналисти в кипърската столица Никозия, визирайки срещата си с Тръмп в Белия дом преди 10 дни.Твърдението на \"Ню Йорк таймс\" бе, че по време на срещата Тръмп казал на Лавров и на руския посланик във Вашингтон Сергей Кисляк, че  , надвиснал над президента заради разследването на правоохранителните органи за руската намеса в изборите в САЩ през 2016 г. Според информацията американският президент още нарекъл уволнения шеф на ФБР \"откачалка\".Коми, който оглавяваше разследването, бе освободен на 9 май.Самият Тръмп в четвъртък отрече да е искал от Коми да прекрати разследването на връзките на бившия си съветник по националната сигурност Майкъл Флин с Русия и каза, че е станал жертва на \"лов на вещици\", припомня \"Ройтерс\". /БТА/", "date": "2017.05.20", "title": "Лавров отрече да е обсъждал с Тръмп уволнението на Коми"}
{"url": "http://www.dnevnik.bg/sviat/2017/05/20/2974969_trump_skljuchi_v_sauditska_arabiia_nai-goliamata/", "text": "Президентът на САЩ Доналд Тръмп и кралят на Саудитска Арабия Салман подписаха в Рияд днес серия от споразумения, циментиращи военното и икономическото партньорство на двете страни, предадоха световните агенции. Сред тях е най-мащабната в историята на САЩ оръжейна сделка, включваща доставки на американски оръжия и военно оборудване на Саудитска Арабия за почти 110 млрд. долара.Сделката, която влиза в сила веднага, предвижда и допълнителни продажби на оръжие за Рияд за 350 млрд. долара през следващите 10 години, посочва БТА. Пакетът от военни споразумения за доставки на военна техника и услуги има за цел \"да повиши сигурността на района на залива пред лицето на иранската агресия\", заяви на брифинг представител на Белия дом, цитиран от Асошейтед прес. Целта е също така да се повиши способността на кралството да подпомага контратерористичните операции в целия регион, \"намалявайки бремето върху американските въоръжени сили да водят тези операции\". Подписаните днес военни сделки, включително и споразумения в частния сектор, ще създадат десетки хиляди нови работни места в американската военна индустрия. В изявление пред журналисти след подписването на сделките Тръмп каза, че това е \"забележителен ден\"и изрази благодарности на Саудитска Арабия. Става въпрос за \"огромни инвестиции в САЩ и нашата военна общност е много щастлива\", не скри той. Според споразуменията в Саудитска Арабия ще бъдат сглобявани американски многоцелеви бойни хеликоптери \"Блякхок\". САЩ ще окажат съдействие на Рияд в създаването на саудитска система за противовъздушна отбрана и други \"умни оръжия\", както и за местно производство на други видове оръжия. Подписани бяха и споразумения и сделки в областта на икономическото сътрудничество - меморандум между саудитска корпорация по развитие на информационните технологии и американската компания \"Епъл\", споразумения за сътрудничество в областта на електроенергетиката, добива на полезни изкопаеми и авиопревози, което предвижда купуване на американски пътнически самолети от Саудитска Арабия. Утвърдени са съвместни инвестиционни проекти за развитие на технологии, на инфраструктура и на жилищния сектор, а също на нефтохимическата индустрия на кралството. Тръмп пристигна в Саудитска Арабия на първото си задгранично пътуване като президент по-рано днес, посрещнат лично от крал Салман и с бляскави церемонии и военни почести на летището на Рияд. Световните агенции отбелязват, че посещението е в момент, в който държавният глава на САЩ е подложен у дома на \"кръстосан огън\" след  Джеймс Коми.Асошейтед прес посочва, че за първи път американски президент дебютира на международната сцена с посещение в арабска и мюсюлманска страна. Следващите спирки на  са Израел и Ватикана. След това той ще присъства на срещата на върха на НАТО в Брюксел, където ще се срещне за първи път с американските съюзници от алианса. След като бе разведен заедно с първата дама Мелания Тръмп из един от най-пищните дворци в Рияд, Тръмп  - орден \"Крал Абдул Азиз\", на името на основателя на управляващата династия. Той му се присъжда за усилията му за укрепването на връзките с региона. Същото отличие преди са получили руският президент Владимир Путин, британският премиер Тереза Мей и предшественикът на Тръмп - Барак Обама, който обаче бе недолюбван в Рияд заради отказа му да се намеси с военна сила в Сирия в подкрепа на бунтовниците, щедро финансирани от Саудитска Арабия, посочва БТА.Първата дама на САЩ бе облечена в черна туника с дълги ръкави, голям златен пояс, но без покривало на главата си, както изискваха местните традиции. Наблюдателите веднага отчетоха, че преди нея само неколцина най-видни западни посетителки в страната са си позволявали да нарушат този саудитски протокол. Президентът бе придружен още от дъщеря си Иванка Тръмп и съпруга й Джаред Къшнър.", "date": "2017.05.20", "title": "Тръмп сключи в Саудитска Арабия най-голямата военна сделка в историята на САЩ"}
{"url": "http://www.dnevnik.bg/sport/2017/05/20/2974971_djokovich_otnese_tiim_i_shte_igrae_na_finala_v_rim/", "text": "Новак Джокович достигна финала в турнира от сериите \"Мастърс\" в Рим, след като отнесе Доминик Тийм. Сърбинът се наложи с 6:1, 6:0.В спора за трофея световният номер две ще се изправи срещу Александър Зверев. Германецът отстрани Джон Иснър. Зверев се класира за първи път на финал в турнир от сериите \"Мастърс\".За Джокович това беше втори мач за деня. По-рано той победи Хуан Мартин дел Потро с 6:1, 6:4, като двубоят започна в петък, но се доигра днес, защото беше прекъснат заради дъжд.Това беше пета победа от пет мача за Джокомич срещу Тийм.Сърбинът ще изиграе четвъртия си пореден финал в италианската столица, където за първи път триумфира през 2008 г. През миналата година той загуби от Анди Мъри.\"Това бе най-добрият първи сет на Джокович през 2017-а година,\" коментира по \"Скай спортс\" неговият бивш треньор Борис Бекер.До момента Джокович и Зверев нямат официални мачове помежду си. През настоящия сезон германецът има две титли, а съперникът му една. Общо Джокера ще гони 68-и трофей в кариерата си, а Зверев трети.", "date": "2017.05.20", "title": "Джокович отнесе Тийм и ще играе на финала в Рим"}
{"url": "http://www.dnevnik.bg/sport/2017/05/20/2974962_cska_se_prebori_za_ravenstvo_sreshtu_ludogorec_predi/", "text": "\"Лудогорец\" и ЦСКА завършиха при равенство в двубой от 34-ия кръг на Първа лига, след който разградчани получиха шестата си титла. Срещата на \"Лудогорец арена\" завърши 1:1 с голове на Светослав Дяков и Фернандо Каранга.ЦСКА все още търси първата си победа срещу този съперник, като този сезон записа още едно равенство и две загуби. Червените имат 64 точки на второто място, като разликата с \"Левски\" е пет точки. В неделя сините гостуват на \"Дунав\".Двубоят в Разград предложи много емоции и интересни положения пред двете врати. В 12-ата минута Клаудиу Кешеру можеше да се разпише от пряк свободен, но ударът на румънеца премина покрай вратата. Малко след това Густаво Кулма принуди вратарят на домакините Ренан да се намесва решително след силен шут от дистанция.Резултатът беше открит в 41-ата минута, когато капитанът Дяков се възползва от грешка на Чорбаджийски. Младият защитникът върна неуверено към Георги Китанов, който стигна до топката, но не успя да прати силно в предни позиции и Дяков с прехвърлящ удар от около 40 метра се разписа. Той вкара първия си гол от 2013 година в 151-ия си мач за \"Лудогорец\" в първенството. ЦСКА започна агресивно второто полувреме и още в първата минута след почивката Кирил Десподов можеше да вкара. Той проби в наказателното поле и отправи удар, но на пътя на топката застана Натанаел.Последва пропуск и на Кулма, но усилията на червените се увенчаха с успех в 63-ата минута. Тогава Десподов проведе добър индивидуален пробив, отправи удар, но топката беше отклонена от бранител, което заблуди Ренан. Каранга беше заел добра позиция и се възползва, за да се разпише от няколко метра.В 66-ата минута \"Лудогорец\" можеше да вкара втори гол, когато Китанов не боксира добре центрирана топка и я прати право към Джонатан Кафу, който с техничен удар от въздуха прати покрай вратата.В следващия кръг за ЦСКА предстои дерби с \"Левски\", а разградчани ще играят срещу \"Черно море\".", "date": "2017.05.20", "title": "ЦСКА се пребори за равенство срещу \"Лудогорец\" преди шампионския му празник"}
