{"url": "https://www.dnevnik.bg/bulgaria/2018/02/02/3123363_pri_kmeta_na_septemvri_sa_namereni_spravki_na_dans_i/", "text": "В нощното шкафче на кмета на Септември Марин Рачев са открити справки на Държавна агенция \"Национална сигурност\", които са се отнасяла за предприетите действия за купуването на гласове на местните избори през 2015 година, съобщи на брифинг днес административният ръководител на Специализираната прокуратура Иван Гешев, цитиран от агенция \"Фокус\". Те не били секретни, но били са служебно ползване. Рачев беше задържан вчера  по обвинение в безстопанственост и след престой от 24 часа в ареста днес беше  освободен под парична гаранция  от 250 хиляди лева. Днес му е повдигнато и обвинение за сключване на неизгодни сделки. По-рано днес говорителят на главния прокурор Румяна Арнаудова каза, че  Рачев е сключвал договор със себе си , защото фирмите, получавали поръчките от общината, се управляват от негови роднини, бивши съдружници или приятели.  При обиските вчера е открито тефтерче, в което кметът на Септември си записвал информация за фирмите, сумите на обществени поръчки, печалбите и редица други данни, които са нанесени със съкращения и тепърва ще се изясняват. Гешев допълни, че Марин Рачев е очаквал проверка, тъй като е инструктирал втората си братовчедка, която е начело на фирмата, спечелила най-много поръчки от общината, как да отговаря на определени въпроси. Административният ръководител на Специализираната прокуратура изрази задоволство, че акцията е била подготвена достатъчно секретно, за да бъде кметът все пак изненадан. По повод вчерашните твърдения, че стотици полицаи са нахлули в сградата на община Септември, Иван Гешев уточни, че досега не е присъствал на операция с по-малко полицейско присъствие. \"Хората, които виждате, са представители на други структури и в голямата си част нямат полицейски функции, това са служители от новата антикорупционна агенция, това са служители на Специализираната прокуратура и служители на Бюрото на защита на свидетелите към главния прокурор\", поясни той. Прокуратурата е залята от сигнали за нарушения в общини Иван Гешев каза още, че Специализираната прокуратура е залята от сигнали за лоши практики в общини. \"Има сигнали отвсякъде, включително и такива, които са недостоверни\", допълни той. \"Ще видите, че всеки следващ път ще процедираме по идентичен начин и няма да има разлика независимо за какъв кмет става въпрос и от коя политическа сила\", заяви Гешев по повод съмненията, че при акциите се действа избирателно. Той каза още, че в Септември не е проведена пиар акция и предстоят нови подобни. Опасявам се обаче, че лека-полека, както ви омръзнаха делата за наркотици, ще ви омръзнат и делата за кметове. Тогава ще се постараем да ви намерим нещо по-интересно\", обърна се Гешев към журналистите.", "date": "2018.02.02", "title": "При кмета на Септември са намерени справки на ДАНС и тефтер с подробности за сделките"}
{"url": "https://www.dnevnik.bg/evropa/2018/02/02/3123231_bulgariia_i_oshte_sedem_iztochni_strani_se_suglasiha/", "text": "България и още седем държави - членки на Европейския съюз, от източната част на континента се съгласиха да увеличат вноските си в многогодишния бюджет на съюза до 1.1% след напускането на Великобритания. Това заяви началникът на екипа на унгарския премиер Виктор Орбан, цитиран от \"Ройтерс\". Министрите на България, Унгария, Полша, Чехия, Словакия, Словения, Хърватия и Румъния се срещнаха в Будапеща с еврокомисаря по бюджета Гюнтер Йотингер, за да обсъдят следващия бюджетен план на блока. \"Осемте държави се съгласиха с увеличаването на плащането като дял от брутния национален доход, което е голям успех\", каза Янош Лазар. Осемте страни допуснаха възможността вноската да се вдигне до 1.1 процента от брутния национален доход (БНД), допълни той. Най-големият източник на приходи в европейския бюджет е унифицираната процентна ставка от брутния национален доход (БНД) на всяка страна. Бившите комунистически държави са предимно нетни получатели на средства от ЕС и се опасяват, че евентуален недостиг в бюджета на блока ще намали средствата за тях. Йотингер отбеляза, че след излизането на Великобритания ще са необходими известни бюджетни съкращения в ЕС\". \"Изключително съм благодарен на осемте държави членки, че искат да допринесат малко повече\", заяви той по време на пресконференцията. Лазар каза, че източните държави членки очакват ЕС да намали бюрокрацията и да направи бюджетния процес по-опростен, по-бърз и по-евтин. В опит  да убеди държавите членки  да запълнят недостига в евробюджета след излизането на Великобритания от ЕС в началото на годината  председателят на Европейската комисия  Жан-Клод Юнкер заяви, че членството в съюза струва на гражданите  по-малко от чаша кафе на ден . Тогава той  призова останалите 27 държави членки  да се съгласят да платят повече пари, за да запълнят бъдещата дупка от 13 милиарда евро в годишния бюджет, който в момента е около 140 милирда евро.", "date": "2018.02.02", "title": "България и още седем източни страни се съгласиха да плащат повече за бюджета на ЕС"}
{"url": "https://www.dnevnik.bg/bulgaria/2018/02/02/3123391_dannite_za_korupcionni_prestupleniia_shte_budat/", "text": "Информация за борбата с корупционните престъпления ще се предоставя в специална секция на интернет страницата на Националния съвет по антикорупционни политики, е решил съветът днес, съобщи пресцентърът на Министерския съвет. В момента три институции обобщават информация за дейността си, но тя не е достъпна на едно място. Сега прокуратурата и Върховният касационен съд публикуват обобщени данни за досъдебните производства и повдигнатите обвинения за корупция по високите етажи на властта и за хода на делата за такива престъпления на сайтовете си. Министерството на правосъдието ще подава данни за изпълнението на постановените присъди. Така ще бъде гарантирано отчитане на едно място на напредъка по делата за корупция. Всяка институция ще подава данни за сайта при спазване на презумпцията за невиновност, следствената тайна, защитата на личните данни. На заседанието, председателствано от вицепремиера Екатерина Захариева, присъстваха председателят на ВКС Лозан Панов, министърът на правосъдието Цецка Цачева, заместник главният прокурор Мария Шишкова, Пламен Георгиев, председател на Комисията за противодействие на корупцията и за отнемане на незаконно придобито имущество, в която се вля Центърът по превенция на корупцията, заместник-министри, инспектор от Инспектората към ВСС, ръководителят на Главния инспекторат към Министерския съвет, представители на неправителствени организации.", "date": "2018.02.02", "title": "Данните за корупционни престъпления ще бъдат публикувани в общ сайт"}
{"url": "https://www.dnevnik.bg/sviat/2018/02/02/3123338_shte_podade_li_ostavka_noviiat_shef_na_fbr/", "text": "Кристофър Рей признава, че е сдържан човек. Полезна черта за шеф на ФБР, зорко следен от Доналд Тръмп. Но същевременно е решен да не се огъва пред политически натиск. И както знае, това може да му струва поста. Новият директор на американската федерална полиция бе избран едва преди шест месеца от самия президент републиканец, току-що уволнил безцеремонно неговия предшественик  Джеймс Коми , обвинен в пристрастност при разследването на руската афера. Залог за стабилност? Съвсем не: реши ли президентът Тръмп, както според някои възнамерява, да бъде разкрито съдържанието на твърде оспорвана поверителна бележка, директорът на ФБР може да подаде оставка, заяви в четвъртък Си Ен Ен. Ябълката на раздора между Рей и Тръмп се крие именно в този текст от четири страници, написан от председателя на комисията по разузнаването в Камарата на представителите, републиканеца Девин Нунес. В него се отправят нападки срещу ФБР и правосъдното министерство във връзка с подслушване на предизборния екип на милиардера в предизборната кампания от 2016 г. Кристофър Рей  се противопоставя на обнародването му, за да не бъдат разгласени секретни данни, докато Доналд Тръмп вижда в него доказателство на своето твърдение, че институциите имат задни политически мисли. Дори сдружението на агентите от ФБР заяви: \"Оценяваме факта, че директорът Крис Рей застава до мъжете и жените от Бюрото\". Преди този неприятен случай 50-годишният шеф на ФБР по навик се държеше резервирано, за да не губи ориентири в бурните води на агенция, редовно навличаща си президентския гняв. През август м.г. той бе утвърден на поста от Сената с огромно мнозинство едва три месеца след  шумното уволнение на Коми , оглавявал разследването за евентуален сговор на екипа на Тръмп с Москва на изборите през 2016 г. Тогава днешният първи полицай в САЩ успя да се хареса и на двата лагера, твърдейки, че по-скоро ще хвърли оставка, отколкото да изпълнява политически нареждания. \"Независимост\" \"Има само един начин добре да вършиш тази работа - абсолютно независимо\", увери той пред комисията по правосъдието в Сената. \"Човек не може да се занимава с такава работа, без да е готов да подаде оставка или да го напъдят веднага щом поискат да направи нещо или щом подкрепи нещо незаконно, противоконституционно или дори нещо морално отблъскващо\", каза Рей. Завършил престижния Йейлски университет, в който се дипломира като юрист през 1992 г., той работи от 1998 г. в министерството на правосъдието, под чийто контрол е ФБР. През 2003 г. той става помощник-министър и отговаря за криминалния отдел, където негов началник е човек на име Джеймс Коми. След година там се развива и първата му истинска битка срещу политическия натиск - Джеймс Коми току-що е назначен за изпълняващ длъжността министър на правосъдието поради заболяване на министъра Джон Ашкрофт. Щом съветници на тогавашния президент Джордж Уокър Буш правят опит да се възползват от започналите протакания, за да разширят една твърде оспорвана програма за подслушвания, Джеймс Коми, Кристофър Рей и Робърт Мюлър, навремето директор на ФБР, а днес оглавяващ  \"руското\" разследване като независим прокурор , заплашват с оставки в знак на протест. В крайна сметка Рей напуска министерството през 2005 г. и постъпва в частната кантора \"Кинг енд Сполдинг\". Там дава правни съвети, включително на един от приближените на Доналд Тръмп, губернатора на Ню Джърси Крис Кристи, по време на политическия скандал, известен като Бриджгейт. Отново на държавна работа, скоро директорът на ФБР ще бъде изправен пред тежко изпитание. Предстои да бъде проверена решимостта му да устоява на политически натиск. Той вече заяви, че е готов. \"Чух мнозина да ме описват като сдържан човек. Никой не бива да вижда в сдържаното ми поведение липса на решимост\", предупреди Кристофър Рей на изслушването в Сената. \"Който си мисли, че няма да удрям с пълна сила като директор на ФБР, със сигурност не ме познава много добре\", заяви той. /БТА", "date": "2018.02.02", "title": "Ще подаде ли оставка новият шеф на ФБР"}
{"url": "https://www.dnevnik.bg/bulgaria/2018/02/02/3123382_cacheva_v_bulgariia_niama_zakonodatelna_ramka_za/", "text": "В българското законодателство липсва цялостна рамка за защита на жените и момичетата от насилие. Подобни мерки се предлагат в Истанбулската конвенция. Това заяви правосъдният министър Цецка Цачева по време на парламентарен контрол. Цачева приветства приемането на документа, който предизвика разнопосочни политически реакции, ГЕРБ решиха да пратят конвенцията в Конституционния съд, а БСП поискаха референдум с въпроси, свързани с документа. По-рано днес от  левицата обявиха, че внасят и изменения  в Закона за защита от домашно насилие  и в Наказателния кодекс. Правосъдният министър коментира, че само промени в тези два акта не са достатъчни и че текстовете на конвенцията стъпва върху цялостен анализ и на българското законодателство съобразно европейските разпоредби.", "date": "2018.02.02", "title": "Цачева: В България няма законодателна рамка за защита на жените от насилие"}
{"url": "https://www.dnevnik.bg/evropa/2018/02/02/3122942_evropa_se_nujdae_ot_poveche_pari_za_nauka_zaiavi_v/", "text": "На Европа са й необходими повече финансови средства за наука и изследователска дейност и това трябва да се заяви много ясно във всяка страна, каза еврокомисарят по изследвания, наука и иновации Карлош Моедаш по време на пресконференция в София. Изказването му бе направено след  втория ден на неформалния съвет  по конкурентоспособност, който е част от програмата на българското председателство на Съвета на Европейския съюз. Българският министър на образованието и науката Красимир Вълчев коментира, че фокусът на дискусиите по време на заседанието е бил свързан с насърчаването на иновациите и с човешкия капитал или хората в науката. Ние сме в навечерието на планирането на новия програмен период до 2027 г., отбеляза министърът. Той обясни, че предстои Европейската комисия да предложи многогодишната финансова рамка за следващия период и в момента се правят европейски и международни оценки на програмите в ЕС. Има предизвикателства пред нас, не само пред научните изследвания, но и по отношение на мигрантите, сигурността, климата, здравеопазването, на които трябва отговор да даде и системата на научните изследвания, добави Вълчев. Когато говорим за 2027 г., много трудно можем да си представим бъдещето с всичките му детайли, то се променя много бързо, подчерта министърът. Ние трябва да търсим основополагащите неща, едно от тях е подкрепата за системите на научните изследвания, изправени сме пред общото предизвикателството  , за да бъдат по-ефективни, да насърчим, ускорим, да насочим и обясним въздействието на научните изследвания и научните резултати в обществото, допълни той. По време на дискусиите е станало въпрос как с различни инструменти може да се насърчат повече млади да изберат изследователска професия. Всеки учен е важен, хората са най-ценният ресурс, подчерта министърът, като допълни, че усилията започват още от образованието. Днешните учени трябва да имат и умения, които не са се изисквали в предишния век, каза още Вълчев. Комисар Моедаш отбеляза, че в Европа се справяме много добре в трансформирането на евро в знание, но не и с . Не сме толкова добри в преобразуването на иновациите в продукти, каза още той. Хората не знаят какви програми се изпълняват, нямаме достатъчно силен бранд, заяви Моедаш. По думите му всяка страна иска да бъде най-добрата, но нито една не може да бъде сама в иновациите. В отговор на въпрос министър Вълчев каза, че има общо мнение за необходимостта от увеличаване на средствата за научни изследвания на европейско ниво. Финансовата рамка предстои да се приеме, говорим за стъпка във възходяща посока, а не за орязване, допълни той. Еврокомисарят поздрави България за това, че е била една от първите, които са поискали да знаят какви са най-добрите практики в Европа по отношение на научните изследвания. Ако погледнем   за наука, има над 1350 участника от България, това са проекти с българско участие, които си сътрудничат с други части на Европа, каза Моедаш, допълвайки, че тази програма финансира само най-добрите. В отговор на въпрос Вълчев заяви: \"Факт е, че последните десетилетия България изживя болезнено този процес както на външна, така и на вътрешна миграция. Факт е обаче и че през последните 12-13 години ние увеличихме значително процента на конвергенция, процента на брутния вътрешен продукт, измерен по паритет на покупателната способност спрямо средното на ЕС. Нашите наблюдения показват, че в секторите, в които ние достигнем 70 – 75% ниво на доходите, както например IT сектора, измерено по паритет на покупателната способност, имаме обръщане на процесите на нетна миграция... Факт е, че ние избрахме и направихме този политически и фискален избор да поддържаме относително ниско ниво на данъчно-осигурителна тежест, на преразпределение чрез данъчно-осигурителната система, но той бе насочен към политиката за привличане на инвестиции. Факт е, че през последните години ние правим крачките, има и относителен политически консенсус и сме направили бюджетния избор  . Нещо, което може да се види в ангажиментите ни в областта на предучилищното и училищното образование и в приетата от Народното събрание национална стратегия за насърчаване на научните изследвания\". Заплащането е един от основните фактори, но младите хора трябва да имат достъп до съвременна изследователска инфраструктура и научна информация, да могат да се свързват в мрежи, днес все по-трудно един учен може да постигне резултат сам, без колеги от други страни и без бизнеса, допълни министърът. Комисар Моедаш каза, че ЕС инвестира 150 млрд. евро по-малко от САЩ в наука и изследователска дейност, и призова за увеличение на средствата в програма \"Хоризонт 2020\".", "date": "2018.02.02", "title": "Европа се нуждае от повече пари за наука, заяви в София еврокомисар Моедаш"}
{"url": "https://www.dnevnik.bg/citat_na_deniia/2018/02/02/3123407_citat_na_denia_v_es_sme_dobri_v_prevrushtaneto_na/", "text": "В Европа сме много добри в трансформирането на еврото в знание, но не сме толкова добри в трансформирането на знанията в евро\". Това заяви еврокомисарят по изследвания, наука и иновации Карлош Моедаш  по време на пресконференция в София . Ние сме най-добрите в света във фундаменталните изследвания, в откриването на новото, но не сме толкова добри в трансформирането на това в продукти, допълни еврокомисарят.", "date": "2018.02.02", "title": "Цитат на деня: В ЕС сме добри в превръщането на еврото в знание, но не и в превръщането на знанията в евро"}
{"url": "https://www.dnevnik.bg/video/novinite_na_bnt/2018/02/02/3123413_video_drugite_novini/", "text": "Мръсният софийски въздух - във фокуса на Екофорум Огнехвъргачките на Мъск подкрепят Hyperloop опитите Откриха селища на маите в Гватемала Иван Пантелеев се завръща с \"NEOДАЧНИЦИ\" в Народния театър Джина Лолобриджида със звезда на Алеята на славата Изпращаме седмицата с температурни рекорди", "date": "2018.02.02", "title": "Видео: Другите новини"}
{"url": "https://www.dnevnik.bg/sviat/2018/02/02/3123283_heritidj_korupciia_i_slabo_pravosudie_prechat_na/", "text": "Въпреки благоприятния инвестиционен режим, включително ниския корпоративен данък, [пред България] остават предизвикателства. Корупция в публичната администрация, слабо правораздаване, ниска производителност и организирана престъпност продължават да подронват инвестиционни климат и икономическия напредък на България.\" Така вашингтонският институт \"Херитидж\" представя страната в новото издание на своя  Индекс на икономическата свобода , публикуван в петък. Данните за изработването му идват основно от доклада Doing Business на Световната банка, националните доклади на Международния валутен фонд, Международния икономически форум, Международната организация на труда, анализи на Economist Intelligence Unit, официални данни на страната, оценки на министерството на външната търговия на САЩ и др. За България има и добри новини Тя подобрява с 0.4 пункта спрямо миналата година показателя си в индекса до 68.3 единици, което ѝ отрежда 47-о място в света (от 186 страни) и 23-о в региона, обхващащ 44 държави. Това означава позиция малко под средното за района и доста над средното за света, което   и близо до попадане в групата на \"предимно свободните\". Подобрението е във фискалната стабилност и ефективността на правораздаването, макар че по втория показател България едва сега е успяла да влезе в категорията \"потисната\" (rеpressed) ефективност. Авторите веднага добавят, че са регистрирали  . От \"Херитидж\" пишат за проблем с корупцията на още няколко места В частта   например се казва: \"Макар България да разполага с адекватни средства да прилага имуществените и договорните права съгласно местното законодателство, на практика имуществените не са добре защитени. Конституцията и законодателството предоставят възможност за независимо правосъдие, но корупцията, неефективността и отсъствието на отговорност остават масово срещани. Общественото доверие към правосъдната система продължава да бъде изключително ниско. Правителството много трудно провежда борба с корупцията.\" Сходно е посланието и в частта  . В нея се казва: \"Предприемачите са притеснени от масовата корупция, особено тази в енергийния сектор и големите инфраструктурни проекти. Непредвидимостта, причинена от честите промени в регулациите и законите, възпрепятства бизнес растежа.\" Особено неприятна за правителството е оценката на \"Херитидж\" за това то  . В най-новия доклад, отчитащ състоянието през 2017 г., този показател слиза на 38.2%. Така България отново се завръща е в най-ниската категория, която дори си няма име и се намира под тази за практически несвободно от корупция управление. През последните 10 години по този показател България само в 3 е била по-добре (през 2015-2017). Тежестта на критериите В методологичната част авторите обясняват за този показател следното: \"Корупцията подкопава икономическата свобода като вкарва несигурност и изнудване в икономическите отношения. Най-голяма тревога предизвиква систематичната корупция на правителствените институции и процедурите за взимане на решения от практики като подкуп, изнудване, роднински и приятелски връзки и зависимости, кражби, покровителство, злоупотреба с обществено положение и средства и др. Това намалява жизнеността на икономиката, като увеличава разходите и пренасочва ресурси към непродуктивни лобистки дейности. Следва изреждане на   с разяснението, че всичките имат еднаква тежест в определянето на крайната оценка: - обществено доверие към политиците - нередовни плащания и подкупи - прозрачност на това как се взимат правителствени решения - липса на корупция - възприятие за корупция - прозрачност и на правителствените и административните служби.  в доклада е: \"Добре функциониращите правни рамки са много важни за защита правата на всички граждани срещу незаконни действия от други, включително от правителството и мощни частни играчи. За да е ефективно превораздаването, то изисква честни съдебни институции да гарантират, че законите изцяло се спазват и срещу нарушаването им се предприемат подходящите правни действия. Три са елементите за този показател: - независимост на съдебната система - качество на правораздавателния процес - вероятност да се постигне благоприятен изход от съдебен процес. Кой е №1 В световната класация отново под №1 е Хонконг (индекс от 90.2), следван от Сингапур, Нова Зеландия, Швейцария, Австралия и Ирландия. В Европа освен Швейцария и Ирландия водещата десетка допълват Естония, Великобритания, Исландия, Дания, Люксембург, Швеция, Грузия и Холандия. Любопитно е, че пред България има още две страни извън ЕС - Македония (18) и Армения (20). В краткото представяне на политиката и икономиката на България президентът Румен Радев е наречен \"проруски независим кандидат\", а възстановяването от кризата е \"бавно, но стабилно с водещи сектори туризъм, ИТ и телекомуникации, фармацевтика и текстил\".", "date": "2018.02.02", "title": "\"Херитидж\": Корупция и слабо правосъдие пречат на икономическата свобода в България"}
{"url": "https://www.dnevnik.bg/sport/2018/02/02/3123439_durjavnata_premiia_za_zlato_ot_pyongchang_shte_e_250/", "text": "Всеки българин, който спечели златен медал от зимните олимпийски игри в Пьонгчанг, ще получи премия от 250 000 лева от Министерството на младежта и спорта. Олимпиадата ще се проведе от 9 до 25 февруари, а  България ще бъде представена от 21 спортисти . Те ще се състезават в шест спорта - алпийски ски, биатлон, сноуборд, ски бягане, ски скок и спускане с шейни. Със заповед на спортния министър Красен Кралев днес бяха утвърдени паричните премии за призови класирания в Пьонгчанг. Размерът е абсолютно същият като на премиите за летните олимпийски игри в Рио де Жанейро през 2016 г. Премията за сребърен медал е 200 000 лева, а за бронзово отличие - 150 000 лева. Право на премии ще имат състезателите, които се класират до осмо място в своите дисциплини. За четвърто място са предвидени 40 000 лева, за пето - 30 000 лева, за шесто - 20 000 лева, за седмо - 15 000 лв., а за осмо - 10 000 лв. Преди четири години в Сочи премията за златен медал беше 200 000 лева. Тогава българските спортисти бяха 18 в шест спорта, а единственото призово класиране беше на сноубордистката Александра Жекова - пета позиция в бордъркроса. ", "date": "2018.02.02", "title": "Държавната премия за злато от Пьонгчанг ще е 250 хиляди лева"}
{"url": "https://www.dnevnik.bg/bulgaria/2018/02/02/3123448_ministerstvoto_na_truda_se_obediniava_s/", "text": "В България има 23 кризисни центъра, разположени предимно в големите градове. 18 от тях са за деца, а 5 за пълнолетни лица. Целевата група на тези центрове са жертвите на насилие. Това обяви пред журналисти днес социалният министър Бисер Петков, цитиран от агенция \"Фокус\". Поводът на коментара му беше идеята на БСП да се изградят центрове за оказване на помощ на пострадали от насилие във всички области в страната. \"По данни на Агенцията за социално подпомагане през 2017 година от 584 общо 183 са жените жертви на домашно насилие, останалите са деца\", обяви още Бисер Петков.  Вчера той и представители на Националната мрежа за децата и Коалиция \"Детство 2025\" обсъдиха мерки за промяна в начина на управление и работа в центровете за настаняване от семеен тип. Целта е подобряване на живота на деца и младежите и закрилата им от насилие, съобщиха от социалното министерство. В срещата участваха заместник-министър Росица Димитрова, изпълнителният директор на Агенцията за социално подпомагане Румяна Петкова и експерти от министерството на труда, Агенцията за социално подпомагане и Държавната агенция за закрила на детето. Срещата беше по повод  сигналите за насилие над деца в центъра за настаняване от семеен тип \"Хризантема\" в Габрово . Обсъдени бяха действия за синхронизиране на дейностите за решаване на проблема. Повишаването на квалификацията на персонала на социалните услуги и на органите по закрила на детето ще е във фокуса на съвместните действия на държавните институции и неправителствените организации. В тази връзка се реализира проект на Агенцията за социално подпомагане, в който е предвидено обучение за около 6000 работещи в системата за закрила на детето. Предстои да се разработят и нови стандарти за социалните услуги, които ще повишат техния капацитет и качество и ще допринесат за по-ефикасно и ефективно разпределение на публичните средства за тяхното финансиране.", "date": "2018.02.02", "title": "Министерството на труда се обединява с неправителствени организации за грижите за деца"}
{"url": "https://www.dnevnik.bg/intervju/2018/02/02/3123432_sergei_stanishev_pritesnitelno_e_che_za_istanbulskata/", "text": "- Аз честно казано бях изненадан от позицията на БСП и съм споделил своите аргументи пред ръководството и Националния съвет на БСП. Това не е въпрос между мен, Сергей Станишев като президент на ПЕС, и ръководството на БСП. Това е въпрос, който поставят всички останали 33 партии в нашето семейство. Политиката на социалистите за защита на жените е приоритет – не от вчера, не от януари, не от декември, а в продължение на десетилетия. Левицата винаги е работила за защита на правата на жените – политически, икономически, социални. БСП е част от тази политика. Реакцията ми, която е емоционална може би повече от необходимото, е спонтанна и естествена. Иска ми се БСП да се вслуша в гласовете на партиите от нашето семейство. Първото нещо, което правим, е да търсим диалог. Аз разбирам притесненията и в обществото, и в БСП. Най-малкото, което следва като развитие, е подкопаване на доверието в БСП; отношението, към моята партия, за съжаление. И тук го казвам с голяма болка, защото БСП от 1989 г. положи огромни усилия да докаже пред европейската социалистическа левица, че може да бъде достоен член по убеждение, по ценности. Не заради конюнктура, защото това ни трябва за международна легитимация или за да бъдем успешни, а защото там принадлежим. И сега в ПЕС не разбират защо БСП прави така. - Аз самият съм изразявал позиция, че БСП трябва да се отдалечи политически от ДПС, като се има предвид опита при последното управление с тях, който бе по-скоро негативен. Не смятам, че това трябва да е полето, в което това да се свърши. За мен е притеснително, когато в аргументацията си нашата партия повтаря и се плъзга по тези, наложени от българските националисти, за които темата \"Права на човека\" никога не е била важна. Нали знаете, че един от аргументите бе, че ирански травестити ще идват тук като бежанци, който – ако не се лъжа, бе артикулиран публично от вицепремиера. Където става дума за бежанци в конвенцията, става дума за жени. На мен ми разказаха две конкретни истории: едната е за жена от африкански произход, която е пострадала от генетално обрязване, но няма документи и регистрация и не получава защита. Другата - за жена от Афганистан с две деца, срещу която има заплаха за убийство на базата чест, но не може да получи защита, защото няма регистрация като бежанец. - Референдумът е красива идея. Аз съм минал с убеждение през това с един благороден референдум – за бъдещето на АЕЦ \"Белене\". Видях тогава кампанията на насаждане на страх в продължение на няколко месеца - резултатът не обърна общественото мнение (60 бяха \"за\" изграждането й и 40 - \"против\"), но отказа адски много хора да гласуват. Създаде им страх с фалшиви за мен тези. Опасявам се, че в тази среда, при толкова изкривен дебат за Истанбулската конвенция, и резултатът ще бъде изкривен. - Аз се радвам, че БСП инициира такива законодателни промени. Но има по-силен инструмент. Тезата, че ще направим такива великолепни промени, та няма да има нужда от конвенцията, не отговаря на истината. Защо са необходими конвенции на Съвета на Европа? Обръщам внимание – не са на ЕС. Защото стремежа на цивилизования свят е, когато имаме такъв мащабен обществен проблем, какъвто е насилието над жени, да има достатъчно мощни общи инструменти, които да задължават всяка държава да има трайна политика за преодоляване на проблема. Защото в действащото законодателство има огромни пролуки. С конвенцията се въвеждат конкретни ангажименти за кризисни центрове у нас, разширява се кръгът на защитените жени, криминализират се редица действия срещу тях. В момента е дело на самата жена да се защити от насилие – това не е дело на държавата. На жената и на неправителствените организации. Точно това иска да проемни конвенцията. Целта е да няма конюнктурност. Едно правителство да дойде и да каже, че е важен проблем, но следващото, например на патриотите – да каже, че това не е страшно. Мен ме притеснява, че по време на дискусията в България се отприщи толкова омраза, че обществото ни в момента дава знак, който е обратен на необходимия, и към жертвите, и към насилниците. . - Не съм съгласен, не споделям тази позиция. Аз съм убеден, че тази конвенция е полезен цялостен инструмент за много по-ефективни действия от страна на държавата за борбата с насилието срещу жените и за защита на жените от него. За мен това е очевидно. Защо е такава позицията на президента няма да коментирам. Изразявам съжаление за това. Аргументът, че само ще ни съдят заради конвенцията, за мен не е убедителен, напротив – бих казал, че е тревожен. Конвенциите на Съвета на Европа са, за да защитават правата на гражданите от произволи в държавите. Ако държавата не си върши работата, да има към кого да се обърнат, като се изчерпят националните процедури. За мен тази дискусия се истеризира и се превърна в културна война. За мен се проби рационалното, гласът на разума. Има една фраза по повод на Кримската война - \"Първата жертва на войната е истината\". Войната, слава Богу е словесна, но се поражда толкова голяма омраза, че се създава един много опасен фон в обществото. Затова призовах политическите сили и институциите да се държат по начин, който да рационализира това нещо. Много неистини се наговориха, породиха се много страхове. Аз уважавам всяко вероизповедание, всяко едно от тях има право на мнение. Уважавам и Българската православна църква, аз самият съм православен християнин, но българската държава е отделена от църквата. И ако се следваха традиционни разбирания, жените и до ден днешен може би нямаше да могат да гласуват и още редица други неща. Обществото се променя и стандартът кое е традиционно и нормално по отношение на ролята на мъжете и жените също се променя. Кой може да го отрече? Преди 100 години е било скандално жена да носи панталон, защото това е предизвикателство към традиционното разбиране на ролята на жената в обществото.", "date": "2018.02.02", "title": "Сергей Станишев: Притеснително е, че за Истанбулската конвенция БСП се плъзга по тезите на националистите"}
{"url": "https://www.dnevnik.bg/sport/2018/02/02/3123453_grigor_dimitrov_se_otkaza_ot_turnira_v_sofiia/", "text": "Григор Димитров няма да защитава титлата си от тенис турнира София. Българският тенисист обяви решението си чрез съобщение до БТА. Той заяви, че пропуска надпреварата заради контузия в рамото, получена по време на  Australian Оpen . \"Днес сутринта беше последната ми медицинска консултация. За съжаление, няма да бъда 100% готов за следващата седмица. Ако играя, това би могло да доведе до допълнителни рискове и усложнения\",  каза шампионът от финалите на АТП. Новината за отказа на Димитров беше обявена първоначално от \"Нова телевизия\". \"Нова броудкастинг груп\" е генерален спонсор на турнира чрез марката \"Диема есктра\", като  държи правата върху името и телевизионното излъчване. \"Дневник\" потърси президента на Българската федерация по тенис (БФТ) Стефан Цветков, но телефонът му беше изключен. Мениджърът на Григор Димитров Георги Стоименов не отговори на повикванията на \"Дневник\". \"Беше разочароващо да научим, че Григор няма да може да дойде след такъв успешен сезон. Пожелаваме му бързо възстановяване\", каза директорът на турнира в София Пол Макнами в прессъобщение до медиите. В събота  световният №4 даде пресконференция в София , на която съобщи за травмата. Българският тенисист заяви, че изчаква резултатите от медицинските прегледи, преди да обяви решението си. \"Не искам да ви лъжа и не мога да кажа дали със сигурност ще играя. Просто трябва да видя резултатите и да вземем най-правилното решение. Ако играя тук и това провали целия ми останал сезон, не е добре да рискувам. Обичам да играя в България пред моите фенове, но не на всяка цена. Както съм казвал - тенисът е маратон, не е спринт и не може да вървиш срещу тялото си\", каза Димитров в събота. Българинът пропуска второ от трите издания на турнира в София. Той отказа предложението за участие в първото издание на надпреварата от категория \"АТП 250\", което се състоя през 2016 г. Това породи доста негативни коментари, а разочарование от решението на тенисиста  изказа и спортният министър Красен Кралев. Тогава от екипа на Димитров обясниха, че програмата му е направена предварително и няма как да бъде променена.  Стоименов пък посъветва Кралев  да бъде по-внимателен в препоръките си към тенисиста. Във вторник от турнира в София се оттегли и другият очакван с интерес участник - шампионът от младежките финали на АТП Хьон Чун. Корейският тенисист ще пропусне надпреварата в зала \"Арена Армеец\" заради кожните проблеми в стъпалото, които го принудиха да прекрати  участието си в полуфинала с Роджър Федерер на Australian Open . В отсъствието на Димитров и Чун най-големите имена в българския турнир ще са ветеранът от Люксембург Жил Мюлер, третата ракета на Франция Адриан Манарино и финалистът в София от 2016 г. Виктор Троицки. Петима ще са българските участници в индивидуалната надпревара. Димитър Кузманов, Александър Донски и  Адриан Андреев получиха \"уайлд кард\"  за основната схема, а Александър Лазаров и Александър Лазов - за квалификациите.", "date": "2018.02.02", "title": "Григор Димитров се отказа от турнира в София"}
{"url": "https://www.dnevnik.bg/sviat/2018/02/02/3123454_sasht_riskuvat_da_izgubiat_studenata_voina_v_arktika/", "text": "Миналия август руски танкер отплава директно от Норвегия за Южна Корея през Северния ледовит океан. За първи път такъв кораб предприе подобно плаване без придружаващ ледоразбивач.  Това бе решаващ момент в отварянето на замръзнали дотогава северни търговски пътища и той изглежда засилва допълнително набиращата скорост надпревара във въоръжаването и борба за влияние на \"покрива на света\". Тази динамика носи особено предизвикателство за САЩ. Донякъде защото Вашингтон никога не е приемал Арктика като голям стратегически приоритет, сега се смята, че районът попада в руската сфера на влияние. Китай също се готви да се превърне в голям играч в региона. Миналата седмица Китай публикува за първи път Бяла книга на националната си стратегия за Арктика, в която се ангажира да работи по-тясно с Москва по създаване на арктически морски еквивалент - \"Полярен път на коприната\" - на своя търговски път по суша към Европа \"Един пояс, един път\". Както Кремъл, така и Пекин многократно са заявявали, че амбициите им са свързани предимно с търговията и околната среда, а не са от военен характер. Вашингтон обаче се настройва все по-подозрително, а Пентагонът, осъзнавайки, че има опасност да изостане, преразглежда стратегията за Арктика. В реч пред Конгреса през май командващият Бреговата охрана на САЩ адмирал Пол Зукънфт разкри, че Вашингтон обмисля да снабди последното си поколение ледоразбивачи с противокорабни крилати ракети, което е сериозно разминаване с основната издирвателно-спасителна роля на тези съдове. Прокремълските медии се подиграха на това предложение, а този месец висш руски представител заяви в Норвегия, че Арктическият регион не поставя \"военни предизвикателства\" пред никоя страна. Рекорд В действителност руската военна експанзия в Полярния кръг далеч надхвърля тази на която и да било друга държава и тревожи други страни в съседство, особено Норвегия и Канада, които имат обширни незаселени северни територии и офшорни залежи от петрол, природен газ и полезни изкопаеми и се боят, че те могат да бъдат застрашени. (И двете страни са увеличили разходите за отбрана, дислоцирали са повече войски в северните си райони и убеждават САЩ да направят същото.) Както съобщи \"Ройтерс\" миналата година, Москва е вляла повече ресурси в северната си отбрана, отколкото по всяко друго време след падането на Берлинската стена, като в някои случаи й дава дори по-голям капацитет и обхват в региона, отколкото преди 1989 г. Това включва създаване или повторно отваряне на шест военни аванпоста и построяване на три нови големи ядрени ледоразбивачи за своя флот, който вече наброява 40.  Руският Северен флот, базиран в Мурманск, също ще получи нови инвестиции, включително две корвети ледоразбивачи, специално проектирани да носят най-новия модел руски противокорабни ракети. Русия казва, че Северният ѝ флот е изстрелял над 200 ракети в близо 300 учения през 2017 г., което почти със сигурност е рекорд за периода след Студената война. Москва смята северните си води за жизненоважни за своята отбрана. Тя ги възприема като \"бастион\", където да крие подводниците с ядрени балистични ракети, на които би разчитала за възпиране на чужда атака. Въпреки че подводници на САЩ и други натовски страни теоретично могат да проникнат незабелязани в тези води, отбранителните способности на Москва биха направили на практика невъзможно съд, изплувал на повърхността, да оцелее близо до руска територия в случай на война. \"Снежен дракон\" Малко вероятно е първият нов американски ледоразбивач да бъде въведен на въоръжение преди 2023 г., казва Бреговата охрана на САЩ, но това ще зависи от допълнително финансиране тази година, което още не е гарантирано. Смята се, че единственият действащ тежък ледоразбивач на американските въоръжени сили, \"Полярна звезда\", няма да може да остане на въоръжение повече от още пет години. Корабът има и други задачи в другия край на света - в момента е в Антарктика. Първият китайски ледоразбивач местно производство, \"Снежен дракон 2\", влезе в действие през декември и ще работи заедно с първия \"Снежен дракон\", който бе построен от Украйна за Пекин и бе въведен на въоръжение през 1994 г. Смята се, че никой от двата \"Снежни дракона\" не е въоръжен, но предвид настъпващите промени в други действащи в Арктика военни флотове, това лесно може да се промени. Всъщност обаче по-важен е търговският потенциал на Арктика - и стоящите зад него дипломатически кампании. А в тази област изглежда още по-вероятно Америка да изостане. Русия е единствената страна с достатъчно ледоразбивачи за надежден ескорт на други кораби през все още периодично замръзващи води и това й дава огромно влияние над регионалните търговски пътища. Геофизическият институт на САЩ смята, че в Арктика се намира над една пета от неоткритите световни запаси на петрол и природен газ. Русия агресивно предявява претенциите си в региона повече от десетилетие, използвайки миниподводници за забиване на знамена на океанското дъно като част от претенцията й над около половин милион квадратни мили подводен континентален шелф. \"Приятелски консултации\" Растящият апетит на Китай към региона е друг важен елемент от уравнението. Канадски експерти бяха шокирани, че в китайската Бяла книга от миналата седмица Северозападният морски път е категоризиран като \"международен проток\". Канада отдавна има претенция над този район като част от нейните териториални води. Разликата във формулировката е повече от семантична - тя може да доведе до промени кой управлява и кой използва този морски път. На официалната пресконференция за документа Китай заяви, че според него всякакви спорове и търговски пътища трябва да се уреждат чрез \"приятелски консултации\" в съответствие с международното право. Дипломатическата кампания на Пекин за \"Северната връзка\" цели да успокои тревогите. Президентът Си Цзинпин посети Финландия, Аляска и Исландия през май м.г. Това обаче не бе достатъчно, за да успокои Канада, Гренландия и други страни, не на последно място и заради растящия брой китайски работници мигранти, които се нанасят в региона за рудодобив и други дейности. На САЩ може никога да не се наложи да водят войната в Арктика, включително и защото човек трудно може да си представи как би могла да започне такава война, без да се разрасне до световен конфликт. Това обаче не означава, че няма внезапно да излезе, че без борба са отпаднали от регион, който може да се окаже много важен. /БТА", "date": "2018.02.02", "title": "САЩ рискуват да изгубят Студената война в Арктика"}
{"url": "https://www.dnevnik.bg/sport/2018/02/02/3122834_s_gol_na_suares_barselona_vze_prednina_sreshtu/", "text": "Барселона\" направи нова стъпка към мечтата за четвърто поредно и общо 30-о отличие в турнира за Купата на краля. Каталунците се наложиха с 1:0 срещу \"Валенсия\" в първия полуфинал. Ценния гол на \"Камп ноу\" отбеляза Луис Суарес през второто полувреме. Реваншът е следващата седмица. В другия полуфинал  \"Леганес\", който отстрани \"Реал\" (Мадрид) , стигна до 1:1 срещу \"Севиля\" преди ден. \"Барселона\" изненадващо трябваше да играе пред 50 959 зрители на своя стадион. Това се оказа втората най-ниска посещаемост за отбора през сезона. Въпреки това домакините играха по обичайния начин, като владееха топката повече и опитваха да атакуват. Те бяха затруднени от затворените действия на съперника. През първото полувреме вълнуващите моменти бяха малко, като нямаше нито един точен удар. След почивката това се промени. \"Барселона\" съумя да поведе в 67-ата минута, когато Лионел Меси направи забележителен пробив в наказателното поле на съперника и подаде на Суарес, който вкара с глава. Последваха атаки към двете врати, но резултатът се запази.", "date": "2018.02.02", "title": "С гол на Суарес \"Барселона\" взе преднина срещу \"Валенсия\" за купата"}
{"url": "https://www.dnevnik.bg/video/2018/02/02/3122823_video_spisukut_putin_-_kakvo_e_tova_kakvo_ot_tova/", "text": "Какво представлява американският доклад \"Кремъл\" (известен още като списъкът \"Путин\") и какво е посланието му? В Москва казват, че това не е нищо повече от 210 имена от справочник \"Кой кой е\" в руската политика. Не само - това са хората, взимащи решенията в Русия и над всеки от тях надвисва облакът на санкциите (а някои вече са под него).", "date": "2018.02.02", "title": "Видео: Списъкът \"Путин\" - какво е това, какво от това"}
{"url": "https://www.dnevnik.bg/biznes/companii/2018/02/02/3120507_bulgariia_e_sred_liderite_v_evropa_v_sledeneto_na/", "text": "България е лидер в Европа по следене на служебните автомобили чрез GPS системи, това показва проучване на компанията  fleet-surveys , която от няколко години предлага на няколко пазара аналитични и маркетингови услуги, фокусирани изцяло в сферата на служебния автопарк. Констатацията направи в интервю за \"Дневник\" управителят на агенцията Иван Коларов. Той допълва, че резултатите са на база проучване, проведено през миналата година, чрез над 3000 анкети сред професионалисти в бранша. \"Нивото на навлизането на GPS системи за проследяване и управление на фирмените автомобили нараства без прекъсване всяка година от 2011-а. При автопарковете с над 100 автомобила моментът на насищане е на практика почти достигнат, но дори и при парковете с 6 до 10 автомобила навлизането на тези системи е достигнало около 40% от автопарковете\", посочва Коларов. Използването на подобни системи дава възможност да се знае във всеки момент къде е превозното средство, да се следи стилът на шофиране на всеки водач, да се събират данни за пробега, разхода на гориво, престоя на колата и т.н. Крайният резултат е по-ефективно използване на автомобилите и намаляване на злоупотребите от страна на шофьорите. Иван Коларов посочи още, че в търсенето на оптимизация на разходите и по-голяма ефективност все повече компании използват някакъв вид специализиран софтуер за управлението на автопарка. \"Така например сред парковете с 50 и повече автомобила през миналата година повече от половината вече ползват такъв, докато преди две-три години само около 30% правеха това\", уточнява управителят на  fleet-surveys . Сред другите интересни тенденции, които се забелязват от проучването, направено през 2017 година, е увеличаване на процента на служебните автомобили, закупени на оперативен лизинг, и навлизането на схемите, при които фирмата предлага на служителите си алтернатива на служебния автомобил под формата на \"кеш надбавка\".", "date": "2018.02.02", "title": "България e сред лидерите в Европа в следенето на служебните автомобили"}
{"url": "https://www.dnevnik.bg/sport/2018/02/02/3122584_transferi_za_milioni_kak_ludogorec_promeni_oblika_na/", "text": "Трансферната  лудост във футбола  достигна немислими висоти и по всичко изглежда, че това няма да е краят. В годишния си доклад, основан на данните от системата за трансфери TMS (Transfer Matching System),  ФИФА обяви, че през 2017 г. са направени международни сделки за рекордните 6.37 млрд. долара  (5.11 млрд. евро). За българския футбол миналата календарна година също се оказа рекордна. Данните от TMS, предоставени от БФС за \"Дневник\", показват, че  българските клубове са продали футболисти за 12.5 млн. евро . Официално футболният съюз и ФИФА не разкриват нито имена на футболисти, нито на клубовете, замесени в сделките. За България обаче това не е и необходимо, защото е очевиден ефектът \"Лудогорец\". Хегемонът през последните шест години промени драстично стойностите на футболния пазар в България. В основата на новата действителност стоят успехите на \"Лудогорец\" в европейските турнири, които донесоха многомилионни приходи, а това изпрати клуба в друга икономическа реалност спрямо всички останали в България. Това, от своя страна, даде отражение по всички пера, включително парите от и за трансфери, както и при  разходите за заплати . Данните показват ясно два извода. От една страна, в българския футбол продължава да си стои  старият проблем с огромното текучество на футболисти , които идват с краткосрочни договори и скоро след това си заминават, за да бъдат заменени от нови. И докато в общия случай  , то \"Лудогорец\" успя да представи нов модел. В него български клуб вече има възможностите да си позволи редовно да купува играчи на висока цена в опит да задържа и надгражда нивото си. На килограм Системата TMS е създадена през 2009 г. и в нея се въвеждат международните трансфери в професионалния футбол. За България това са Първа и Втора лига (а преди това А и Б групите). От 2011 г. в българския футбол неизменно се отчитат по над 200 трансфера годишно. Почти всички от тях са в графата \"входящи без трансферна сума\". Изходящите трансфери и сделките с включена трансферна сума са минимални. Повече от 20 трансфера с платена сума (общо входящи и изходящи) в една календарна година е имало само през 2011 г., когато са били 24. В световен план ФИФА отчита сходна тенденция. През 2017 г. 84.2% от сделките са свързани със свободни трансфери. В България процентът традиционно е по-висок. Клубът, който раздвижи пазара С появата на \"Лудогорец\" в елита през сезон 2011-12 картината в българския футбол влезе в нови рамки, макар общият изглед да не се промени особено. През 2013 г. общата сума за привлечени играчи за пръв път надхвърля 1 млн. евро, като достига 1.820 милиона. От тогава не е падала под 1 млн. евро. През 2014 г. за първи път от въвеждането на TMS в българския футбол е привлечен играч, за когото клубът е платил над 1 млн. евро. Точната сума е 1.25 млн. евро и съвпада с трансфера на колумбиеца Браян Ангуло в \"Лудогорец\", оценяван от специализирания transfermarkt.de на 1.5 млн. евро. От тогава насам  . През 2015 г. има два такива трансфера, като тогава е поставен и рекордът с платени 1.5 милиона евро за един играч. Миналата година постижението е било изравнено. На практика е очевидно, че всички тези трансфери са на сметката на \"Лудогорец\". Шампионите са с най-голям принос и за раздвижването в графата с изходящите трансфери. Те държат и рекорда за най-скъп трансфер в чужбина. Миналата година системата е отчела продажба на играч за 7 млн. евро, като  това е нападателят Джонатан Кафу, който премина в \"Бордо\" . През 2017 г. беше продаден и Хосе Луис Паломино, който премина в \"Аталанта\". Системата TMS отчита трансфер за 4 млн. евро, а на толкова е оценена и сделката за Паломино в transfermarkt.de. Две години по-рано Жуниор Кайсара беше продаден в \"Шалке\", а системата показва трансфер за 4.950 млн. евро. Извън \"Лудогорец\" картината остава непроменена. Другите клубове в Първа и Втора лига масово продължават да градят отборите си, като привличат играчи със свободни трансфери или срещу малка сума. С епизодични включвания няколко клуба опитват да извлекат максимума от отделни продажби. Миналото лято \"Левски\" продаде Божидар Краев в датския \"Мидтиланд\" за около 500 хил. евро, сега  ЦСКА обяви трансфера на Антон Недялков в САЩ за 1.5 млн. долара  ( ). Преди няколко години \"Ботев\" прати Тодор Неделев в \"Майнц\" за около 3 млн. евро, а \"Славия\" сключи напоследък няколко  сделки с италиански клубове за свои юношески национали .", "date": "2018.02.02", "title": "Трансфери за милиони: как \"Лудогорец\" промени облика на футболния пазар в България"}
{"url": "https://www.dnevnik.bg/bulgaria/2018/02/02/3122662_pazaruvai_s_kauza_dnes_i_utre_v_sofiia/", "text": "Базар на социалните предприятия ще работи днес и утре (2 и 3 февруари) в \"Сердика център\" в София. Мотото му е \"Пазарувай с кауза, дари сМисъл!\" и е организиран от Българския център за нестопанско право (БЦНП) в рамките на годишната му  програма и конкурс за подпомагане на неправителствени организации  за стартиране на социално-предприемаческа дейност. В благотворителния базар ще се включат стоки и услуги на различни социални предприятия, които са участвали в предишни издания на програмата на БЦНП. Детски книги и плюшени играчки, ръчно изработени свещи, сапуни и бижута, чаени комплекти, билки и домашни сладка, хранилки за птици и още, и още – всичко това, направено с внимание и с мисъл за природата и за човека, рекламират организаторите на инициативата. Всички желаещи са поканени както да разгледат и да си купят от продуктите с благотворителна цел, така и да се включат заедно с децата си в работилниците и игрите, предвидени в програмата през двата дни. В събота малки и големи могат да се включат например в работилница за значки, \"Направи си сам\" или пък за хранилки за птици. За любознателните е подготвена и томбола с награди. В петък вечерта пък ще се проведе награждаването на тазгодишните най-добри проекти за социални предприятия. Базарът ще работи на 2 и 3 февруари (петък и събота) в търговския център на бул. \"Ситняково\", №48 и ще е разположен при Голямата ротонда на ниво -1. Още подробности за него и програмата му има в  страницата на събитието във \"Фейсбук\" .", "date": "2018.02.02", "title": "\"Пазарувай с кауза\" днес и утре в София"}
{"url": "https://www.dnevnik.bg/sviat/2018/02/02/3122770_izraelska_organizaciia_sudi_novozelandki_prizovali_za/", "text": "Израелска правозащитна организация съди две момичета от Нова Зеландия, задето по техен призив певица е бойкотирала еврейската държава и е отменила концерта си там. Израелският правен център (\"Шурат ХаДин\") иска 13 000 долара обезщетение от Жустин Сакс и Надя Абу-Шанаб. Миналата година те са написали отворено писмо от  певицата Лорд , в което са поискали тя да се присъедини към \"артистичния  бойкот на Израел \". Лорд е отговорила в \"Туитър\" с \"Взимам си бележка! Говоря с много хора за това и обмислям всички възможности. Благодаря, че ме образовахте, аз също уча през цялото време\" и няколко дни по-късно е отменила планирания си за юни 2018 г. концерт, пише в. \"Таймс ъф Израел\". Според \"Шурат ХаДин\" новозеландките – еврейка и палестинка съответно – са знаели, че това може да последва от писмото им и могат да отговарят през закона. Правозащитната организация се позовава на закон от 2011 г., който позволява граждански искове срещу хора, поискали Израел да бъде бойкотиран. Тя е подала иска си от името на трима израелски граждани, които са щели да идат на концерта. \"С това дело опитваме да предизвикаме истински последствия за хората, които избирателно нападат Израел и искат несправедлив и незаконен бойкот срещу еврейската държава\", коментира директорът на \"Шурат ХаДин\" Нитсана Даршан-Лайтнер. \"Те трябва да компенсират израелските граждани за моралните и емоционални щети и обидата, причинена от дискриминативните им действия.\" Макар че ищците са получили обратно парите за билетите си, според Даршан-Лайтнер те са пострадали заради \"очакванията си да видят любимия си музикант и огромното разочарование след отмяната на концерта\". Въпросният закон е една от мерките на Израел срещу международното движение за бойкот. Поддръжниците на тази инициатива твърдят, че това е ненасилствен способ за защита на  палестинската кауза .", "date": "2018.02.02", "title": "Израелска организация съди новозеландки, призовали за бойкот на еврейската държава"}
{"url": "https://www.dnevnik.bg/bulgaria/2018/02/02/3122784_sus_144_hil_lv_medii_shte_suzdavat_polojitelno/", "text": "По традиция  от последните години  Общинският съвет във Варна отново гласува общо 144 хил. лв. за финансиране на частни медии и регионалното Радио Варна, от веригата на БНР. Парите бяха отпуснати на базата на писма за \"медийно партньорство\", \"съвместни предавания\", \"сътрудничество\" и \"отразяване\". , свързана със собствениците на \"Химимпорт\" и \"Централна кооперативна банка\" тази година ще получи от бюджета на Варна 43200 лв. с ДДС. Парите са основно за участия на представители на местната власт в предаването \"Утро в нашия град\" на регионалния телевизионен канал \"Черно море\". В писмото с искане за отпускане на публично финансиране управителят на медийната група Нася Атанасова е е написала между другото и следното: \"В посочения период (става дума за м.г.) Медийна група \"Черно море\" контролираше основната сценарна идея, около която се гради предаването и нейното конкретно проявление, като се съобразяваше с препоръки от страна на Община Варна и приемаше предложения за теми на предаването, свързани с основната цел на предаването\". Срещу осигуреното заплащане представители на структурите на местната власт във Варна ще получат достъп до 50 предавания през годината, които ще бъдат повторени в различни часови пояси и дни общо 100 пъти, пише още в писмото. Записи на телевизионното предаване \"Утро в нашия град\" ще бъдат популяризирани през социалните мрежи, сайтовете на групата и печатното й издание. ще получи от бюджета на Варна за тази година 45180 лв. с ДДС. Парите са поискани основно за седмичното политическо предаване \"Зала пленарна\" на Дарик – Варна. В предложението си за \"съвместна работа\" с местната администрация, точно както и през миналата година, главният му редактор Наталия Господинова е дала следната мотивация: \"С реализацията на проекта \"Зала пленарна\" медийното присъствие на варненските управляващи стана много по-осезаемо, а гражданите са редовно и обективно информирани за работата на своите избраници в Общинския съвет и комисиите към него\". В обосновката на необходимостта от съвместния медиен проект Господинова е написала, че е необходимо \"да се създава и утвърждава на Варна към работата на Общинския съвет и общинската админинистрация\". А освен това, че гражданите на Варна (т.е. избирателите) \"не познават достатъчно добре местните избраници и тяхната работа в услуга на обществото\". Пак според направеното предложение за отпускане на парите акцентът и графикът на темите в \"Зала пленарна\" ще бъдат договаряни с \"партньора по проекта\" - местната администрация и Общински съвет. С парите на данъкоплатците ще бъде плащано за работата на конкретни журналисти, става ясно от приложение към писмото. В него е записано дословно, че хонорарът на водещия на предаването ще бъде 80 лв., на редактора – 40 лв., а на репортера - 30 лв. За първи път тази година в схемата за публично финансиране на частни медии във Варна се включва и Отпуснатите пари са 24 хил. лв. с ДДС. Срещу тях издателите му поемат ангажимента да публикуват 15 страници текст като предложенията за \"медийна подкрепа за популяризиране работата на органите на местното самоуправление\" повтарят почти буквално приоритетите на общинската администрация, очертани от кмета на Варна Иван Портних при представянето на бюджета за т.г. Освен частни медии, както и през м.г., бюджетът на Варна ще финансира и – част от веригата на Националното радио. То ще е в размер на малко над 31 хил. лв. с ДДС. С искането за отпускане на парите директорът на радиото Наталия Чешмеджиева е предложила \"медийно отразяване на културни, спортни и обществени прояви в Община Варна и в подкрепа на инициативата \"Варна Европейска младежка столица 2017\". Разследване на \"Дневник\" от началото на 2016 г.  показа, че Варна е сред лидерите у нас по разход на публични средства за купуване на медийно влияние и журналистическа безкритичност. Справка, предоставена по Закона за достъп до обществена информация, показва, че за периода 2013г. - 2015г. медии, или свързани с тях дружества, са получили от общинския бюджет общо над 618 хил лв. В тази сума не влизат средствата за публичност по различни проекти, финансирани от местния бюджет или по европейски програми. Те са в размер на близо 1.2 млн. лв.", "date": "2018.02.02", "title": "Със 144 хил. лв. медии ще създават \"положително отношение\" към местната власт във Варна"}
{"url": "https://www.dnevnik.bg/sviat/2018/02/02/3122857_purvorodniiat_sin_na_fidel_kastro_se_e_samoubil/", "text": "Първородният син на покойния бивш кубински лидер Фидел Кастро се е самоубил вчера в Хавана, съобщиха държавни медии, цитирани от агенция ЕФЕ и Ройтерс. \"Докторът на науките Фидел Анхел Кастро Диас-Баларт, който от няколко месеца се намираше под наблюдението на лекарски екип поради тежка депресия, сложи край на живота си на 1 февруари сутринта\", съобщи в. \"Гранма\". 68-годишният Кастро Диар-Баларт беше единственият син от първия брак на Фидел Кастро с Мирта Диас-Баларт. В Куба го наричаха \"Фиделито\" поради поразителната прилика с баща му. Кастро Диар-Баларт беше ядрен физик, съветник по научните въпроси в Държавния съвет на Куба и вицепрезидент на кубинската Академия на науките.", "date": "2018.02.02", "title": "Първородният син на Фидел Кастро се е самоубил"}
{"url": "https://www.dnevnik.bg/evropa/2018/02/02/3122205_moje_li_maika_da_bude_i_politik_krainodesen_lider_v/", "text": "Когато бременната в седмия месец Джорджа Мелони се кандидатира за кмет на Рим през 2016 г., нейният съюзник Силвио Берлускони й каза, че една майка не би могла да се справи с подобна тежка работа, предаде \"Ройтерс\". Тя остана в надпреварата, но загуби, отчасти защото консервативните й партньори я изоставиха. Две години по-късно тя бе включена в  дясноцентристката коалиция , която ще се бори за победа на  изборите на 4 март . Мелони настоява тяхната съвместна програма да включва мерки, които да помогнат на работещите майки и да окуражат хората да имат деца. Нейната партия \"Италиански братя\" е малък, но ключов компонент в съюза, който според социологическите проучвания ще спечели изборите, макар и без да получи достатъчно гласове за работещо мнозинство. \"Първото нещо, което поискахме, беше голям план за поддържане на раждаемостта и за създаване на стимули за хората, за да стават родители, което е приоритет в нашата програма\", коментира Мелони пред \"Ройтерс\". По думите й \"твърде много жени трябва да избират между това да бъдат майки или да имат работа\". След като стана най-младият италиански министър преди 10 години, 41-годишната Мелони поведе кампания с дясна националистка платформа под наслов \"Италианците на първо място\". По думите й, ако темповете на раждаемост в Италия продължат да спадат, след 30 години повече от 35% от населението ще бъде под 65 години и системата за социално осигуряване няма да издържи. Докато е била кандидат за кмет по време на бременността си, Мелони си помислила: \"Ако този вид дискриминация се случва на някого като мен, който има възможност и може да се организира, когато стане майка, представете си какво става с едно момиче на краткосрочен договор в кол-център.\" \"Италиански братя\", която получава около 5% според проучванията, е по-малкият партньор в дясноцентристката коалиция на \"Форца Италия\" (\"Напред Италия!\") на Силвио Берлускони и крайнодясната \"Северна лига\". Личната популярност на Мелони надминава тази на партията й, като одобрението за нея е над 20% и я поставя редом до коалиционните й партньори в някои проучвания. В разгорещените си речи Мелони атакува имигрантите и глобализацията и говори с гордост за историята си в италианската крайнодясна политика. Нейните политики са близки до тези на лидера на \"Северна лига\" Матео Салвини, но докато лигата има силни позиции в индустриалния север, \"Италиански братя\" е по-силна в центъра и в по-слабо развития юг. Тя и Салвини се противопоставиха на легализирането на хомосексуалните граждански съюзи и на даването на гражданството на деца на имигранти и често атакуват ЕС. Националистките им послания притесниха финансовите пазари и Брюксел, а Берлускони отговори, като се опита да се представи за по-умерен политик, умеещ да държи под контрол буйните си партньори. Според Мелони еврото е \"валута, която може да се срине\" и Италия се нуждае от \"план Б\", но не трябва да излиза от еврозоната веднага. Освен плана за родителите, който предвижда месечни помощи за родители на деца под шест години, \"Италиански братя\" иска мюсюлманските религиозни служби да бъдат водени на италиански, а не на арабски език, и да се ограничи броят на чужденците ученици.", "date": "2018.02.02", "title": "Може ли майка да бъде и политик: Крайнодесен лидер в Италия призовава за бейби бум"}
{"url": "https://www.dnevnik.bg/sviat/2018/02/02/3122859_mikrobus_rani_18_dushi_v_centura_na_shanhai/", "text": "Микробус, превозващ газови бутилки, се качи на тротоара пред кафене \"Старбъкс\" в центъра на Шанхай, като рани 18 души. Според полицията става въпрос за инцидент, а не за терористичен акт, уточняват \"Асошиейтед прес\" и ТАСС, цитирани от БТА. Трима от ранените са в тежко състояние. Катастрофата е станала около 9 часа сутринта местно време в един от най-оживените райони на финансовата столица на Китай. Според полицията колата се е запалила, защото шофьорът е пушел, превозвайки леснозапалими материали, след което водачът е загубил контрол и се е качил на тротоара. Пристигналите пожарникари бързо угасили огъня. Няколко от ранените са с изгаряния.", "date": "2018.02.02", "title": "Микробус рани 18 души в центъра на Шанхай"}
{"url": "https://www.dnevnik.bg/sviat/2018/02/02/3122660_musolini_se_zavrushta_v_nov_italianski_film_no_trugval/", "text": "Мъж с гола глава и издадена напред брадичка, с ботуши и униформа, буквално пада от небето в съвременен Рим: фашисткият диктатор Бенито Мусолини се е завърнал, такъв е сюжетът на нов италиански филм, който излиза тази седмица. Той се казва \"Соно торнато\" (на италиански \"Върнах се\") и тръгва по кината в разгара на кампанията за парламентарните избори на 4 март и на фона на национални дебати за, изглежда, продължаващата равносметка с тоталитарното минало на Италия. \"За разлика от германците италианците така и не са си изработили ясна позиция за своя диктатор. Сякаш са забравили колко опасен е бил, все едно са забравили уроците на историята\", каза в понеделник на обяд с журналисти режисьорът на филма Лука Миниеро. Филмът му е римейк на германската кинопродукция от 2015 г. \"Той пак е тук\", създадена по роман бестселър, в който нацисткият лидер Адолф Хитлер възкръсва в Берлин през 21 век и се радва на изненадваща популярност. Германският оригинал е издържан по-скоро в стилистиката на т.нар. псевдодокументална комедия, а \"Върнах се\" е по-класическа комедия, на моменти с елементи на фарс. В творбата има няколко епизода, заснети със \"скрита камера\", в които хора приветстват бившия си лидер с фашисткия поздрав. Филмът завършва как Мусолини става звезда на телевизионно токшоу. \"В германския филм, когато Хитлер се появява, германците са почти ужасени; в Италия хората искат да си направят селфита (с Мусолини)\", каза пред репортери Масимо Пополицио, актьорът, който играе Дучето. \"Докато правехме интервюта (за филма), забелязах дълбока носталгия по времена, които хората не са преживели лично\", каза Франк Матано, актьор, изпълняващ поддържаща роля.  \"Дядо ми държеше у дома статуетки на Мусолини, той обичаше Мусолини - много хора, включително дядо ми, са забравили какво е правил Мусолини\", отбеляза Матано, 28-годишна бивша звезда от \"Ютюб\". Наследство Мусолини управлява от 1922 до 1943 г. Праща в затвора политическите си опоненти, през 1938 г. въвежда антиеврейско законодателство и по време на Втората световна война вкарва Италия в катастрофална кампания на страната на Хитлерова нацистка Германия. Между 1943 и 1945 г. е начело на нацистка марионетна държава в Северна Италия, а в края на войната е убит от партизани при опит да избяга в Швейцария с любовницата си. Тялото му е провесено с главата надолу на един от площадите в Милано. Днес обаче наследството на режима му все още е видимо в Италия. В повечето градове сградите от времето на Мусолини, често пъти изписани с фашистки лозунги, стоят непокътнати; в магазинчета и на пазари се продават сувенири с тази тематика; а маргинални крайнодесни групировки свободно декларират фашистките си възгледи. Миналата година депутатът от управляващата лявоцентристка Демократическа партия Емануеле Фиано внесе законопроект, криминализиращ показването на обществени места на нацистки и фашистки символи. Той беше приет в долната камара на парламента, но не и в Сената. Много коментатори - повечето, но не само от десния спектър - го окачествиха като посегателство срещу свободата на словото.  Според Марко Тарки, преподавател в Университета във Флоренция, който е експерт по крайната десница, трябва да се подхожда спокойно към миналото на Италия. \"Много италианци гледат на фашизма като на исторически въпрос, а не политически, което оправдава събирането на предмети от онова време. Да се криминализира ще бъде тиранично, глупаво и контрапродуктивно\", каза той пред ДПА. Историците са показали, че управлението на Мусолини е \"многолико\" и се е радвало на истинска популярност, затова би било по-добре нещата да се разглеждат именно от този ъгъл, а не просто да се осъжда всичко, заяви Тарки. Преподавателят косвено критикува италианския президент Серджо Матарела, който миналата седмица каза, че \"е доста погрешно и неприемливо\" да се твърди, че \"фашизмът има и добри страни\". \"Как биха реагирали хората\" Макар в Италия неофашистските партии досега да са били маргинално явление с резултати на изборите от по около процент, крайнодесни партии, противопоставящи се на имиграцията, като Северната лига, са над десет пъти по-популярни. На 26 януари лидерът на Северната лига Матео Салвини осъди преследването на евреите, но добави, че при фашизма \"са станали и много (добри) неща\", като например пенсионните реформи и програмите за развитие на инфраструктурата.  Авторите на \"Върнах се\" заявиха, че не са имали намерение да правят идеологизиран филм: по думите им те са използвали призрака на Мусолини, за да изобличат отрицателни черти на италианското общество с ендемични прояви. \"Неговите пороци, неговият цинизъм са отражение на нашите собствени отрицателни страни, на нашата пороци\", каза авторът на сценария Никола Гуалианоне.  Филмът излиза днес по кината (ще бъде показан в 400 киносалона) и предварителните очаквания бяха за голям брой зрители. Той има вече и доста знаков почитател. \"Наистина ми хареса\", каза пред информационната агенция \"АдН-Кронос\" внучката на Мусолини Алесандра, европейски депутат от партията на бившия премиер Силвио Берлускони \"Напред, Италия\". \"Това е филм, който не слага в устата на дядо ми думи, които никога не е изричал, просто показва как биха реагирали хората, ако го видят на живо\", добави тя. /БТА", "date": "2018.02.02", "title": "\"Мусолини се завръща\" в нов италиански филм, но тръгвал ли си е изобщо"}
{"url": "https://www.dnevnik.bg/sport/2018/02/02/3122508_zimniiat_semeen_praznik_na_vitosha_v_nedelia_shte/", "text": "Конкурс за най-голяма снежна топка е една от любопитните игри в програмата на \"Зимен семеен празник на Витоша\". Събитието, което част от инициативата \"София 2018 - Европейска столица на спорта\", ще се проведе в неделя от 11.00 часа в местността \"Офелиите\". В рамките на два часа деца и техните родители ще могат да участват в различни забавления. Целта на организаторите е \"да се мотивират децата да се запознаят и да заобичат зимните спортове\". Програмата включва още семеен паралелен слалом и щафета с шейни. Събитието ще предложи конкурси и демонстрации като направа на снежен човек, украса на шейна, теглене на въже и замеряне със снежни топки. Записването ще става на място от 9.00 до 11.00 часа. Организаторите посочват, че участието в състезанията е със собствени ски екипировка и шейни. Най-добрите ще бъдат отличени с предметни награди и медали. \"Зимен семеен празник\" е посветен на желанието на хората да живеят активно, да спортуват, да се отдават на физически и забавни занимания през зимата, като се наслаждават на емоциите, които предоставя природата, допълнени с удоволствието от игрите и спортуването на снега\", заявиха организаторите.", "date": "2018.02.02", "title": "Зимният семеен празник на Витоша в неделя ще включи конкурс за най-голяма снежна топка"}
{"url": "https://www.dnevnik.bg/bulgaria/2018/02/02/3122865_kmetut_na_septemvri_e_skljuchval_sdelki_sus_sebe_si/", "text": "Кметът на Септември Марин Рачев, който  вчера беше задържан , е сключвал сделки със себе си, обяви днес по Нова телевизия говорителят на главния прокурор Румяна Арнаудова. Според нея става въпрос за договори с 14 фирми, всички от тях, под контрола на роднини, бивши съдружници или приятели на Рачев. Арнаудова допълни, че документите, печатите и електронните подписи на всички компании, с които община Септември е сключвала договори, са намерени в един и същи офис, а те са обслужвани от една и съща счетоводна кантора. Говорителят на главният прокурор обяви, че днес срещу Марин Рачев ще бъде повдигнато обвинение за умишлена безстопанственост, като ще бъде решено и дали да остане в ареста. Още един обвиняем До момента има доказателства за нарушения поне по седем сделки, сключени с една и съща фирма за ремонт на улици. Компанията е била е собственост на кмета, преди да бъде избран, а сега е на негова втора братовчедка, каза говорителят на главния прокурор. Днес ще бъде повдигнато обвинение срещу още едно длъжностно лице от общината, каза Арнаудова по Би Ти Ви. Става дума за човек, който е отчитал дейността на фирмите, с които кметът е сключвал сделки. Румяна Арнаудова припомни, че Специализираната прокуратура  работи приоритетно по сигнали за корупция  срещу кметове, като допълни, че политическата им принадлежност няма отношение към това къде са проверките. Марин Рачев е кмет първи мандат, издигнат с подкрепата на ГЕРБ. Днес пред сградата на кметството се събраха стотина души, които изразиха подкрепата си за Рачев. Според тях кметът е свършил много за града, а обвиненията срещу него идват от шепа хора, които имат политически амбиции.", "date": "2018.02.02", "title": "Кметът на Септември е сключвал сделки със себе си, твърдят от прокуратурата"}
{"url": "https://www.dnevnik.bg/sport/2018/02/02/3122612_transseksualna_voleibolistka_schupi_rekord_po_tochki_v/", "text": "Първата транссексуална волейболистка в бразилското първенство Тифани Абреу предизвика силно вълнение в местната Суперлига. Състезателката на \"Бауру\" счупи рекорда за най-много точки в един мач в шампионата на страната. Абреу направи 39 при загубата с 2:3 (20:25, 14:25, 25:17, 25:18, 13:15) срещу водача \"Дентил прая\", който вече има 17 победи от 17 мача. До момента върховото постижение беше 37 точки на Тандара от 2013 г. С доброто си представяне Абреу вече има 160 точки в 30 изиграни гейма или средно по 5.33 точки на гейм. Включването на Абреу в лигата постави въпроса за допускането на транссексуални състезателки в женските първенства. Бившата състезателка Ана Паула написа в \"Туитър\": \"Вече аплодирахме МОК и неговите политики за чист спорт без измами. Сега жените, които дълги години са уважавали същите тези антидопингови правила, които са излезли чисти от безбройни тестове, откакто са били на 16-17 г., помагат на един биологически мъж да чупи рекордите им\". \"Ако Тифани се определя като жена, това е неин избор, който трябва да се уважава от всички. Преди всичко Тифани е личност и заслужава уважение. Но на спортното поле няма как да си затворим очите към факта, че Тифани е била Родриго в мъжко тяло в продължение на 30 години\", допълни Ана Паула. Международната федерация по волейбол започна да разглежда въпроса за участието на транссексуални спортисти в първенствата. Международният олимпийски комитет (МОК) даде знак, че ще обсъжда темата след зимните игри в Пьонгчанг, пише бразилският \"Глобо\". В началото на декември  Лоръл Хъбард, родена като Гавин Хъбард, спечели сребърен медал  в най-тежката категория - над 90 килограма, на световното по вдигане на тежести.", "date": "2018.02.02", "title": "Транссексуална волейболистка счупи рекорд по точки в един мач и предизвика полемики в Бразилия"}
{"url": "https://www.dnevnik.bg/biznes/2018/02/02/3122869_lipsata_na_polovin_milion_rabotnici_spirala/", "text": "Недостига на половин милион работници задържа икономическия растеж и това е най-големият проблем за бизнеса в момента, каза днес по Нова телевизия председателят на Асоциация на индустриалния капитал Васил Велев. Той допълни, че липсват не само висококвалифицирани специалисти, но и служители на всички нива и във всички сектори. Велев посочи, че при 100 излизащи в пенсия на пазара на труда влизат 63-ма души, като петима от тях заминават в чужбина. Председателят на Асоциация на индустриалния капитал допълни, че въпреки промените в законодателството, все още достъпът на чужденци до пазара на труда е затруднен. \"Един украинец, ако реши да отиде да работи в Полша само нужни няколко дни и 35 евро. За България става дума за месеци и 300 евро\", поясни Васил Велев. Той допълни, че целта на вноса на работници, не е да се плаща по-малко на вече ангажираните. Според лидера на КНСБ Пламен Димитров именно ниските заплати са основният проблем, защото в противен случай можело да бъдат привлечени българи, които работят на вън, така и работници от българската диаспора. Той е на мнение, че вносът на работна ръка не е затруднен, но въпреки това, през миналата година в България са дошли да работят 3247 чужденци.", "date": "2018.02.02", "title": "Липсата на половин милион работници спирала икономическия растеж"}
{"url": "https://www.dnevnik.bg/bulgaria/2018/02/02/3122864_jiteli_na_septemvri_se_subraha_na_demonstraciia_v/", "text": "Жители на град Септември, чиито кмет вчера бе задържан по подозрение за злоупотреби, се събраха тази сутрин пред общината за демонстрация в негова защита. Част от хората носеха плакати с негова снимка, вероятно от предизборната кампания, показа БНТ. Бивш кмет на съседното населено място Варвара обясни, че арестуваният Марин Рачев работел от рано сутрин до късно вечер и решил много проблеми с инфраструктурата на местните жители. Днес се очаква на Рачев да бъдат повдигнати две обвинения - за умишлена безстопанственост и за сключване на неизгодна сделка. По-рано отново в ефира на държавната телевизия говорителят на прокуратурата Румяна Арнаудова обяви, че освен кмета, като обвиняем ще бъде привлечено и длъжностно лице за документна измама. А на 14 фирми ще бъде направена ревизия, в чийто офиси са намерени документи по подозрение за данъчни престъпления.  \"Беше открит и офис, в който са намерени фирмените и счетоводни документи за 14 фирми, които се управляват от контролирани от кмета лица. Считаме, че чрез тях е източвана общината\", обясни тя. На Марин Рачев ще бъдат повдигнати две обвинения. Няма съмнения у прокурорите, че се касаe за умишлени действия от страна на кмета за това, че е възлагал почистване на улици на фирми, които са собственост или се управляват от негови роднини, обяви Арнаудова.  \"Нямаме данни, доказателства и твърдения, че кметът на Септември е бил изнудван. Според нас е работил доста спокойно и самоуверено\", посочи Румяна Арнаудова пред БиТиВи. \"Има случаи, когато се сключва договор за ремонт на улица от 400 метра, а тя е 200\", коментира говорителят на главния прокурор. ", "date": "2018.02.02", "title": "Жители на Септември се събраха на демонстрация в защита на арестувания кмет"}
{"url": "https://www.dnevnik.bg/evropa/2018/02/02/3122867_bulgarskoto_predsedatelstvo_predupredi_tereza_mei_za/", "text": "България, която е ротационен председател на Съвета на Европейския съюз, вчера предупреди британския премиер Тереза Мей срещу всякакви планове за промяна на правата на гражданите на съюза след Брекзит, предаде \"Франс прес\", цитирана от БТА. Министърът за българското председателство Лиляна Павлова изрази безпокойство от изявленията на Мей. Всички действащи правни норми на ЕС \"трябва да бъдат прилагани по време на преходния период\", настоя Павлова. В понеделник ЕС определи като  една от основните си позиции  на преговорите за бъдещия преходен период, който ще започне след излизането на Великобритания от ЕС в края на март 2019 г. и ще продължи до края на 2020 г. Според нея Лондон ще продължи да спазва правните норми на ЕС, включително правата на гражданите да работят и живеят където пожелаят, в замяна на достъп на Великобритания до единния пазар. Но вчера Тереза  Мей разпали нов дебат  с изявлението си, че европейските граждани, дошли във Великобритания по време преходния период, не би трябвало да получат същите права като тези, които са пристигнали преди Брекзит. ЕС иска да приключи преговорите за преходния период до края на март, за да може да продължи с преговорите за бъдещите отношения с ЕС. Министър Павлова отбеляза, че дискусиите за Брекзит навлизат в най-трудния си период и ЕС трябва да запази единството си. За нас успехът е да запазим единството на 27-те, да защитаваме правата, защото Тереза Мей получи много силна подкрепа, например от президента на САЩ, в полза на твърд Брекзит, изтъкна Лиляна Павлова.", "date": "2018.02.02", "title": "Българското председателство предупреди Тереза Мей за правата на гражданите на ЕС след Брекзит"}
{"url": "https://www.dnevnik.bg/na_put/2018/02/02/3122383_problemut_sus_zaetite_ot_ranna_utrin_shezlongi_moje_da/", "text": "Туристическата компания Томас Кук (Thomas Cook) намери решение на проблема на туристите, със \"заетите\" от ранна утрин шезлонги, върху които са хвърлени кърпи. Британските туристи в Южна Европа от години се оплакват, че като дойдат веднага след закуска край басейна или на плажа заварват всички шезлонги на първа линия заети с хвърлени на тях плажни кърпи. Притежателите на кърпите обаче пристигат на плажа по обед и така шезлонгите не се ползват за яд на пристигналите по-рано. Егоистичният маниер на поведение дори попадна под прицела на местните власти в  хърватския град Тисно,  които решиха да конфискуват захвърлените хавлии. Така или иначе практиката продължава, а британският туроператор измисли как да я \"победи\". \"Томас Кук\" обяви, че вече дава възможност на почиващите да си резервират предварително шезлонг край басейна срещу заплащане, предаде \"Асошиейтед прес\". Клиентите на туроператора, които биха желали да платят 25 евро допълнително за престоя си, могат да си изберат шезлонг, като така ще избегнат сутрешния спринт за хвърляне на хавлия, за да си го запазят за деня. За начало планът обхваща 30 хотела. \"Томас Кук\" посочва, че шезлонгите ще бъдат изобразени на карта с компас, за да могат хората да преценят дали определена зона ще бъде на слънце или на сякна през различните части на деня.", "date": "2018.02.02", "title": "Проблемът със \"заетите\" от ранна утрин шезлонги може да се реши ... с пари"}
{"url": "https://www.dnevnik.bg/evropa/2018/02/02/3122871_cheshkoto_obrazovatelno_ministerstvo_se_otkaza_ot/", "text": "Чешкото министерство на образованието съобщи, че след протести на посолствата на Украйна и Грузия е оттеглило одобрението си за атлас, в който фигурира Ислямска държава, а Крим е представен като руска територия, предаде \"Франс прес\", цитирана от БТА. Миналата година министерството одобрило атласа, публикуван от издателство \"Картография Праха\", макар че чешката дипломация не признава нито Ислямска държава, нито анексирането на Крим от Русия. Министерството провери ситуацията и оттегли одобрението си за този атлас, като обеща възможно най-бързо да оправи положението, се казва в комюнике. В края на 2015 г. друго чешко издателство - \"Отово накладателстви\" - издаде \"Атлас на футбола\", където Крим също беше представен като руска територия. Тогава издателството поднесе извиненията си и отдаде случилото се на \"човешка грешка\". Москва анексира Крим през март 2014 г. след спорен референдум, на който, според Кремъл, 97 процента от населението на полуострова се избрали присъединяване към Русия. Оттогава международната общност редовно осъжда анексията. По онова време чешката дипломация заяви, че никога няма да приеме нарушаването на териториалната цялост на Украйна. Чешкият президент Милош Земан, известен с проруските си позиции, нееднократно е определял анексирането на Крим като \"свършен факт\". \"В действителност Крим без всякакво съмнение е руски. Става въпрос обаче за незаконна анексия и аз съм заявявал това много пъти\", каза Земан миналата седмица  в телевизионни дебати преди преизбирането си .", "date": "2018.02.02", "title": "Чешкото образователно министерство се отказа от атлас, в който Крим е руска територия"}
{"url": "https://www.dnevnik.bg/biznes/2018/02/02/3122873_kum_bulgariia_ima_goliam_investicionen_interes_uveri/", "text": "Инвеститори вече се интересуват и от райони с висока безработица като Видин, Горна Оряховица, Враца, Кърджали. На тези места се обмисля и изграждането на индустриални зона. Това се разбра от думите на министъра на икономиката Емил Караниколов пред БНТ. Компании подали заявки за получаването на клас инвеститор като намерението им било да вложат общо 1 млрд. лв. в различни производства, съобщи още министърът и посочи, че само през първите десет дни на годината такъв клас бил даден на десет компании. Допълни, че при инвестиции в райони с висока безработица облекченията за компаниите са по-големи при получаването на сертификат за клас. В момента към България има сериозен инвестиционен интерес, компаниите виждат, че се вдига рейтингът й, обобщи Караниколов. Той все пак призна, че проблем за компаниите си остават липсата на работна ръка и административните тежести, които обаче правителството непрекъснато работело да намали, а освен това дори и в държавите с електронно управление бизнесът се оплаквал от бюрокрацията. В отговор на въпрос министърът посочи и че българите постепенно се завръщали от чужбина, но ключово за тази стъпка щяло да бъде повишеното заплащане.", "date": "2018.02.02", "title": "Към България има голям инвестиционен интерес, увери министър Караниколов"}
{"url": "https://www.dnevnik.bg/zdrave/2018/02/02/3122878_zdravnoto_ministerstvo_iska_ot_bolnicite_da_imat/", "text": "Лечебните заведения, независимо дали са държавни или общински, трябва да имат единни правила за финансово управление, ката днес по Би Ти Ви зам.-министърът на здравеопазването Жени Начева. Според нея така няма да се стига до неразумно разходване на средства. Начева допълни, че след като и в момента има общински болници, които работят без дългове, проблемът е в управлението на средствата. Попитана, защо беше спряно издаването на разрешителни за нови лечебни заведения, тя отговори, че първо трябва да приключи работата при държавните болници. \"Лекарства за онкоболни пациенти няма да липсват\", подчерта Начева. Според нея от 26 нови медикамента, се въвеждат половината, които ще се прилагат в най-добрите лечебни заведения. \"Така се дава повече шанс на пациентите да получат висококачествено здравеопазване\", смята Начева.", "date": "2018.02.02", "title": "Здравното министерство иска от болниците да имат единни правила за финансово управление"}
{"url": "https://www.dnevnik.bg/evropa/2018/02/02/3122875_korsikanski_nacionalist_kum_makron_govorete_s_nas_ili/", "text": "Франция си играе с огъня като отхвърля корсиканските искания за автономия, заяви пред \"Ройтерс\" председателят на регионалния съвет Жил Симеони, като призова президентът Еманюел Макрон да бъде отворен за диалог по време на посещението си следващата седмица. Преди да сложат оръжия през 2014 г., групи, подкрепящи корсиканската независимост извършиха над 10 000 атаки за четири десетилетия. Тези тайни групи се свързват с най-малко 40 смъртни случая, било то в атаки срещу правителствени служители или в резултат от вътрешни борби между враждуващи фракции. \"През осемдесетте и деветдесетте години, когато националисткото движение представляваше само едно малцинство и използваше насилие, правителствата от ляво и дясно проведоха разговори с хората с качулки... но днес, когато ние представляваме мнозинството и казваме, че няма друг път, освен демокрацията, правителството не иска да отстъпи\", коментира Симеони. \"Това е неприемливо\", допълва той. Мирът на острова и разочарованието от основните партии, проядени от корупция, помогнаха на националистите, водени от Симеони,  да спечелят властта на изборите през декември . Те призовават за повече автономия, но не и за независимост. Симеони настоява за официален статут на корсиканския език и правото да се блокира покупката на собственост от хора, пребиваващи извън Корсика. Правителството заяви, че е отворено за някакви промени в отношенията си с острова, който в момента има по-малко права в сравнение с региони като Каталуня в Испания например. Министрите обаче отхвърлиха по-символичните искания като въпроса за езика. Това разгневи лидерите националисти, които призоваха корсиканците да излязат на протест в неделя преди визитата на Макрон, планирана за вторник. \"Някои хора ми казват: ако победата на изборите не ни дава дори правото да водим разговори за това, за което ви дадохме мандат, значи демокрацията е в задънена улица\", казва Симеони. \"Да се стигне от тук до това някои хора да казват, че \"бомбите са по-ефективни от гласовете\" е нещо, с което аз не съм съгласен, но което в някакъв момент може да бъде оправдано за някои хора\", допълва той. Симеони, който е умерен и отхвърля насилието, казва, че това не е изнудване, но призовава да се отворят политическите и икономически възможности за корсиканците, за да се избегне не само риска от политическо насилие, но и от други видове насилие, например младежката престъпност.", "date": "2018.02.02", "title": "Корсикански националист към Макрон: Говорете с нас или има риск от насилие"}
{"url": "https://www.dnevnik.bg/bulgaria/2018/02/02/3122891_protest_sreshtu_smetishte_shte_zatvori_putia_za/", "text": "Протест на жителите на село Джерман ще затвори главен път Е-79 към 12 ч. на обед утре, предаде Би Ти Ви. Мастните хора недоволстват срещу плановете на община Дупница да изгради сметище в селото, на 400 метра от къщите им. От седем години живеещите в Джерман се борят срещу проекта за депото за отпадъци с аргумента, че при силни валежи боклуците ще се спуснат към домовете им и река Джерман. Блокадата на пътя обаче няма да предизвика сериозно затруднение за придвижването, тъй като по-голямата част от трафика минава по магистрала \"Струма\".", "date": "2018.02.02", "title": "Протест срещу сметище ще затвори пътя за Гърция в събота"}
{"url": "https://www.dnevnik.bg/bigpicture/2018/02/02/3120914_nai-dobrite_snimki_na_dnevnik_prez_ianuari/", "text": "Фоторепортерите на \"Дневник\" всеки ден са там, където стават събитията. В обективите им се отразяват новините в България, както и стотици интересни детайли от живота, които остават встрани от информационния поток. Предлагаме ви подбор от най-добрите снимки за месеца, направени от Анелия Николова, Юлия Лазарова, Велко Ангелов, Цветелина Белутова и Николай Дойчинов. Очакваме и вашите снимки за   Селекцията ще бъде взискателна, защото това е мястото за качествена фотография, през която се разказват и истории.", "date": "2018.02.02", "title": "Най-добрите снимки на \"Дневник\" през януари"}
{"url": "https://www.dnevnik.bg/sviat/2018/02/02/3122892_ot_dnes_chehite_imat_pravo_na_otpusk_po_bashtinstvo/", "text": "От днес чешките мъже имат право на едноседмичен отпуск по бащинство с влизането в сила на поправка в закона за здравното осигуряване, предаде \"Франс прес\". Така Чехия се присъединява към около 20 страни в Европейския съюз, където вече е въведена аналогична мярка. Бащите, които внасят здравни осигуровки, имат право на дневно обезщетение, възлизащо на 70 процента от брутната им заплата, гласи поправката, която беше предложена от предишното левоцентристко правителство начело със социалдемократа Бохуслав Соботка и одобрена от парламента в началото на 2017 г. Отпускът по бащинство трябва да бъде използван през първите шест седмици след раждането на детето и важи и за осиновено дете. \"Условието е мъжът да е вписан като баща на детето в регистъра за гражданското състояние. Не е задължително той да има брак с майката на детето и да живее заедно с нея\", каза говорителят на Управлението за социално осигуряване Яна Буранова. /БТА", "date": "2018.02.02", "title": "От днес чехите имат право на отпуск по бащинство"}
{"url": "https://www.dnevnik.bg/politika/2018/02/02/3122920_bsp_poiska_otstraniavane_na_delian_dobrev_ot/", "text": "БСП продължи темата с оставката на Делян Добрев от парламента, като Александър Симов поиска от председателстващия заседанието Валери Жаблянов (БСП) Добрев да бъде отстранен от пленарна зала. \"Трябва да сме в съзвучие с Конституцията, трябва да изпълните това мое желание\", обърна се към Жаблянов Симов. Данаил Кирилов (ГЕРБ) възрази, че се допускат въобще такива процедури в парламента. \"Всички оратори, след като са в тази зала, трябва да имат достатъчно компетентност, за да знаят кога се прекратява мандатът на народен представител. Мандат се прекратява след случване на три юридически факта – оставка, решение на Народното събрание, решение на ЦИК, с което се обявява мандатът за прекъснат и се връчва мандат на следващия\", каза Кирилов. \"Чудех се в последните дни защо толкова ме мразят колегите от БСП и единствената причина, която намерих е, че всеки ден съм със синя вратовръзка. Днес специално съм си сложил червена\", каза и Делян Добрев. \"Предлагам не само да ме отстраните от зала, а да викнете и полиция, за да ми сложат белезници или направо да ме дадете за разстрел, без съд и присъда. Във вашата партия имате опит\", добави Добрев. Александър Симов тогава предложи: \"След като не искат да се спази конституционната процедура, да гласуваме процедура за допуска на Добрев в пленарна зала. Предлагам да не уронваме повече престижа на народен представител, отговори му Жаблянов.", "date": "2018.02.02", "title": "БСП поиска отстраняване на Делян Добрев от парламентарната зала"}
{"url": "https://www.dnevnik.bg/sport/2018/02/02/3122910_svetovnata_antidopingova_agenciia_prie_kritichno/", "text": "Световната антидопингова агенция (WADA) прие с притеснение решението на Спортния арбитражен съд (КАС) за руските спортисти. Съдът в Лозана  отмени доживотните наказания на 28 руски олимпийци . Суровото наказание беше наложено от МОК заради нарушаване на антидопинговите правила по време на игрите в Сочи 2014. Със становището си WADA се присъедини към мнението на  MOK, който обяви, че обмисля да обжалва решението . \"Агенцията подкрепя намерението на МОК да анализира тези решения много внимателно и да разгледа всички възможности, включително и обжалване\", се казва в становището. Според WADA фактът, че наказанията на 11 спортисти остават в сила, потвърждава разкритията на комисията към МОК, която беше сформирана през юли 2016, за да разследва системните манипулации на Русия в процеса по допинг контрол. Преди ден от МОК заявиха, че решенията на съда в Лозана \"могат да имат сериозно въздействие върху борбата с допинга в бъдеще\". Олимпийският комитет е разочарован, че върховният орган в спортното законодателство не е уважил \"доказани допинг нарушения\". МОК изтъкна, че решението на КАС не означава непременно, че тези 28 руски спортисти ще бъдат поканени да участват в зимните олимпийски игри в Пьонгчанг 2018. Игрите започват след седмица.", "date": "2018.02.02", "title": "Световната антидопингова агенция прие критично свалянето на санкциите срещу руските спортисти"}
{"url": "https://www.dnevnik.bg/evropa/2018/02/02/3122898_nova_morska_misiia_na_es_ne_zaduljava_korabite_da/", "text": "Европейската гранична агенция \"Фронтекс\" стартира нова средиземноморска операция с името \"Темида\", която премахва задължението от предишната мисия спасените мигранти да бъдат транспортирани само до Италия, предаде \"Ройтерс\". Италия многократно се оплака от липсата на солидарност в Европейския съюз в справянето с мигрантската криза. Предишната операция на \"Фронтекс\" \"Тритон\" изискваше спасените в морето да бъдат превозвани до Италия, дори и друга държава членка на ЕС да се намира по-близо. \"В \"Тритон\" всички спасени трябваше да бъдат транспортирани до Италия\", каза Изабела Купър, говорител на \"Фронтекс\". \"Темида\" оставя решението на (страната), координираща конкретната спасителна мисия\", допълни тя. Тъй като Италия координира основната част от морските спасителни операции между Северна Африка и южния си бряг, е малко вероятно новото правило да окаже голям ефект, но то отправя политическо послание към средиземноморските съседи на страната като Малта. Спасените мигранти няма да бъдат изпращани в държави извън ЕС като Либия и Тунис, уточни Купър. Тя посочи, че според международното право те трябва да бъдат транспортирани до най-близкото безопасно място и този принцип ще продължи да се спазва. През януари в Италия по море са пристигнали 4256 мигранти, което е с 6% по-малко в сравнение със същия месец миналата година.", "date": "2018.02.02", "title": "Нова морска мисия на ЕС не задължава корабите да карат мигрантите в Италия"}
{"url": "https://www.dnevnik.bg/bulgaria/2018/02/02/3122925_kratki_novini_pri_incident_pochina_malkiiat_sin_na/", "text": "При инцидент на писта почина малкият син на Ивайло Московски Момче на 4 години е загинало при инцидент на писта в курорта Боросвец, съобщи МВР. От Министерството на транспорта, информационните технологии и съобщенията съобщиха, че починалото дете е малкият син на министър Ивайло Московски. \"В този изключително труден момент семейството на министър Ивайло Московски моли представителите на медиите да се съобразят със скръбта им и да уважат правото им на уединение\", се казва в съобщение на ведомството. Сигналът за инцидента е подаден в МВР в 15.15 ч. днес, съобщиха от вътрешното министерство. От там посочват, че обстоятелствата и причините, довели до нещастния случай, се изясняват. \"Дневник\" поднася съболезнования на семейството. Британец, нападнал мюсюлмани, бе осъден на доживотен затвор Британецът, връхлетял с минибус върху мюсюлмани в Лондон, ще прекара поне 43 години в затвора, съобщи агенция \"Асошиейтед прес\". Съдията определи нападението като \"терористична атака\", която се наказва с доживотен затвор без право на помилване за поне 43 години. През юни Дарън Озбърн уби един човек и рани 12, прегазвайки ги с минибус, докато те излизали от джамия в британската столица. Температурен рекорд е отчетен в Русе днес Максимална температура от 19,1 градуса е измерена около 14.00 часа днес в Русе, което е рекорд за тази дата, предаде БТА. Статистиката в града се води от 1961 г. Досега най-топло на 2 февруари е било през 2016 г., когато термометрите са отчели 16 градуса. Най-студено на този ден е било през 2012 г. - минус 15,6 градуса. Задържаните от Медицинския университет ще трябва платят до 200 хил. лв., за да не са в ареста Специализираният наказателен съд потвърди наложените от прокуратурата парични гаранции от по 200 хил. лв. на четирима от обвинените за участие в организирана престъпна група и незаконни действия при приема на студенти в Медицинския университет в столицата. Сред тях е и бившият ректор на университета Ваньо Митев. На другите двама, които са обвинени по делото - с инициали Д.Ц. и А.Ф., съдът определи намалени наполовина гаранции - по 100 хил. лв. Определението на съда е окончателно и не подлежи на обжалване или протест. Междувременно в хода по същото разследване у един от обвиняемите са намерени и иззети пари в различни валути за над 134 000 лева, както и голям брой документи за собственост на имоти. Обявена е грипна епидемия в Разград  Решението е взето днес на заседание на Регионалното оперативно бюро за борба с грип и остри респираторни заболявания, съобщи агенция \"Фокус\". От началото на седмицата заболеваемостта е нараснала до 209.57 на 10 000 души. Преустановяват се профилактичните прегледи, женските и детски консултации, плановите операции и задължителни имунизации, както и свижданията в болниците. Предприемат се и стъпки като засилване на мерките за предпазване от вътреболнично заразяване с грип, ограничаване на извън училищни мероприятия, както и масови такива, в особено в затворени заведения, задължително ползване на маски от персонала в лечебни и здравни заведения, в детски заведения аптеки и дрогерии, засилване на сутрешният филтър в детските заведения за недопускане на болни деца. Грипната епидемия в областите София-град, Кюстендил и Пазарджик се отменя от събота На територията на трите области се отменя забраната за провеждане на детските и женските консултации, свижданията в лечебните заведения за болнична помощ и поставянето на имунизации. Картината на заболеваемостта е динамична и регионалните здравни инспекции следят епидемичните показатели, за да предприемат мерки. За година има 60 разследвания заради неупражнен контрол над животни През 2017 г. в страната са образувани 60 досъдебни производства за престъпления, свързани с неупражнен контрол над животно, вследствие на което е причинена телесна повреда или смърт, обяви от парламентарната трибуна министърът на вътрешните работи Валентин Радев, цитиран от \"Фокус\". Той поясни, че при подаден писмен сигнал за агресивно куче се отива на оглед и се извършва съвместна проверка от инспектор на районната администрация и представител на неправителствена организация. Радев допълни, че когато сигналът е с неизвестен адрес, се изпращат и полицаи от местното управление, които да съдействат за установяването му.  Във вторник се разбра, че МВР е укрепила капацитета на зоополицията и от 56 служителите ѝ са станали 433 . Те ще имат и коли. Тогава Радев се застрахова: \"Гражданите да не си представят, че тея автомобили ще имат отзад...как се казва тая дума...кучкарник, а некво място, дето ще събираме кучета, птици и некви други неща. Има други организации, които се занимават с това\".  Осем граничари са обвинени за подкупи Осем гранични полицаи от \"Малко Търново\" са обвинени за участие в организирана престъпна група за подкупи. Според спецпрокуратурата граничарите са събирали парите от българи и чужденци. Доказателствата до момента показвали, че престъпното сдружение е действало от края на 2016 г. до края на миналата година. Полицаите са събирали средно между 20 и 60 лв., както и в други валути. Парите се слагали в \"обща каса\", а след края на работния ден ги разпределяли помежду си. Подкупите са вземани при нередности в документите на преминаващите границата. Автобуси и чужди камиони са плащали и за да минат по-бързо бариерата и да не им проверяват обстойно багажите и товарите. Осмината са освободени срещу парична гаранция. Прокуратурата е поискала отстраняването им от работа до приключване на разследването. Прокуратурата иска арест за собственик на питбул Районната прокуратура в Пазарджик поиска задържане под стража на 35-годишен мъж, чието куче в края на януари нахапа до смърт 3-годишно дете в село Мокрище. Мъжът е привлечен като обвиняем за неполагане на грижи за кучето. В хода на проведеното разследване е извършен оглед на местопроизшествието, към който е приложен и фотоалбум, разпитани са свидетели, назначена е съдебно-медицинска експертиза и др. Предстои Районен съд-Пазарджик да разгледа искането на прокуратурата. Ученик пострада при сбиване в София Инцидентът е станал снощи около 22 часа в столичния квартал \"Дружба\". 15-годишното момче е пострадало при саморазправа между група младежи, съобщиха от столичната полиция. Пострадалият ученик е прегледан в болнично заведение, не са установени сериозни наранявания.", "date": "2018.02.02", "title": "Кратки новини: При инцидент почина малкият син на Ивайло Московски"}
{"url": "https://www.dnevnik.bg/sviat/2018/02/02/3122924_vuv_venecuela_ima_risk_ot_voenen_prevrat_sreshtu/", "text": "Срещу венецуелския президент Николас Мадуро може да бъде извършен военен преврат, макар Съединените щати да не търсят смяна на режима и да нямат разузнавателни данни за такива планове на армията. Това каза американският държавен секретар Рекс Тилърсън, преди да започне обиколка в Латинска Америка, предаде \"Ройтерс\". Тилърсън добави, че както показва историята на армията в района, тя често се е намесвала в случаи на сериозна криза, \"когато нещата са толкова лоши и ръководството вече не може да служи на хората.\". На Мадуро може да му се наложи да търси убежище в Куба, пошегува се държавният секретар на САЩ в речта си в университета в Тексас. \"Ако в кухнята му стане твърде горещо, сигурен съм, че има достатъчно приятели в Куба, които могат да му дадат хубава вила на плажа.\" Предстои държавният секретар  да посети Мексико , Аржентина, Перу и Колумбия. Повечето от тези държави  вече осъдиха отговора , който дадоха властите във Венецуела на опозиционните протести миналата година (в Колумбия има стотици хиляди венецуелски бежанци), а Мадуро в резултат дори обвини Мексико, че стои зад безредиците. След коментарите на Тилърсън обаче външният министър на Венецуела Хорхе Ареаса, който е на посещение в Куба, призова латиноамериканските държави да се обединят срещу \"общия враг\". \"Империализмът е нашият враг. Тръмп действа срещу Мексико по същия начин, по който напада Венецуела и централноамериканските имигранти,\" каза той. Според Би Би Си една от най-важните цели на посещението е да се гарантира подкрепата на тези държави за твърдата линия на Вашингтон към Каракас. Тилърсън загатна за възможността за преврат по-малко от три месеца  преди извънредните избори , които предстоят във Венецуела и на които Мадуро ще се кандидатира за втори шестгодишен мандат. Той често обвинява Вашингтон, че ръководи заговор за отстраняването му. Държавният секретар на САЩ обаче повтори позицията на американските власти, че  хаосът във Венецуела  е \"човешко дело\" - страната \"има най-големите доказани петролни запаси, но венецуелците гладуват, умират от недохранване и болести.\"", "date": "2018.02.02", "title": "Във Венецуела има риск от военен преврат срещу Мадуро, обяви Тилърсън"}
{"url": "https://www.dnevnik.bg/bulgaria/2018/02/02/3122964_sudut_ostavi_zadurjanite_za_otvlichaneto_na_adrian/", "text": "Софийският градски съд (СГС) наложи най-тежката мярка за неотклонение - постоянен арест, на четиримата,  които са обвинени  като помагачи за отвличането на Адриан Златков през лятото на 2017 г. Определението на съда не е окончателно и подлежи на обжалване. Тази седмица стана известно, че прокуратурата  със съдействието на сръбските власти  е привлякла към наказателна отговорност Здравка Стефанова (35 г.), Ивайло Борисов, известен с прякора си Ториното (34 г.), Мартин Марков (43 г.) и Георги Джамбазов (37 г.). Според държавното обвинение те са спомогнали отвличането като Ториното и Марков са предоставили на извършителите две коли, а Джамбазов и Стефанова са купували симкарти на сръбски мобилен оператор, с които са водени преговорите за получаването на откупа. Извършителите на отвличането все още не са известни. Според съдия Даниела Талева събраните по делото доказателства са косвени, но са прекалено много, за да се приеме, че са плод само на съвпадения и от тях може да се направи обосновано предположение, че четиримата са спомогнали за отвличането на Златков. Талева отбеляза още, че престъплението, в което те са обвинени е тежко, след като предвиденото в закона наказание е затвор от 7 до 15 години. Съдът прие още, че има опасност обвинените да извършат престъпление като могат да повлияят на свидетели или да прикрият доказателства в хода на разследването. От определението на съда се разбра и, че Ториното и Джамбазов са били в изпитателен срок, когато са извършвали деянията, в които са обвинени.  Срещу Ивайло Борисов има две публично известни дела . По едното от тях той бе оправдан окончателно през 2016 г., а другото в момента е на трета инстанция - във ВКС. Явно той е бил подсъдим и в други процеси. Мартин Марков е бил осъждан, но е реабилитиран и затова съдът отбеляза, че той и Стефанова са неосъждани. От думите на съдия Талева стана известно, че по делото има свидетелски показания и справки от гранична полиция и сръбските власти, че Здравка Стефанова е била в Пирот в периода на отвличането, където е купувала симкарти на сръбски мобилен оператор. С тях разследващите твърдят, че са водени преговорите за получаване на откупа, който доведе до освобождаването на Адриан Златков. Сред доказателствата по делото са снимки, на които се вижда, че обвинените са закарали една кола в близост до извършване на отвличането, която след това бе открита там от полицията. Както и че са засечени ползвани от тях телефони в близост до мястото на извършване на престъплението. След заседанието Ториното заяви пред журналисти, че главният секретар на МВР и двамата прокурори в разследването са предлагали сделка на Мартин Марков и Георги Джамбазов да ги направят защитени свидетели и да ги изведат в Австрия или Швейцария, за да помогнат на разследващите. Четиримата бяха задържани след беседа с криминалния контингент в София в началото на седмицата. Синът на бизнесмена, собственик на автокъща Тони Златков,  беше отвлечен  и  държан 11 дни в плен  миналото лято. За \"освобождаването\" на сина си  Тони Златков заяви, че е платил откуп , без да посочи за каква сума става дума.", "date": "2018.02.02", "title": "Съдът остави задържаните за отвличането на Адриан Златков в ареста"}
{"url": "https://www.dnevnik.bg/evropa/2018/02/02/3122976_bebeshkoto_mliako_na_laktalis_moje_da_e_bilo_zamurseno/", "text": "Френската компания \"Лакталис\" може да е произвеждала замърсено със салмонела бебешко мляко повече от десетилетие, заяви изпълнителният директор на фирмата, добавяйки, че това може да й струва на стотици милиони евро, предаде \"Ройтерс\". Една от най-големите групи за млечни продукти  изтегли 12 милиона кутии във Франция и по света , след като бебета се разболяха заради прием на замърсено със салмонела адаптирано мляко, произведено във фабрика в западна Франция. Същият вид бактерия е отговорен за някои инфекции през 2005 г., каза изпълнителният директор на \"Лакталис\" Еманюел Бение, като добави, че е възможно фабриката да е източник на заразата в тези и други случаи. През 2005 г.  фабриката в Краон  е била собственост на друга компания, купена от \"Лакталис\" през 2006 г. \"Не може да се изключи възможността бебета да са консумирали замърсено мляко през този период (2005-2017 г.)\", посочи Бение. Институтът \"Пастьор\", френска организация, която извършва мониторинг върху микроорганизмите и болестите, заяви, че повече от 200 бебета във Франция са били заразени със \"салмонела агона\" след 2005 г. Според френските здравни власти 36 от 38 случая миналата година са свързани с млякото на \"Лакталис\", както и един в Испания и един предполагаем в Гърция. Бение постави под въпрос ефективността на общо 16 000 теста, извършени от частна лаборатория миналата година, които не са разкрили проблема. \"Ако анализът на крайните продукти бе показал присъствието на салмонела агона, ние, разбира се, нямаше да продаваме продуктите и щяхме да избегнем кризата\", се посочва в изявление на \"Лакталис\". Бение заяви, че не може да каже колко точно ще струва скандалът на компанията, но цената ще бъде много висока, няколко стотици милиона евро. \"Това може да ни струва лиценза за износ за неопределен период\", допълни той.", "date": "2018.02.02", "title": "Бебешкото мляко на \"Лакталис\" може да е било замърсено със салмонела от години"}
{"url": "https://www.dnevnik.bg/sport/2018/02/02/3122931_fotogaleriia_posreshtaneto_na_severnokoreiska/", "text": "Делегация от спортисти и официални лица от Северна Корея пристигна в Южна Корея за предстоящите зимни олимпийски игри в Пьонгчанг.", "date": "2018.02.02", "title": "Фотогалерия: Посрещането на севернокорейска делегация в Южна Корея"}
{"url": "https://www.dnevnik.bg/zelen/2018/02/02/3123032_za_polzite_ot_vlajnite_zoni/", "text": "Днес- 2 февруари отбелязваме важната роля за хората и планетата от влажните зони с т.нар. Световния ден на влажните зони. Влажните и заливни зони допринасят за качеството ни на живот и оцеляването ни и имат редица социални и икономически ползи, за които припомнят природозащитната организация WWF, която има голям принос за опазването и възстановяването им. Една от най-значимите ползи е предпазването от наводнения и осигуряването на чиста вода. В тях се съхраняват големи количества въглерод, което ги прави изключително важни за предотвратяване на промените в климата. Те осигуряват и храна, дървен материал и биомаса, способстват за развитието на устойчивия туризъм – каякарство, плуване и гмуркане, наблюдение на птици, риболов, ветроходство. Влажните зони са дом на стотици видове с висок консервационен статус като дивия шаран, водните костенурки, къдроглавия пеликан, блатните кокичета и водните рози. До скоро тези ползи не са били осъзнавани и в резултат на човешката дейност са унищожени близо   Това е довело до срив на риболова по Дунав. В миналото около 65% от улова на риба в някои участъци на реката се е падал на дивия шаран, но след пресушаването на блатата край Дунав, където той хвърля хайвера си, видът бързо става критично застрашен (\"Червената книга\" от 1981 г.). \"До неотдавна изобщо не се разбираше нуждата от възстановяване на влажни зони, напротив, политиката беше за пресушаването им. С помощта на WWF са подготвени най-мащабните проекти за възстановяване на влажни зони в България, обхващащи територии в Природен парк \"Персина\" и защитена местност \"Калимок-Бръшлен\". Водеща е ролята на организацията във възстановяването на зони по поречието на реките Русенски Лом и Веселина, както и във възстановяването на крайречни гори\", заяви екологът от WWF Стоян Михов. Вече могат да се видят и резултатите от тази работа. Благодарение на усилията на Дирекцията на Природен парк Персина, Българското дружество за защита на птиците, WWF и други организации, след 50-годишно отсъствие там са се завърнали и вече гнездят къдроглави пеликани.", "date": "2018.02.02", "title": "За ползите от влажните зони"}
{"url": "https://www.dnevnik.bg/bulgaria/2018/02/02/3123038_valeri_simeonov_za_borisov_tozi_goliam_chovek_s_tova/", "text": "Според вицепремиера Валери Симеонов не е работа на премиера Бойко Борисов да се занимава със съдбата на двете лъвчета, които  се родиха през септември 2017 г.  в зоопарка в Разград, бяха стъпкани от по-едри животни в клетката и спасени от природозащитници и доброволци. \"Но той като го гледам, е готов навсякъде да откликне, може би такъв му е манталитетът. За мен е унизително да се занимаваме от сутрин до вечер с такива глупотевини. Този голям човек с това голямо сърце е готов да откликне навсякъде. Такъв му е темпераментът\", смята Симеонов. Напоследък нещо много олекна политическия, обществения живот на България, коментира още той в интервю за телевизия \"България он ер\". Европа е малко джазова Валери Симеонов мисли, че е напълно излишен  инициираният от БСП референдум  за ратификацията на Истанбулската конвенция. \"Може ли за такива глупости да се харчат държавни пари. Това ли е голямата тема в България - дали да има гей бракове, или не, че с референдум да я решаваме\", попита той. По думите му ГЕРБ не подкрепя гей браковете, но \"тъй като са голямата управляваща партия попадат между ударите на обществото и на Европа\". Всъщност идеята за референдум за гей браковете е на другия вицепремиер и лидер на ВМРО - част от \"Обединени патриоти\"  Красимир Каракачанов .  \"Истината е, че Европа ни натиска, защото такава й е ориентацията малко по-модерна, да не кажа джазова. За разлика от България, която пет века е оцеляла, без да промени нито своята религия, нито своя език, нито своя фолклор. И точно на Коледа напук на турците колим прасе - най-мръсното животно, което турците не могат да дишат - оттам е тръгнало всичко. Така че българинът е много устойчив народ, българинът е много традиционен народ. Той си има ценностна система, която е доста позагубена, в това отношение виждате, че е безкомпромисен. И се получи едно обединение на нацията около тази конвенция\", разясни Симеонов. НСО е заплаха за висшите държавници \"Още 2015 г. съм изявил позицията си за НСО. Трябва да има служба към полицията, а не да има държава в държавата – със собствен бюджет и никой да не знае какво вършат. С правомощията, които получава от закона, и по начина, по който функционира, НСО е заплаха за висшите хора в държавата\", коментира вицепремиерът подадената от директора на Националната служба за охрана оставка. Народното събрание носи отговорността, защото е приело този закон. \"Защото няма и контрол. Служителите на НСО може нощно време да работят охрана в някое заведение и да се правят, че не виждат разпространението на наркотици\", смята Валери Симеонов. Той препоръча на \"прокуратурата и на правосъдната система със същия хъс и енергия, с които започват да правят разследване на едни такива институции, които няма къде да избягат, нито могат да се противопоставят, по същия начин да се насочат и към организираната престъпност и по-мащабните злоупотреби, за които съм сезира в областта на енергетиката, например\". Коментарът му беше във връзка с акцията срещу кмета на Септември Марин Рачев, който преди два дни  беше задържан  по подозрение за злоупотреби. На въпрос дали България може да се справи с корупцията, Симеонов каза, че \"няма проблем, който една държава не може да реши, стига да поиска да го направи\". Концесионерът няма финансова полза от втори лифт Според вицепремиера Симеонов концесионерът няма да има пряка финансова полза от втори лифт в Банско. \"Хората, които отиват в Банско, ще бъдат същите, но няма да чакат три часа като говеда на тълпи на опашките, а ще чакат един час. Всички останали аргументи са лъжа. Всъщност ние сме свидетели на \"Митинга на лъжата\"- шествието на лъжата в центъра на София всеки четвъртък. Жалко за хората, които се подлъгват и не търсят сериозната аргументация, а просто вярват на едни опънати плакати\", коментира той.", "date": "2018.02.02", "title": "Валери Симеонов за Борисов: Този голям човек с това голямо сърце е готов да откликне навсякъде"}
{"url": "https://www.dnevnik.bg/sviat/2018/02/02/3123031_silite_na_asad_i_turciia_prichiniavat_humanitarna/", "text": "Офанзивата на сирийския режим срещу свързани с \"Ал Кайда\" бунтовници в провинция Идлиб и турската  операция \"Маслинова клонка\"  в Африн в провинция Алепо са създали хуманитарна криза и са довели до разселването на десетки хиляди жители, обяви представител на ООН, цитиран от \"Ройтерс\" и \"Дойче веле\". Ян Егеланд, който ръководи група на ООН по хуманитарните въпроси в Сирия, предупреди, че в Идлиб има \"отчаяна нужда\" от примирие и че \"не може да има конвенционална война на място, което по принцип е бежански лагер.\" В провинция Идлиб, която е под контрола на свързана с \"Ал Кайда\" организация и в която сирийският режим започна офанзива в края на миналата година,  беше обявена т. нар. \"деескалационна зона\"  от гарантите Турция, Русия и Иран. Целта и там, и в другите замислени \"зони\"  да няма сблъсъци  между сили на режима и опозиционни групировки. Егеланд припомни, че от 2.4 милина цивилни в провинцията 1.2 са вътрешно разселени. Офанзивата на сирийските сили там обаче  започна още в края на миналата година  въпреки възраженията на Турция и според ООН е засегнала четвърт милион души. Идлиб е една от последните зони под контрола на бунтовници (заедно с другите територии на север, които са в ръцете на кюрди, подкрепяни от Съединените щати, и Свободната сирийска армия, подкрепяна от Турция). В околностите на Африн, където тече турската  операция \"Маслинова клонка\"  срещу кюрдски сили, за почти две седмици разселените са близо 15 000 цивилни според няки данни. По думите на Егеланд хуманитарни доставки не могат да достигнат обсадени райони из цяла Сирия и за това са отговорни както сили на режима в Дамаск, така и бунтовнически организации. Той предупреди и че медицинските евакуации от бунтовническия анклав Източна Гута край Дамаск,  които започнаха в края на декември , така и не продължиха, а близо 400 000 души остават обсадени от правителствени сили. Егеланд каза още, че опитите да се доставят помощи до различни точки на страната вече са \"абсолютно безуспешни\" и това са най-лошите условия за доставки от 2015 г. насам. \"Последният конвой до обсаден район беше в края на ноември. Трябва ни край на сраженията и трябва Русия, Турция и Иран да отново да създадат условия за деескалация.\"", "date": "2018.02.02", "title": "Силите на Асад и Турция причиняват хуманитарна катастрофа в Северозападна Сирия, предупреди ООН"}
{"url": "https://www.dnevnik.bg/politika/2018/02/02/3123040_bsp_vnasia_zakoni_za_zashtita_na_jenite_vmesto/", "text": "БСП обяви, че внася в Народното събрание промени в Закона за защита от домашно насилие и в Наказателния кодекс. Според лидера на партията Корнелия Нинова идеите им за промени в Наказателния кодекс, привеждат \"изискванията на Истанбулската конвенция срещу домашното насилие на равнището на законодателството ни\". Предложението на БСП за промени в Наказателния кодекс е домашното насилие да се третира като престъпление от общ характер, тъй като досега е било от частен. \"Внасяме предложение за създаване на квалифициран състав, с който се увеличават наказанията на лица, извършили насилие и особено в случаите на рецидив\", обясни Нинова. Това било първа стъпка от цял комплекс промени в законодателството, които ще предприеме опозицията. \"Следващата седмица ще продължим с предложение, което създава кризисни центрове във всички областни градове. Декларираме, че сме за всички мерки за борба с домашното насилие\", заяви Нинова. Ако ГЕРБ приеме в най-кратки срокове законопроекта, до края на лятото във всяка област трябва да има изграден кризисен център, за да подпомага жените, които са жертва на домашно насилие, добави зам.-председателят на БСП в парламента Драгомир Стойнев. Според него издръжката на центровете ще струва на бюджета около 2,5 млн. лева годишно, за което дори нямало нужда да се прави актуализация на бюджета. Ако от ГЕРБ са откровени и наистина желаят да се борят с домашното насилие, то тогава законопроектът ни да бъде приет в най-кратки срокове, призова Стойнев. Депутат от неговата партия обясни, след пресконференцията, че няма как тези центрове да заработят дори до края на годината и то при положение, че няма обжалвани обществени поръчки.", "date": "2018.02.02", "title": "БСП внася закони за защита на жените вместо Истанбулската конвенцията"}
{"url": "https://www.dnevnik.bg/detski_dnevnik/2018/02/02/3123044_dnes_892_uchilishta_sa_v_gripna_vakanciia/", "text": "Поради обявена грипна епидемия в 892 училища в страната днес няма да има учебни занятия, съобщиха от пресцентъра на министерството на образованието. За 138 училища в   грипната ваканция продължава и днес включително. 276 училища в  , 40 училища в и 71 училища в   са в грипна ваканция. В   всичките 122 училища няма да учат на 2 февруари. В 61 училища в   има грипна ваканция. Обявена е грипна ваканция за 60 училища в  о и за 44 училища в  . В   41 училища няма да учат също днес. В 17 училища няма да се учи днес в  . В   няма да има учебни занятия в 15 училища в  и в 4 училища в  . В  е преустановен учебният процес в СУ \"Св. Св. Кирил и Методий\",  , а в   в 2 училища – СУ \"Св. Св. Кирил и Методий\",  и Обединено училище \"Никола Вапцаров\",  . От 3 до 6 февруари включително учениците в цялата страна са в междусрочна ваканция.", "date": "2018.02.02", "title": "Днес 892 училища са в грипна ваканция"}
{"url": "https://www.dnevnik.bg/sport/2018/02/02/3122992_maklarun_zagatna_za_vrushtane_kum_oranjevoto_s_cviat/", "text": "С поглед към историята, но с мисъл за бъдещето. Вероятно това е накарало ръководството на \"Макларън\" да се насочи към отваряне на нова страница в развитието си във Формула 1. Британският отбор загатна за връщане към оранжевото с цвят \"папая\". За последно болидът на \"Макларън\" е бил изцяло в такъв цвят преди 47 години. \"Папаята\" е бил неизменна част от визията на отбора от 1968 до 1971 г. След това цветът на болида беше оранжев единствено в предсезонните тестове през 1997 и 2006 г. Новият болид MCL33 ще бъде представен на 23 февруари. Три дни по-късно започват тестовете преди началото на сезона на пистата \"Каталуня\" в Барселона. Изпълнителният директор на \"Макларън\" Зак Браун заяви в началото на януари, че отборът му ще претърпи най-голямата промяна сред тимовете във Формула 1. \"Болидът няма да изглежда по-същия начин, както година по-рано. Цялата марка и визията на \"Макларън\" ще отиде на следващото ниво и ще бъде вълнуващо. Знаем как ще изглеждат много от отборите, но се надяваме хората, когато отиват в Австралия, да забележат най-голямата промяна на и извън пистата при \"Макларън\", каза тогава Браун. През есента  \"Макларън\" обяви очаквания край на партньорството с \"Хонда\"  във Формула 1. Липсата на развитие на двигателя и през миналия сезон накара британския отбор потърси промяна. В следващите три сезона \"Макларън\" ще използва двигатели на \"Рено\". Сезонът във Формула 1 започва на 25 март в Австралия.", "date": "2018.02.02", "title": "\"Макларън\" загатна за връщане към оранжевото с цвят \"папая\""}
{"url": "https://www.dnevnik.bg/sviat/2018/02/02/3123048_petima_zaginaha_vuv_franciia_pri_sblusuk_na_dva_voenni/", "text": "Петима са загиналите, след като два военни хеликоптера се сблъскаха във въздуха, предаде \"Ройтерс\", като цитира данни на местните власти. Инцидентът е станал в югоизточния регион Вар, във военновъздушна академия на около 50 километра от Сен Тропе. \"Имаше трима военнослужещи в единия хеликоптер и двама в другия, всички загинаха\", разказва източник на в. \"Монд\" малко след сблъсъка. Причината за случилото се не е известна. Според изданието на мястото на произшествието са се събрали около 20 военни в опит да разберат защо то се е случило.", "date": "2018.02.02", "title": "Петима загинаха във Франция при сблъсък на два военни хеликоптера"}
{"url": "https://www.dnevnik.bg/bulgaria/2018/02/02/3123055_prezidentut_naloji_veto_na_zakon_koito_ulesniava/", "text": "Президентът Румен Радев наложи вето на приетия на 24 януари Закон за изменение и допълнение на Закона за посевния и посадъчния материал. Става въпрос за неговите преходни и заключителни разпоредби, които изменят Закона за опазване на земеделските земи, свързани с правилата за промяна на предназначението на земеделските земи, съобщи прессекретариатът на държавния глава. Искане за вето на закона дойде от няколко природозащитни организации,  които обявиха , че с него се дава зелена светлина за окончателното бетониране на българското Черноморие. От мотивите към ветото се вижда, че Радев не е съгласен с правилата за промяната на предназначението на земеделските земи. Според президента актуализираните текстове не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда. В мотивите се посочва, че в параграф 28 на преходните и заключителните разпоредби на спрения закон отпада изискването за представяне на проект на подробен устройствен план при започване на процедурата за промяна на предназначението на земеделските земи. \"Така се създава неяснота относно конкретните параметри на инвестиционното намерение и не се доказва нуждата, която е конституционна предпоставка за промяната на предназначението\", смята президентът. Промените в параграф 30 от преходните и заключителни разпоредби пък стимулирали собствениците на земеделски земи да променят предназначението им и в много продължителен период да не реализират своите нужди, изчаквайки удобен момент, в който ще има инвестиционен интерес. Това засягало обществения интерес, тъй като земите с променено предназначение щели да пустеят. Румен Радев посочва още, че включването на промени в Закона за опазване на земеделските земи, които водят до необосновано разширяване на възможностите за промяна на предназначението на земеделските земи в преходни и заключителни разпоредби на друг закон, създава впечатление, че се цели избягване на широкото публично обсъждане и подробното мотивиране на предлаганите промени. \"Считам, че народните представители дължат на всички, които те представляват, ясно, мотивирано и открито обсъждане на правилата за промяна на предназначението на земеделските земи\", казва още държавният глава. Румен Радев изразява мнение, че промени в законодателството, които засягат основни начала на Конституцията, трябва да преминават през всички етапи на законодателния процес. \"Само така може да се гарантира прозрачност и да се даде възможност на всички заинтересовани лица да изразят своето мнение\", допълва президентът.", "date": "2018.02.02", "title": "Президентът наложи вето на закон, който улеснява застрояването на ниви"}
{"url": "https://www.dnevnik.bg/bulgaria/2018/02/02/3123052_gerb_haresa_plamen_georgiev_za_shef_na/", "text": "ГЕРБ вече имат фаворит за председател на новата антикорупционна комисия, а БСП все още обмисля дали да номинира някого. Това показа проверка на \"Дневник\" в парламента. Днес  правилата  за избор на нов председател бяха гласувани от Народното събрание, като в сряда от председателя на ресорната парламентарна комисия Борис Ячев стана известно, че съставът на новото антикорупционно звено вероятно ще бъде попълнен до началото на март. Антикорупционнният закон на управляващите беше приет в края на 2017 година, а след това  оцеля  и през наложеното от президента Румен Радев  вето . В преходните и заключителните разпоредби на акта е записано, че съставът на комисията трябва да бъде попълнен до месец след влизането в сила на закона. Текст, който няма да бъде спазен. Новата комисия се състои от председател, негов заместник и още трима членове. по информация на \"Дневник\",   - шеф на настоящата комисия за отнемане на незаконното имущество. Неговата комисия, заедно с тази за борба с корупцията ще се влеят в новия орган. Вчера дори от все още несформираната комисия се похвалиха с първата си акция срещу кмета на град Септември. ДПС все още не са обсъждали дали ще издигат кандидат за председател на новата комисия. \"Вождовете други теми ги вълнуват напоследък\", коментира пред \"Дневник\" депутат от \"Обединени патриоти\", които също нямат позиция по темата.", "date": "2018.02.02", "title": "ГЕРБ хареса Пламен Георгиев за шеф на антикорупционната комисия, БСП обмисля дали да номинира"}
{"url": "https://www.dnevnik.bg/sviat/2018/02/02/3123056_kitai_pregovaria_za_voenna_baza_v_afganistan/", "text": "Китай преговаря с Афганистан за изграждане на военна база близо до общата им граница, надявайки се това да предотврати набези на ислямистки екстремисти на негова територия и да помогне на уязвимата му съседка, предаде \"Франс прес\", като се позова на афганистански източници. Военният лагер ще бъде построен от Афганистан в т.нар. Вахански коридор в североизточната част на страната, разположен срещу неспокойния китайски район Синцзян. Напоследък китайски и афганистански военни патрулират заедно в тази зона. Планът е част от големите инфраструктурни проекти на китайския президент Си Цзинпин в Централна Азия за възстановяване на древните търговски пътища, като проекта  \"Един пояс, един път\" , който ще свързва Пекин и Европа. Според анализатори Китай, който налива милиарди долари в Южна и Централна Азия, не иска афганистанският конфликт да дестабилизира района. Пекин се опасява, че членове на уйгурското малцинство в изгнание, бойци от \"Ислямско движение в Източен Туркестан\" или други може да извършват нападения по границата откъм Вахан, както и че джихадисти от групировката \"Ислямска държава\", бягащи от Ирак и Сирия, може да навлизат оттам в Синцзян. Проектът за  военна база  беше обсъден неотдавна от министрите на отбраната на двете страни, но предстои да бъдат уточнени подробностите, каза за АФП говорител на афганистанското министерство. Ние ще я построим, но китайското правителство се ангажира да участва във финансирането й, както и в обучението и оборудването на афганистанските войници, допълни говорителят. Представители на операция \"Решителна подкрепа\" на НАТО в Афганистан отказаха коментар, но  американски висши представители  приветстваха участието на Китай. /БТА", "date": "2018.02.02", "title": "Китай преговаря за военна база в Афганистан"}
{"url": "https://www.dnevnik.bg/kultura/2018/02/02/3114918_otkus_ot_v_doma_na_cherveia_na_djordj_r_r_martin/", "text": "Джордж Р. Р. Мартин ви кани \"В дома на Червея\"! Страховита, подземна приказка от създателя на \"Песен за огън и лед\" излиза в луксозно издание! Докато тръпнат в очакване на предпоследната част от поредицата \"Песен за огън и лед\", българските фенове на едно от най-големите имена на фентъзито и фантастиката Джордж Р. Р. Мартин най-сетне могат да прочетат хипнотичния роман \"В дома на Червея\". Луксозното издание с твърди корици ще ви отведе в Града на Червея, опустошена земя, над която слънчевите лъчи бавно гаснат. Там властват Анелин, млад благородник, и неговите разглезени приятели. След като младежът е публично унижен от ловеца Месоносеца, той и другарите му планират своето жестоко отмъщение, което обаче ги отвежда дълбоко под земята, в царството на слепите гроуни – древен враг, чудовища от приказките и жадуван източник на месо. Докато тъмнината стяга кадифената си прегръдка около Анелин и фалшивите сенки на светлината изчезват, наяве ще излязат забравени тайни за миналото на планетата и за тихия, лепкав ужас, дебнещ в нейното сърце. Макар светът на Града на Червея да няма нищо общо нито с Кралския чертог, нито със Зимен хребет, магията на разказвача пъпли по страниците на тази мрачна приказка и завладява с универсалността на тематиката си – вечната битка между доброто и злото и нуждата от промяна първо в теб самия, за да можеш след това да помогнеш на околните. \"В дома на Червея\" е страховита приказка, ярка алегория на декадентското съвременно общество и заблудите, в които то често живее. Джордж Реймънд Ричард Мартин е американски писател на фентъзи и фантастика, сценарист и телевизионен продуцент. След култовия успех на поредицата \"Песен за огън и лед\" и едноименната продукция на HBO, той се нарежда до светилата на фентъзи и фантастиката наред с Дж. Р. Р. Толкин, Борис и Аркадий Стругацки, Станислав Лем, Анжей Сапковски и Тери Пратчет. ...Бронзовият рицар Гроф, огромен и скован в бронята си, отнесе Верментор до прозореца и замести ръцете му. Кадифето гладко се отдръпна и пред очите им се разкри ликът на старото слънце, докато Човекочервеят напяваше древните заклинателни слова, а чедата на червея се събраха да гледат около него. Анелин, обграден от своите приятели и последователи, беше един от онези, които застанаха най-близо до стъклото, както и следваше да бъде. Анелин винаги заставаше най-отпред. Беше строен и прекрасен младеж, висок и изящен. Кожата на всички благородни яга-ла-хай беше с мекия цвят на мока, но кожата на Анелин изглеждаше най-мека от всички. Повечето от сподвижниците му имаха руси или червеникаворуси коси, но косата на Анелин сияеше като злато и увенчаваше главата му като корона от деликатно оформени къдрици. Много от чедата на червея имаха сини очи, но никой нямаше толкова дълбоки сини очи, колкото Анелин. След като дръпнаха завесата, той заговори пръв. – Черните петна растат – отбеляза той с висок, чист глас пред онези, които стояха около него. – Скоро няма да има нужда от нашите завеси. Слънцето вече само си слага маска. Той се разсмя при последните си думи. – Слънцето умира – отвърна Вермилар, изпит младеж с хлътнали бузи и сламеноруса коса, който винаги се тревожеше твърде много за всичко. – Веднъж дядо ми разказа, че едно време черните равнини са били в опушено червено, а моретата и реките са горели с бял огън – толкова силно, че очите са болели от тях. Дядото на Вермилар беше роден като втори син на тогавашния Човекочервей и по тази причина беше сведущ с какво ли не, което беше предал на своя внук. – Може би е било така – рече Анелин, – но се обзалагам, че не е било по негово време, нито дори по времето на неговия дядо. Анелин нямаше кръвни връзки с кралската фамилия на Човекочервея и не разполагаше с тайни източници на познание, но винаги беше сигурен в думите си и неговите приятели – Вермилар, солидният Рийс и красивата Каралий – го смятаха за най-мъдрия и остроумния сред всички люде. Освен това веднъж беше убил гроун. – Не се ли тревожиш за това, че слънцето умира? – попита го Каралий и дръзко отметна русите си къдрици, когато се обърна към него. Каралий толкова приличаше на Анелин, че можеше да му бъде сестра близначка; може би точно затова я желаеше тъй силно. – За това, че студът ще завладее тунелите? Анелин отново се разсмя и Рийс се разсмя с него. (Рийс винаги се смееше заедно с Анелин, макар и Анелин да подозираше, че дебелакът невинаги схваща шегите му.) – Слънцето е умирало много преди да дойда в Дома на Червея и ще продължи да умира много след като съм го напуснал – рече той и се извърна от прозореца. Тази вечер беше великолепен в своя костюм от бледосиня коприна и сива паяжина с герба на тета, извезан на гърдите му. – Колкото до студа – продължи Анелин, като поведе тримата си другари обратно към трапезата, – аз не вярвам, че старото слънце така или иначе има нещо общо с топлината. – Напротив, има – възрази Вермилар. Костюмът му беше от кафяви парцали, като на гъбар. Двамата с Каралий крачеха редом с Анелин през обсидиана, а отраженията им бързаха, за да ги настигнат. Рийс дишаше тежко, докато се опитваше да поддържа същото темпо, и се бореше с тежестта на своя костюм: имитация на бронята на бронзов рицар. – Дядо ти ли каза така? – попита го Анелин. Рийс се разсмя. – Не – отвърна Вермилар, като се намръщи. – Но не си ли забелязал, Анелин, как слънцето прилича на горещ въглен, откраднат от огнището? – Може би – каза Анелин. Той спря до купата с вино и напълни два бокала от изсечен кристал със силното зелено вино, като се постара да улови в купата два червея, заплетени помежду си в жив възел. Червеите се озоваха в бокала на Каралий и тя се усмихна на това предложение, когато го взе от ръцете му. Вторият бокал с един-единствен червей в него остана за Анелин и той отпи от чашата, когато отново се обърна към Вермилар. – Ако слънцето не е нищо повече от голям въглен – продължи Анелин, – значи няма за какво да се тревожим, тъй като разполагаме с множество по-малки въглени, а и факлоробите винаги могат да донесат още от тъмното. Рийс се разкикоти. Беше оставил рицарския си шлем на масата и се беше заел да опустоши един поднос с пикантни паяци. – Така да е – отвърна Вермилар. – Но в такъв случай признаваш, че слънцето е въглен и прави така, че да топли тунелите. – Не – възрази Анелин. – Аз просто направих предположение, основано на непълна информация. В действителност смятам, че слънцето е нещо като украса, поставена в небето от Белия Червей, за да ни дава светлина и повод за празненства. Изведнъж се разнесе смях, който стресна всички, басов и груб. Усмивката на Анелин мигновено се превърна в намръщена гримаса, когато той си даде сметка, че човекът не се беше разсмял на неговото остроумие, а на самия него. Той се изправи в цял ръст и раздразнено се обърна. Но когато видя кой се е разсмял, Анелин само повдигна чашата си (и една от прекрасните си руси вежди) за поздрав, изпълнен с престорено уважение. Месоносеца (както го наричаха всички – ако имаше друго, истинско име, той не го използваше) спря да се смее; възцари се тишина. Беше набит, широкоплещест мъж, с цяла глава по-нисък от Анелин и по-грозен от всеки друг яга-ла-хай с правата си бяла коса, розово-кафявата си кожа, нашарена от петна, и огромния си сплескан нос. Отражението му, очертано в оранжево и алено от светлината на факлите върху обсидиана, беше по-високо и по-приятно за окото, отколкото самият Месоносец някога е бил. Беше дошъл на Слънчевия Маскарад сам и без костюм, беше отблъскващо не на мястото си и го бяха пуснали единствено защото бе осигурил невръстния гроун за трапезата. Вместо изискано маскарадно облекло той носеше обичайните си одежди от млечнобяла кожа, съшита от одраните кожи на убити гроуни, и безцветна къса наметка, изтъкана от гроунска вълна. Всички в Дома на Червея знаеха с какво се хвалеше той – обличаше се единствено в кожите и вълната на гроуни, които беше убил със собствените си ръце. Той беше Месоносеца, който се спускаше сам в дълбоките тунели без прозорци, изсечени в тях. Каралий го погледна с голямо любопитство. – Защо се засмя? – попита го тя. – Защото вашият приятел е смешен – отвърна Месоносеца. Гласът му беше твърде груб и дрезгав. Анелин се чувстваше донякъде абсурдно като прицел на присмех от този нашарен с петна мъж, който ръмжеше подобно на факлороб. Около тях вече се събираше любопитно множество: яга-ла-хай винаги се интересуваха от необичайното, а Месоносеца беше най-необичаен от всички. Освен това вече им беше омръзнало да съзерцават слънцето. – Винаги се радвам да попадна на човек, който оценява остроумието по достойнство – рече Анелин. Думите му усърдно се стараеха да представят завоалираната обида на Месоносеца като комплимент. – Аз наистина оценявам остроумието – отвърна Месоносеца. – Как ми се иска тук да имаше поне малко от него. Този маскарад е напълно лишен от остроумие. Анелин реши, че деликатността е неуместна. – Само ако го сравняваш с нещо друго – рече той. – Може би си свикнал с очарователното остроумие на гроуните? Рийс се разкикоти, а Месоносеца свирепо му се усмихна. – Гроуните притежават повече остроумие от твоето престорено другарче и повече мъдрост от теб – отвърна той. Около тях се разнесе приглушен смях, но Анелин не знаеше дали гостите се смеят на абсурдното твърдение на Месоносеца, или на обидата срещу него самия.", "date": "2018.02.02", "title": "Откъс от \"В дома на червея\" на Джордж Р. Р. Мартин"}
{"url": "https://www.dnevnik.bg/biznes/2018/02/02/3123045_stroiat_se_poveche_jilishtni_sgradi_administrativnite/", "text": "Строителството на жилищни сгради се увеличава за година, нараства площта им и броят на жилищата в тях. Строителството на административни сгради намалява, но площта им е по-голяма. Това показват данните за издадените разрешителни за строеж и започнатите обекти през последното тримесечие на 2017 г., съобщи Националният статистически институт. Най-много разрешителни за строеж и най-активното ново строителство е в област Пловдив.", "date": "2018.02.02", "title": "Строят се повече жилищни сгради, административните намаляват"}
{"url": "https://www.dnevnik.bg/biznes/2018/02/02/3123096_sofiiskiiat_bul_carica_ioanna_shte_se_udulji_do/", "text": "Софийският бул. \"Царица Йоанна\" да бъде удължен до Божурище предвижда общ проект на осщината и Националната компания индустриални зони. Идеята е да се осигури транспортна връзка до икономическата зона София - Божурище, съобщи директорът на компанията Антоанета Барес на конференция за инвестициите в индустриалното строителство, цитирана в прессъобщение на компанията. В Българската агенция за инвестиции вече е внесено заявление за сертифициране на зоната в Божурище като приоритетен проект на стойност 19 млн. лева. Това ще осигури подкрепата на държавата за удължаване на булеварда. С тази цел предстои и промяна на Общия устройствен план на София. Промяна в няколко закона е необходима, за да могат инвеститорите в индустриални проекти да получат достъп до ток, вода и газ, се разбра от думите на зам.-министъра на икономиката Лъчезар Борисов, цитиран в прессъобщението. Това е установила работна група, специално създадена за да установи проблемите на бизнеса при присъединяване към електропреносната мрежа, водопровода, канализацията и системата за газоснабдяване. Друг проблем по думите му е бавното издаване на строителни разрешителни. Инвеститорите очакват това да става за не повече от шест месеца, докато в действителност понякога отнема година. \"", "date": "2018.02.02", "title": "Софийският бул. \"Царица Йоанна\" ще се удължи до Божурище"}
{"url": "https://www.dnevnik.bg/sport/2018/02/02/3123075_kakuv_e_bulgarskiiat_olimpiec_za_pyongchang_na_24/", "text": "Спортист на 24 години и роден през зимата - това е средният профил на българския олимпиец, който ще участва в зимните игри в Пьонгчанг. Българският олимпийски комитет (БОК) посочва, че един от всеки четирима в отбора за игрите е софиянец. За втори път на зимни олимпийски игри обаче се вижда ролята на Чепеларе. Със своите едва 5400 жители сега той е осигурил трима олимпийци – сноубордиста Радослав Янков и биатлонистите Димитър Герджиков и Антон Синапов. Троян \"изпраща\" четирима, а трима са от Самоков. Без тийнейджъри България ще е с 21 спортисти, като най-млада е биатлонистката Милена Тодорова, която навърши 20 години на 18 януари. В състава има още двама 20-годишни: Алберт Попов и Камен Златков, които са родени в два последователни дни (на 8 и 9 август) в София. Виктория Димитрова е най-младата българка, състезавала се на зимни олимпийски игри. През 1992 в Албервил тя е на 15 години и 253 дни, когато се нареди 17-а във фигурното пързаляне. Най-възрастният българин е Иван Марковски, който 40 години и 170 дни игра последния си мач за хокейния отбор в Инсбрук през 1976 г. при загубата с 5:7 от Япония. Близо половината български олимпийци за Пьонгчанг са родени през зимните месеци. Почти една четвърт са рождениците през януари – четирима, през февруари, март и декември са по двама. Единадесет ще са дебютантите за България, а Александра Жекова и Мария Киркова ще участват за четвърти път на зимни олимпийски игри. По спортове България ще има участници в шест спорта в Пьонгчанг. В исторически план статистически шорттрекът се оказва спортът с най-голяма успеваемост за България. При седем участвали българи до игрите в Пьонгчанг този спорт е донесъл на страната чрез Евгения Раданова три медала или половината от всичките досегашни отличия на България. В класацията следват биатлонът с два медала при 35 участвали и ски бягането с един от 48. Най-много българи е имало на игрите в Албервил през 1992 г. – 30. Това е с един повече дори от единствения случай, в който България е имала отбор по хокей - в Инсбрук през 1976 г. Най-малко българи - по четирима, са участвали в Сен Мориц 1948 и в Сапоро 1972 г. Делегацията за Пьонгчанг е втората най-многолюдна за последния четвърт век след Солт Лейк сити (22-ма участници). \"Аякс\" (Троян) и \"Александър логистик\" (София) са спортните клубове с най-много представители - по трима. За \"Аякс\" са Стефани Попова, Милена Тодорова и Владимир Илиев, а за \"Александър логистик\" - тримата в ски бягането - Антония Григорова, Веселин Цинзов и Йордан Чучуганов. Първите двама български спортисти заминават тази вечер за Пьонгчанг. Олимпийското село беше открито преди ден от президента на МОК Томас Бах. Българският отборът ще е  настанен в блок заедно с германци, финландци и хървати . \"Мисля, че те повече от нас искат медали. Шансовете за всички са еднакви, стартът е равен. Всеки от нашите спортисти има своя шанс и за медал, и за хубаво класиране. Нека да не потегляме с пълна кошница, защото вътрешно съм доста суеверна. Трябва само да ги подкрепяме, да им даваме своя позитивизъм и да им стискаме палци\",  каза председателят на БОК Стефка Костадинова .", "date": "2018.02.02", "title": "Какъв е българският олимпиец за Пьонгчанг: на 24 години и роден през зимата"}
{"url": "https://www.dnevnik.bg/sviat/2018/02/02/3123086_devetdeset_migranti_sa_se_udavili_krai_libiia_suobshti/", "text": "Деветдесет мигранти са загинали, след като лодката им се е преобърнала близо до либийския бряг, съобщиха ООН и Международната организация за миграция, която цитира разкази на оцелелите. Според информацията на спасените - по непотвърдена информация само трима души - почти всички в лодката са били от Пакистан. Говорител на МОМ съобщи, че те са се опитвали да стигнат до Италия. Телата на най-малко десет души са изплували на повърхността, съобщи \"Ройтерс\", като се позова на спасителни екипи. Спасителни екипи продължават да издирват оцелели.", "date": "2018.02.02", "title": "Деветдесет мигранти са се удавили край Либия, съобщи ООН"}
{"url": "https://www.dnevnik.bg/razvlechenie/2018/02/02/3123079_daniel_dei_ljuis_sam_ne_znae_zashto_se_otkazva_ot/", "text": "Даниел Дей Люис, едиственият актьор с три оскара за главна роля, изненада всички миналия юни, като обяви, че прекратява кариерата на екран. Сега се оказва, че британецът от ирландски произход сам не знае защо е взел това решение, предаде \"Ройтерс\". \"Ако знаех отговора, вероятно нямаше да го споделя, но истината е, че просто не мога да кажа защо\", каза Люис на пресконференция в Атина по повод премиерата на последния си филм Phantom Thread. Лентата на Пол Томас Андерсън ще се състезава за шест оскара, включително филм на годината, главна мъжка роля и режисура. Във Phantom Thread британецът играе егоцентричен дизайнер на аристокрацията в следвоенните години на Лондон, чийто свят е обърнат наопаки от любовта на неговата муза. Верен на метода си, Даниел Дей Люис прекарва месеци в изучаване на света на модните дизайнери, за да се потопи в ролята. Това е шестата му номинация за \"Оскар\". Актьорът има статуетки за изпълненията си в \"Левият ми крак\", \"Ще се лее кръв\" и \"Линкълн\", рекорд, който споделя с още само двама души. Но е единственият с три награди в главни роли.", "date": "2018.02.02", "title": "Даниел Дей Люис сам не знае защо се отказва от актьорството"}
{"url": "https://www.dnevnik.bg/detski_dnevnik/2018/02/02/3117616_s_decata_v_pochivnite_dni_3_i_4_fevruari/", "text": "За заетите родители седмичният бюлетин на \"Детски Дневник\" събира в петък на едно място безплатно най-важните новини и най-интересните истории. Необходими са само  регистрация в id.capital.bg  и  абонамент . Децата ще бъдат грабнати от пъстрата и непрекъснато меняща се сценография на Павлина Ойстерхаус, от костюмите на - на петела, магарето, кучето и котарака – в стил \"Дисниленд\". За възрастните удоволствието е от хумористичните музикални препратки и от джаз хореографията на Светлин Иванов. Спектакълът е с продължение 70 минути и е без антракт. - Колко вида пингвини има по света? В какво са специалисти те? Как оцеляват малките на императорските пингвини в пустошта на Антарктида? Колко вида пингвини има и къде живеят те? На тези въпроси отговор ще получат децата в новото ателие на  \"Био игри\" . Те са поканени на приключение, по време на което ще издирят видове пингвини в природонаучния музей. Ще научат интересни факти за тях, ще влязат в \"ролята на пингвин\" и преживеят какво е да си такъв, ще чуят какви звуци издават и накрая ще си изработят играчка. Занятията са от 11 до 12:30 ч. за деца между 5 и 7-годишна възраст и от 13 до 14:30 ч. за деца между 8 и 14 години. Необходимо е записване на  info@bio-game.org . При необходимост, информация можете да получите на 0882/ 523281. Ще могат да участват само предварително записани деца.", "date": "2018.02.02", "title": "С децата в почивните дни (3 и 4 февруари)"}
{"url": "https://www.dnevnik.bg/bulgaria/2018/02/02/3123119_proveriavanite_za_nasilie_v_detska_gradina_v_burgas_sa/", "text": "Преподавателят Светла Петрова от детска градина \"Брезичка\" в комплекс \"Славейков\" в Бургас е подала оставката си тази сутрин, съобщи \"Фокус\", като цитира пресцентъра на общината. Вчера прокуратурата  започна проверка по медийни публикации за насилие в градината .  Още вчера другият преподавател - Милена Иванова, също е подала оставката си. Освободена е и помощник-възпитателката Ваня Стоянова. Видео, разпространено в социалните мрежи, показва как двете възпитателки удрят шамари на децата и ги дърпат за косите. Родителите потвърждават, че децата им имат синини и са стресирани. Днес е последният работен ден на директорката Събка Недева. От понеделник ще се назначи друг специалист, който ще изпълнява временно длъжността директор, а с децата ще работят други педагози. До края на другата седмица ще бъде монтирано и видеонаблюдение.", "date": "2018.02.02", "title": "Проверяваните за насилие в детска градина в Бургас са напуснали"}
{"url": "https://www.dnevnik.bg/bulgaria/2018/02/02/3123089_bulgariia_e_osudena_v_strasburg_za_nehumanno/", "text": "Европейският съд по правата на човека в Страсбург осъди България да плати 8860 евро морални щети и съдебни разноски на Джерен Хаджиева, която живее във Варна. Жената е родена през 1988 г. и има двойно гражданство – туркменистанско и руско. Срещу нея държавата е проявила нехуманно отношение, защото я е оставила сама да се грижи за себе си през 2002 г., когато е била на 14 години, след като е арестувала родителите ѝ, се разбира от решението на съда.  Семейството на Хаджиева се е преместило в България през 2001 г., като преди това баща ѝ е бил зам.-управител на туркменистанската централна банка, а после се е присъединил към опозиционно политическо движение. През 2002 г. властите на Туркменистан повдигнали обвинение срещу родителите ѝ за финансова злоупотреба и поискали екстрадирането им. Българската полиция ги задържала в ареста и ги пуснала след две седмици. През това време никой не се заинтересувал от детето им. През 2006 г. Джерен Хаджиева подала жалба, че е била оставена две седмици сама да се грижи за себе си. През 2012 г. жалбата ѝ била окончателно отхвърлена от българския съд. Това ѝ дало възможност да се обърне към съда в Страсбург. Той преценил, че е нарушено правото ѝ на личен и семеен живот по Европейската конвенция за правата на човека.", "date": "2018.02.02", "title": "България е осъдена в Страсбург за нехуманно отношение към дете на чужди граждани"}
{"url": "https://www.dnevnik.bg/citat_na_deniia/2018/02/02/3123139_citat_na_denia_simeonov_e_deset_godini_po-goliam_ot/", "text": ". Така вицепремиерът и министър на отбраната Красимир Каракачанов коментира мнението на коалиционния си партньор и вицепремиер Валери Симеонов, че  идеята на Каракачанов  за референдум за \"третия пол\" и  предложението на БСП  за референдум за Истанбулската конвенция  са глупости . \"Ако той смята, че този въпрос не трябва да се изяснява, си е негово лично мнение, но аз имам свое мнение. И съм достатъчно възрастен човек, а мисля и грамотен, за да си изразявам мнението ясно и членоразделно и да бъда разбиран в обществото\", каза Каракачанов.", "date": "2018.02.02", "title": "Цитат на деня: Симеонов е десет години по-голям от мен, държи да му викам батко"}
{"url": "https://www.dnevnik.bg/citat_na_deniia/2018/02/02/3123147_citat_na_denia_zdraveopazvaneto_ni_e_bolno_i_se_nujdae/", "text": "Това обеща пред Народното събрание днес министърът на здравеопазването Кирил Ананиев. \"Моделът, който съществува от 1999 г., повярвайте ми честно, той се е изчерпал напълно. С никакви странични мерки, с никакви палиативни мерки той не може да бъде възстановен. Затова днес поех това обещание пред вас\", каза накрая на речта си министърът пред депутатите и беше изпратен с аплодисменти. ", "date": "2018.02.02", "title": "Цитат на деня: Здравеопазването ни е болно и се нуждае от лечение, но толкова години никой не написа рецепта"}
{"url": "https://www.dnevnik.bg/evropa/2018/02/02/3123154_izrael_izpolzva_turizma_za_da_legitimira_stroejite_v/", "text": "Израел развива археологически и туристически забележителности, за да легитимира незаконните постройки в палестинскатa част на Ерусалим, предупредиха дипломати от Европейския съюз в града, цитирани от \"Гардиън\". Изтекъл доклад посочва проекти в части от Източен Ерусалим, окупиран от Израел от 1967 г., които се използват като \"политически инструмент за подмяна на историческите сведения и за подкрепа, легитимиране и разширяване на поселенията\". \"Източен Ерусалим е единственото място, където израелските национални паркове са обявени за населени места\", се отбелязва в документа, който се съставя всяка година от ръководителите на мисиите на ЕС в Ерусалим. В него е представена мрачна картина и е посочено, че цялостната ситуация в града и перспективите за мир са се влошили. Маргинализирането на палестинците, които съставляват около 37% от жителите на града, продължава със същата сила, повече от 130 сгради да били разрушени, а 228 души са били разселени, се казва още в доклада. Според него рекордният брой предложения за израелски поселения и физическата изолация на палестинците означават, че \"градът в голяма степен е престанал да бъде палестинският икономически, градски и търговски център, който е бил преди\". В доклада се посочва, че според критици проектът превръща Ерусалим в увеселителен парк, докато местните жители палестинци отсъстват от разказа, представян на посетителите.", "date": "2018.02.02", "title": "Израел използва туризма, за да легитимира строежите в Източен Ерусалим, твърди доклад на ЕС"}
{"url": "https://www.dnevnik.bg/analizi/2018/02/02/3123127_a_suglasni_li_ste_s_psuvaneto_na_maika/", "text": "Само че те не се съдържат в Истанбулската конвенция. Както не се съдържа в конвенцията и забраната да се псува на майка, което е национална традиция в България и още няколко /уви, православни/ държави. Не познавам по-мръсно и грубо отношение към жената от тази псувня. Не съм и откривател - Георги Лозанов го коментира в свое интервю тези дни. Затова предлагам вицепремиерът Каракачанов да добави към трите въпроса четвърти: народът съгласен ли е с псувнята на майка! Що се отнася до надвикването и тревогите около Истанбулската конвенция, онова, което най-силно смущава, не е нейното съдържание, а липсата на оценка от всички анализатори - и опониращите, и подкрепящите документа, на Което само по себе си доказва, че в България няма механизми за прилагане на законите, гарантиращи основни човешки права, включително тези на жените и децата. Липсата на такава обективна оценка обезсмисля до голяма степен Истанбулската конвенция извън въпросите дали тя е ясна, дали е двусмислена, дали трябва или не трябва да се ратифицира. И документът се превръща в поредното алиби и с намека \"абе нали ще покажем колко сме европейци и ще дойдат едни пари, за каквото и да се говори, става дума за пари\". Този е мотивът на властта да иска ратификацията.", "date": "2018.02.02", "title": "А съгласни ли сте с псуването на майка?"}
{"url": "https://www.dnevnik.bg/detski_dnevnik/2018/02/02/3123165_nagradata_na_es_za_mlad_prevodach_ot_bulgariia_otiva/", "text": "Яница Стойкова е българският победител в тазгодишното 11-о издание на конкурса по превод Juvenes Translatores на Европейската комисия. За втори път от 2012 г. насам наградата отива в Профилирана езикова гимназия \"Проф. д-р Асен Златаров\" във Велико Търново. Ученици от същата гимназия - Симона Хинова и Надежда Садинова - печелят и две от общо осемте специални отличия за български преводи с много високо качество. Със своя превод от немски на български език Яница изпревари 75 свои връстници от общо 17 средни училища в България и стана един от 28-те победители - по един от всяка държава от Европейския съюз. Носителите на приза за млад преводач ще бъдат поканени в Брюксел на 10 април 2018 г., за да получат наградите си за най-добър превод от комисар Гюнтер Йотингер, който отговаря за бюджета и човешките ресурси. Тази година над 3300 ученици от целия Европейски съюз превеждаха текстове, посветени на темата за 60-годишния юбилей на съюза. Те можеха да избират измежду 552-те възможни комбинации между всеки два от 24-те официални езика на ЕС. Всички победители са избрали да превеждат към своя най-силен език или към майчиния си език, каквато е практиката и сред преводачите, които работят в институциите на ЕС.", "date": "2018.02.02", "title": "Наградата на ЕС за млад преводач от България отива във Велико Търново за втори път"}
{"url": "https://www.dnevnik.bg/photos/2018/02/02/3123143_fotogaleriia_s_desetki_tankove_i_raketi_rusiia/", "text": "С по един танк Т-90 за всяка от изминалите 75 години, както и с демонстрация на зенитни и ракетни системи С-400 и Тор-М2 Русия отбеляза с военен парад годишнината от края на битката за Сталинград - една от най-кървавите по време на Втората световна война. В церемониите днес участват още 1500 военни и 50 самолета. В сраженията, смятани от историците за един от повратните моменти във войната, загиват над 1 милион души.", "date": "2018.02.02", "title": "Фотогалерия: С десетки танкове и ракети Русия отбеляза 75 години от битката за Сталинград"}
{"url": "https://www.dnevnik.bg/zdrave/2018/02/02/3123201_kiril_ananiev_obeshta_izcialo_nov_model_na/", "text": "Нашето здравеопазване е болно. То се нуждае от лечение, само че толкова много години никой не написа рецептата за това лечение. Днес пред вас аз поемам ангажимента, че в рамките на няколко месеца ще разработя нов модел за регистриране, функциониране, управление и финансиране на медицинската помощ. Този модел трябва да промени и да измести съществуващия в момента. Това  заяви министърът  на здравеопазването Кирил Ананиев днес по време на разискване в Народното събрание за лошото състояние и проблемите с финансирането на общинските болници. Обещанието му беше посрещнато с аплодисменти и дори изпратено с похвали от депутати от опозицията от трибуната. По време на дискусиите преди това той посочи, че по резултатите на общинските болници се вижда как за десет години финансовото им състояние прогресивно се влошава. Проблемите са били обратими, но тогава никой не предприел мерки, а сега дебатът за проблемите е много важен, но и \"много много закъснял\", обобщи министърът. \"След като стана готов, аз ще направя сериозно обсъждане с всички институции, които са заинтересовани - това са експертите в правителството, комисиите в Народното събрание - по здравеопазване, по бюджет, социалната комисия, правната, с всички съсловни организации ще направя разговори и с всички асоциации и сдружения на болничната и извънболничната помощ\", изброи Ананиев за обещанието си за нов здравен модел. По думите му едва когато \"хората ми повярват на този модел, който ще предложа\", тогава ще се изготвят и съответните законодателни промени. \"Дай Боже, те да станат готови до есенната сесия на парламента, за да може да започне да се работи по новия механизъм от 1 януари 2019 г. А ако времето не ни стигне ще направиме всичко възможно, той да влезе от 1 април, когато ще влезе и новият рамков договор за 2019 г.\", прогнозира здравният министър. \"Моделът, който съществува от 1999 г., повярвайте ми честно, той се е изчерпал напълно. С никакви странични мерки, с никакви палиативни мерки той не може да бъде възстановен. Затова днес поех това обещание пред вас\", каза накрая Ананиев. Като мярка срещу проблемите на общинските болници депутатите приеха предложение от групата на ГЕРБ за това здравният министър да представи в срок до един месец пред здравната комисия методика за финансиране на общинските болници и до три месеца - концепция за стабилизиране, оздравяване и развитие на общинските лечебни заведения, каквато  министърът обяви, че подготвя през декември .", "date": "2018.02.02", "title": "Кирил Ананиев обеща изцяло нов модел на здравеопазване до няколко месеца"}
{"url": "https://www.dnevnik.bg/ot_vas/novini_ot_vas/2018/02/02/3122913_lipsa_na_osvetlenie_i_opasni_chasti_ot_izriazani_lampi/", "text": "На улица \"24-та\" в кв. \"Обеля\" липсва осветление. Вместо него можете да видите опасни части от единични лампи, от които стърчат кабели и боклуци. Инфраструктурата е в подобно състояние от поне 3 години. По тротоарите, където се намират дупките от отрязаните лампи и останалите окабелени части от тях, ежедневно минават малки деца. На снимката: Изрязана част от лампа с необезопасени кабели, която се използва за кошче за боклук.", "date": "2018.02.02", "title": "Липса на осветление и опасни части от изрязани лампи в кв. \"Обеля\""}
{"url": "https://www.dnevnik.bg/kultura/2018/02/02/3123208_kinopanorama_s_vhod_svoboden_pokazva_vsichki_filmi_po/", "text": "Панорама в кино \"Одеон\" ще покаже всички филми, създадени по произведения и сценарии на Йордан Радичков. Инициативата отново е на издателство \"Нике\", което си е поставило за цел да публикува, каталогизира и проучи творчеството на големия български автор. Паралелно в Дом на киното ще бъдат прожектирани документални филми за някои от най-известните фигури на българската култура, включително писателя. Прожекциите ще се прострат от 20 февруари до 6 март. Тези в \"Одеон\" ще бъдат безплатни, като ще включат и слабо известни заглавия, включително късометражни филми. Първата прожекция от серията обаче е на 20 февруари в Дома на киното, където ще бъде показан документалният   на Димитър Петков. Входът е 5 лева, а на място ще бъде разположена повторно изложбата с фотографии на писателя  от пътуването му в Сибир . Игралните филми по разкази и сценарии на Радичков събират на едно място цвета на българското кино: режисьори като Бинка Желязкова, Крикор Азарян, аниматорът Доньо Донев и актьори от ранга на Георги Парцалев, Григор Вачков, Велко Кънев, Петър Слабаков, Тодор Колев, Руси Чанев, Илка Зафирова, Катя Паскалева. Първата игрална прожекция е в \"Одеон\" на 20 февруари, където  от 1965 г. ще бъде показан редом с анимационния  на Доньо Донев от 1963 г. Ето и цялата програма: Одеон: , реж. Зако Хеския, сценарист Йордан Радичков +   – реж. Доньо Донев, сценарист Йордан Радичков  – реж. Бинка Желязкова, сценарист Йордан Радичков + 28. 02. – Последно лято – 1974 – реж. Христо Христов, сценарист Йордан Радичков +  – реж. Петър Донев, сценарист Йордан Радичков 22’ – реж. и сцен. Тодор Динов +   – реж. и сцен. Наум Шопов, 43’  – реж. Крикор Азарян, сценарист Йордан Радичков   – реж. Роман Мейцов, сценарист Йордан Радичков 6’  – реж. и сцен. Борислав Пунчев, 88 мин.  – реж. и сцен. Иван Танкушев, 13’. Вход 5 лв.  (филм за Йордан Радичков) – 19 ч – реж. Димитър Петков (филм за Крикор Азарян) - 19 ч – реж. Лилия Абаджиева  – 17 ч. – реж. Георги Дюлгеров, сцен. Кристин Димитрова  (филм за Юлия Огнянова) – 19 ч. реж. Боян Папазов, сцен. Румянка Емануилиду, Боян Папазов На място книгите на издателство \"Нике\" ще се продават с отстъпка.", "date": "2018.02.02", "title": "Кинопанорама с вход свободен показва всички филми по Радичков"}
{"url": "https://www.dnevnik.bg/biznes/2018/02/02/3123233_datski_telekom_kupi_skandinavskiia_biznes_na/", "text": "Компанията, която притежава \"Нова телевизия\", продава скандинавския медиен и развлекателен бизнес на датски телеком, съобщиха \"Ройтерс\" и \"Файненшъл таймс\". По-рано \"Файненшъл таймс\" съобщи, че датската TDC е предложила 2.5 милиарда долара, за да купи телевизионната мрежа Viasat и други канали от \"Модърн таймс груп\" (MTG) - собственик на \"Нова телевизия\" и другите канали от \"Нова броудкастинг груп\". Сливането ще създаде група с комбинирани приходи от 5.2 милиарда долара. Сделката не засяга бизнеса на MTG в България, макар миналата година  шведско издание да обяви , че компанията продава активите си в България. След продажбата на бизнеса на MTG в Чехия и Прибалтика българският пазар на традиционна телевизия е единственият, където групата все още оперира.  \"Капитал\", който също потвърди сделката с проверка в публикувания вчера годишен финансов отчет, написа, че тя продължава стратегията на MTG да излезе от пазара на традиционна телевизия и да се позиционира като дигитална видеоплатформа. Изданието отбелязва още, че MTG се въздържа от коментари дали възнамерява да продаде българския си бизнес. В отчета за \"Нова броудкастинг груп\" пише, че тя отбелязва двуцифрен ръст в приходите и ръст в печалбата. TDC обяви, че с новите си активи ще направи \"атрактивна интегрирана оферта\" до потребителите си в телефонните, интернет и телевизионните услуги в Дания и Норвегия. \"Създаваме първия напълно конвергентен доставчик на медийно съдържание и комуникационни услуги в Европа,\" каза Дейвид Чанс, президент на MTG. Благодарение на споразумението TDC ще има достъп до 3 млн. телевизионни абонати и над 10 млн. домакинства в скандинавския регион. В последно време има вълна от европейски или американски телекомуникационни компании, които навлизат в света на медиите, като купуват съдържание или права за излъчване на спортни събития - това правят групи като BT, \"Веризон\" и \"Телефоника\". Най-голямата такава стъпка е предложеното придобиване за 85 милиарда долара на \"Тайм Уорнър\" от американския телекомуникационен гигант AT&T.", "date": "2018.02.02", "title": "Датски телеком купи скандинавския бизнес на собственика на \"Нова телевизия\""}
{"url": "https://www.dnevnik.bg/bulgaria/2018/02/02/3123239_kmetut_na_septemvri_e_osvoboden_sreshtu_250_hil_lv/", "text": "Кметът на община Септември Марин Рачев, който беше задържан вчера по обвинение в безстопанственост, днес беше освободен от ареста срещу парична гаранция, предаде радио \"Фокус\" – Пазарджик. Той беше посрещнат с радостни възгласи от около 50 свои поддръжници, които чакаха пред полицейското управление. Административният ръководител на Специализираната прокуратура Иван Гешев обяви, че гаранцията е 250 хил. лв.  По-рано самият Рачев отказа да каже какъв е размерът на паричната гаранция. Той допълни, че ще обжалва както наложената му мярка, така и сумата за паричната му гаранция. Марин Рачев добави, че вярва в българското правосъдие. По-късно днес брифинг по темата ще дадат и от Специализираната прокуратура.", "date": "2018.02.02", "title": "Кметът на Септември е освободен срещу 250 хил. лв. гаранция (допълнена)"}
{"url": "https://www.dnevnik.bg/citat_na_deniia/2018/02/02/3123232_citat_na_denia_mahaneto_na_momichetata_ot_formula_1_e/", "text": "Това заяви директорът на испанската модна агенция \"Грандес расгос\" Вики Валдасо, цитирана от \"Марка\". Тя коментира критично темата за  премахването за манекенките от пистите във Формула 1 . , заяви тя. Валдасо разказа, че по време на Гран при във Валенсия са били ангажирани около сто момичета, а заплатата била около 300 евро за осемчасов работен ден.", "date": "2018.02.02", "title": "Цитат на деня: Махането на момичетата от Формула 1 е като да извадиш миньорите от мината"}
{"url": "https://www.dnevnik.bg/biznes/finansi/2018/02/02/3123312_karashtite_zamursiavashti_avtomobili_niama_da_plashtat/", "text": "Държавата не обмисля вариант за въвеждане на данъчно облагане на автомобилите на принципа \"замърсителят плаща\", защото хората са бедни. Това следва от днешно изказване на министърът на финансите Владислав Горанов в рамките на парламентарния контрол. В изявлението си той не скри, че в България да притежаваш и ползваш стар автомобил е лесно и евтино, заради което страната се е превърнала в автомобилното гробище на Европа. Заради ниските доходи на хората, каращи стари коли, обаче не можело да се въведат по-високи данъци за по-замърсяващите превозни средства. Владислав Горанов припомни, че все пак собствениците на коли с катализатор и на тези, отговарящи на екологична норма, по-висока от Евро 2, ползват данъчни облекчения. Освен това притежателите на електромобили не дължали местен данък за тях. \"Водената политика в преките данъци е съобразена с цялата данъчна политика на страната, като не се допускат нови облекчения\", обобщи финансовият министър.", "date": "2018.02.02", "title": "Каращите замърсяващи автомобили няма да плащат повече, защото са бедни, каза Горанов"}
{"url": "https://www.dnevnik.bg/bulgaria/2018/02/02/3123250_policiiata_izdirva_nad_1000_osudeni_na_zatvor/", "text": "Към 15 януари 2018 г. от МВР са обявени за общодържавно издирване 1126 души, спрямо които има влязла в сила ефективна присъда. Това заяви министърът на вътрешните работи Валентин Радев от парламентарната трибуна, цитиран от агенция \"Фокус\".  \"Дали е голямо или малко числото? Аз също се питам. Разпоредил съм да ми направят сравнение. Трябва да го сравнят със стари периоди и с цифрите в останалите държави\", посочи министърът.  По думите му през 2017 г. в страната са издирени и задържани 563 души с влязла в сила присъда \"лишаване от свобода\". \"Дано това е добро число. Очаквам анализа\", допълни Радев. Вътрешният министър припомни и, че преди около половин година бяха направени законови промени, според които осъдените на затвор се задържат веднага след произнасянето на присъдата, с която мярка се очаква броят на укриващите се от правосъдието да намалее. След шесторното убийство в Нови Искър  отново бе повдигната темата за избягалите от правосъдието. Повод стана фактът, че единственият заподозрян за престъплението е бил обявен за издирване още през 2008 г., след като му е било наложено от съда ефективно наказание. След инцидента  Цацаров назначи проверка за колко време прокуратурата  вкарва в затвора осъдени хора. Тогава от думите на говорителя му -  Румяна Арнаудова, се разбра,  че над 500 души са с присъда, която включва и лишаване от свобода, но не са в затвора. Тогава тя уточни, че държавното обвинение все още не разполага с всички справки и пълната информация. ", "date": "2018.02.02", "title": "Полицията издирва над 1000 осъдени на затвор"}
{"url": "https://www.dnevnik.bg/bulgaria/2018/02/02/3123353_sled_chetiri_meseca_protakane_prokuraturata_vrushta/", "text": "След близо четиримесечно протакане Окръжната прокуратура в Бургас най-сетне е освободила тленните останки на иракския гражданин Саман Маджит, който се удави през септември край Констанца, а  месец по-късно тялото му бе изхвърлено от морето край Созопол . \"Фактическото освобождаване на тялото стана още в понеделник, каза за \"Дневник\" пълномощникът на семейство Маджид у нас Омед Балаки. В момента тленните останки се намират в София, а утре сутринта ще бъдат репатрирани в Ирак\". Според информацията по случая, събрана от Международната федерация на иракските бежанци (IFIR), базирана в Лондон, Саман Маджид е бил потеглили нелегално с малък риболовен кораб от Истанбул в първите дни на септември 2017 г. В нощта на 12 септември,  по време на спасителна операция на румънската брегова охрана, той вероятно е паднал зад борда на гемията , но заради силното вълнение и бурния вятър издирване не е било предприето. Роднините на Саман са били уведомени за това, че тялото му е открито край Созопол месец по-късно - на 17 октомври. Това става в деня, когато на обезобразен удавник. По данни на Международната федерация на иракските бежанци със седалище в Лондон семейството на Саман Маджид е уведомено от българската полиция, че тленните останки на сина им са в бургаската морга и след извършване на необходимите процедури предстои репатрирането им. Те обаче продължиха четири месеца, през които роднините на Маджид почти изгубиха надежда, че ще могат да погребат тленните му останки. Поисканият от Ваня Кралева, прокурор в Окръжната прокуратура в Бургас заедно с необходимите документи за идентифицирането му са предадени на дознателя още на 24 октомври. След още месец обаче от прокуратурата необяснимо поискаха и ДНК материал от бащата на Саман, което по-късно се оказа абсолютно излишно и лишено от логика. В края на миналата година Кралева е поискала и удостоверение за гражданското му състояние. Оказва се обаче, че за което прокурорът е надлежно уведомен. Въпреки това продължава да настоява за получаването на несъществуващия документ. \"В Ирак семейното положение се записва в личната карта. Тази на Саман беше преведена с всички атрибути, изисквани от българското законодателство, каза Балаки. Въпреки това прокурорът продължи да иска предоставянето на удостоверение, което нямаше как да бъде изпълнено\". След няколко писмени уверения, изпратени от българското посолство в Лондон до Асоциацията на иракските бежанци, че тялото ще бъде предадено до дни, в началото на т.г. от прокуратурата заявяват, че искат и друго удостоверение. В този случай става дума за официален документ, че Саман Маджид няма деца, които да претендират за тялото му в качествата си на наследници. \"Това също се оказа невъзможно, защото в Ирак децата се записват в личната карта на родителите. В тази на Саман нямаше подобна информация, но от българската прокуратура отказаха да го разберат\", каза Омед Балаки. В края на краищата след четири месеца неизвестност и чакане и с финансовата помощ на Асоциацията на иракските бежанци утре родителите на Саман Маджид най-сетне би трябвало да получат тялото му, за да го погребат.", "date": "2018.02.02", "title": "След четири месеца протакане прокуратурата връща тялото на Саман Маджид на роднините му в Ирак"}
{"url": "https://www.dnevnik.bg/politika/2018/02/02/3123360_ninova_ne_e_glasuvala_za_istanbulskata_konvenciia_v/", "text": "На заседанието на Съвета на ПЕС в Лисабон цялата българска делегация не е присъствала на гласуването. Това се разбра от изявление на депутата от БСП и лидер на партията Корнелия Нинова в парламента. \"Тук съм благодарна на екипа на Сергей Станишев (лидер на ПЕС - бел. ред), който по това време ни беше организирал двустранни срещи с лидерите на други делегации. Ние дори физически не сме били в зала\", обясни Нинова. От документите от предварителното обсъждане и дискусия по проекта за резолюция на заседание на президиума на ПЕС, проведено на 24 ноември 2018 г. в Брюксел, обаче се вижда, че никой от БСП не е възразил срещу конвенцията и не е гласувал против и не са изпратени възражения и преди това. Финално резолюцията бе обсъдена, подложена на гласуване и приета с мнозинство по време на пленарното заседание на Съвета на ПЕС в Лисабон на 1 декември 2017 г. Делегати с право на глас от БСП на съвета в Лисабон бяха председателят Корнелия Нинова, и зам-председателите Деница Златева и Кирил Добрев. Тогава също няма гласове против или възражения от БСП.", "date": "2018.02.02", "title": "Нинова не е гласувала за Истанбулската конвенция в ПЕС, защото не била в залата"}
{"url": "https://www.dnevnik.bg/sport/2018/02/02/3123340_dojivoten_bilet_sreshtu_tatuirovka_kak_herta_izpitva/", "text": "Привържениците на спортни отбори често обичат до лудост. Нещо, от което германският футболен \"Херта\" иска да се възползва. Клубът от Берлин предлага мечтания подарък - доживотен билет. Но, разбира се, има уловка, която в случая не е малка. Желаещите да го спечелят ще трябва да си направят татуировка на ръката. \"Херта\" представи дизайна на татуировката. В него влизат символ на Берлин, олимпийският стадион, на който играе отборът, както и две знамена - на едното е емблемата на отбора, а на другото - QR код. Всеки желаещ да участва трябва до 8 февруари да изпрати снимка или видео или да избере друг идеен подход, с който да покаже защо тъкмо той заслужава да бъде татуиран. А чрез изобразения на кожата QR код победителят в конкурса ще може да влиза на 75-хилядния стадион цял живот. \"Никой отбор не влиза под кожата ти така, както \"Херта\". В успех и провали, в добри и лоши времена\", се казва в посланието към запалянковците. Отборът е 11-и в Бундеслигата, като няма победа в последните си три мача.", "date": "2018.02.02", "title": "Доживотен билет срещу татуировка: как \"Херта\" изпитва любовта на феновете си (видео)"}
{"url": "https://www.dnevnik.bg/evropa/2018/02/02/3123474_ministerstvoto_na_finansite_bulgariia_ne_se_e/", "text": "България не е изразявала позиция за увеличаване на вноската на страната за членството в Европейския съюз, съобщи Министерството на финансите. По-рано днес агенция Ройтерс цитира началника на екипа на унгарския премиер Виктор Орбан, че  България и още осем източноевропейски страни са се съгласили да увеличат вноските  си в многогодишния бюджет на съюза до 1.1% след излизането на Великобритания през 2019 г. \"Правителството заявява, че подобна позиция не е била обсъждана в нито един работен или официален формат за преговори между държавите членки и Европейската комисия\", се казва в съобщението на финансовото министерство. От ведомството посочват, че първото предложение на комисията за бюджет на ЕС за следващия програмен период се очаква да бъде представено през май тази година. \"Дебатът за многогодишната финансова рамка предстои и в рамките на българското председателство на Съвета на Европейския съюз, като София ще бъде домакин на две тематични конференции на високо ниво през март и през юни тази година\", добавят от там.", "date": "2018.02.02", "title": "Министерството на финансите: България не се е съгласявала на по-висока вноска за ЕС"}
{"url": "https://www.dnevnik.bg/sport/2018/02/02/3123477_grigor_dimitrov_tova_e_edno_ot_nai-tejkite_resheniia_v/", "text": "Григор Димитров заяви, че  решението да се откаже от тенис турнира в София  е едно от най-тежките, които му се е налагало да взима. Българският тенисист обяви, че няма да защитава титлата от миналата година заради контузия в рамото, получена по време на Australian Open. \"Aз и екипът ми трябваше да вземем едно от най-тежките решения досега, а именно да пропусна тазгодишното издание на турнира в София. Днес сутринта беше последната ми медицинска консултация. За съжаление няма да бъда 100% готов за следващата седмица. Ако играя, това би могло да доведе до допълнителни рискове и усложнения\", заяви Димитров в съобщение до БТА. Световният №4 обяви за възможността да пропусне турнира в събота, когато даде пресконференция на българска земя. Тогава той каза, че не може да върви срещу тялото си и ако евентуално участие в София застрашава целия му сезон, е по-добре да не рискува. Димитров пропуска второ от трите издания на турнира в София. Той отказа предложението за участие в първото издание на надпреварата от категория \"АТП 250\", което се състоя през 2016 г. Тогава от екипа му обясниха, че програмата му е направена предварително и няма как да бъде променена в движение. \"Ще ми липсва българската публика и тази невероятна седмица, която имах миналата година. Бих искал да благодаря на \"София оупън\" за тяхното търпение и усилия за това да има АТП турнира в България\", каза още Димитров при обявяването на оттеглянето си от надпреварата.  Треньорът му Дани Валверду също коментира ситуацията чрез съобщение до БТА. \"За съжаление Григор не е напълно готов да вземе участие. Имаме дългосрочен план и такова решение е в интерес на всички. Ще работим усилено за още по-добра 2018 г. Благодаря на всички за подкрепата\", каза венецуелецът. Заради отсъствието от турнира Димитров ще загуби 250-те точки за световната ранглиста, които спечели от титлата през 2017 г. Така българинът ще загуби една позиция за сметка на Александър Зверев и от понеделник ще бъде №5 в света. \"Беше разочароващо да научим, че Григор няма да може да дойде след такъв успешен сезон. Пожелаваме му бързо възстановяване\", каза директорът на турнира в София Пол Макнами в прессъобщение до медиите.", "date": "2018.02.02", "title": "Григор Димитров: Това е едно от най-тежките решения в кариерата ми"}
{"url": "https://www.dnevnik.bg/evropa/2018/02/02/3123271_sled_75_godini_diskusiite_za_roliata_na_poliacite_v/", "text": "Полша - основната сцена на трагедията с геноцида над евреите, извършен от германците - още се опитва да отхвърли обвиненията в съучастие, поради което буди подозрения, че иска да отрече всякакво участие на поляци в Холокоста. Седемдесет и пет години след Холокоста закон, подготвен от консервативното националистическо правителство във Варшава и целящ според неговите автори да извади от употреба израза \"полски лагери на смъртта\", смятан за несправедлив и неточен,  безпокои израелците и американските им съюзници . В него те съзират опит да се забрави и дори отрече ролята на отделни поляци в избиването на евреи. В сряда Държавният департамент на САЩ предупреди, че новият закон,  гласуван от двете камари в полския парламент , но все още неподписан от президента Анджей Дуда, може да има последици върху \"стратегическите интереси и отношения на Полша, включително със САЩ и Израел\". Вчера Варшава отхвърли тези критики и изрази желание полско-американското \"стратегическо партньорство\" да бъде съхранено. Преди началото на войната през 1939 г. Полша е дом на най-голямата еврейска общност в света - над 3 милиона души, които представлявали 10 процента от населението й. През войната и окупацията са избити 6 милиона полски граждани, половината от които - евреи. Ако убитите поляци неевреи били 10 процента според института \"Яд Вашем\" в Ерусалим, избитите от еврейската общност били 90 процента, какъвто бил крайният замисъл на Хитлер, осъществен от нацистка Германия. Евреите умирали от насилствена смърт главно в гетата и в шест лагера на смъртта, намирали се в окупирана от 1939 до 1945 г. Полша: Хелмно, Белзец, Собибор, Треблинка, Майданек и Аушвиц-Биркенау (Освиенцим-Бжежинка). Екзекутирани доносници Полската държава в изгнание и полската съпротива се опитвали да помагат на евреите чрез специално създадената нелегална организация \"Жегота\". Евреите доносници били съдени от нелегални трибунали и екзекутирани. Съпротивата се опитала също - без особен успех, да алармира Съединените щати за масовото избиване на хора. За разлика от няколко други окупирани страни в Полша нямало каквото и да било институционална форма на колаборационизъм. Германия създала същинска индустрия за изтребление, а лагерите, с газовите камери и крематориумите, били фабрики за смърт. Смята се, че жертва са станали 5.7 милиона души, около половината от които били полски евреи. Хиляди евреи (точният брой трудно може да се установи) обаче са били убити от поляци, най-вече в провинцията, в повечето случаи - за да бъдат ограбени или да им се отнемат земите и къщите, като в село Йедвабне в североизточната част на страната, станало печално известно в последните години. Няколкостотин евреи в селото били затворени в плевня и изгорени живи от полските си съседи. Оттогава историците установиха още около 15 подобни престъпления, макар и с по-малко еврейски жертви, извършени в същия район. Ламтеж за пари В някои случаи целта на местните била да се отърват от подслонени и укривани евреи (често - срещу заплащане), след като научели, че германците не се колебаят да екзекутират всяко замесено в подобно нещо полско семейство. Убийците били движени от ламтеж за пари и насърчавани от нацистката пропаганда, намерила плодородна почва в общество, настроено в голямата си част антисемитски от десетилетия, както впрочем било и в други европейски страни. В същото време хиляди други евреи били спасени от поляци, рискували живота си за тях. Полша е единствената страна от окупирана Европа, където всеки, оказал помощ на евреин, бил наказван със смърт. По време на Холокоста \"в Полша е имало невъобразим героизъм и най-долно предателство, както и целият поведенчески спектър между двете\", каза за АФП интелектуалецът Константи Геберт, един от именитите сътрудници на в. \"Газета виборча\". \"За спасяването на един евреин било нужно участие средно на пет до седем поляци\", казва Геберт. Поляците са нацията с най-много представители (6700 души) в монумента \"Яд Вашем\" в Ерусалим, посветен на \"Праведниците\" - хората, спасили евреи. Според \"Яд Вашем\" евреите, оцелели благодарение на поляци, са около 35 000, което се равнява на 1 процент от полското еврейско население отпреди войната. Антисемитизмът не изчезва с края на войната. През 1946 г. в Келце, Централна Полша, е извършен погром, взел около 40 жертви. Негова мишена били главно евреи, върнали се от СССР. През 1968 г. той отново избива на повърхността, когато полските комунистически власти подемат \"антиционистка\" кампания, накарала около 15 000 поляци от еврейски произход, учени и артисти, да емигрират. След рухването на комунизма новите власти в независима Полша изградиха сърдечни отношения с Израел. /БТА/", "date": "2018.02.02", "title": "След 75 години дискусиите за ролята на поляците в Холокоста продължават"}
{"url": "https://www.dnevnik.bg/photos/2018/02/02/3123071_fotogaleriia_bezrabotni_minyori_v_maroko_kaniat_kralia/", "text": "Преди пет седмици жители на Джерада - градче с изоставини въглищни мини - започнаха да протестират. Те слушаха обещания на местните власти, министерството на минното дело и близък съветник на краля. Сега някои искат крал Мохамед Шести да се намеси лично.", "date": "2018.02.02", "title": "Фотогалерия: Безработни миньори в Мароко канят краля на протестите си"}
{"url": "https://www.dnevnik.bg/sport/2018/02/02/3123483_stan_vavrinka_shte_uchastva_v_turnira_v_sofiia/", "text": "Носителят на три титли от Големия шлем Стан Вавринка ще участва в тенис турнира в София. 32-годишният швейцарец влиза в основната схема на мястото на миналогодишния шампион  Григор Димитров, който се отказа заради контузия в рамото. \"Доволен съм, че шампион като Стан се съгласи да играе, приемайки поканата ни, и то в такъв кратък срок. В тези времена на велики играчи в тениса има само няколко души, които са успели да завоюват титли от Големия шлем. Стан е сред тях. Има не просто една, а три титли от Големия шлем\", заяви директорът на турнира в София Пол Макнами. \"Щастливи сме, че ще можем да покажем голям шампион като него на феновете в България и публиката в София ще може да се наслади на играта му\", допълни австралиецът. Вавринка ще играе за пръв път на българска земя. Той е първият шампион от Големия шлем, който ще участва в София. Настоящото издание на надпреварата от категория \"АТП 250\" е трето и последно по договор. Трите покани за основната схема вече  бяха раздадени на български тенисисти , но участието на Вавринка в София стана възможно чрез правилото на АТП за извънредна смяна. Швейцарецът, който заради контузия в коляното пропусна втората половина на 2017 г. и падна до №15 в ранглистата, ще заеме мястото на Димитров като поставен под №1 в София. \"Беше разочароващо да научим, че Григор няма да може да дойде след такъв успешен сезон. Пожелаваме му бързо възстановяване\", каза Пол Макнами. Французинът Адриан Манарино ще е №2 в основната схема, а останалите поставени са №3 Жил Мюлер, №4 Филип Колшрайбер, №5 Робин Хаазе, №6 Виктор Троицки, №7 Жоао Соуза и №8 Евгени Донской.", "date": "2018.02.02", "title": "Стан Вавринка ще участва в турнира в София"}
{"url": "https://www.dnevnik.bg/bulgaria/2018/02/02/3123245_hristo_ivanov_ako_iska_da_ocelee_es_se_nujdae_ot_nova/", "text": "На форум в Брюксел, платен от фондация Ханс Зайдел,  Борисов се е скарал на домакините си,  че още не сме приети в Шенген, коментира лидерът на \"Движение Да, България\" Христо Иванов в социалната мрежа. \"Дневник\" публикува коментара на Христо Иванов от неговия профил във \"Фейсбук\". Акцентите са на редакцията:  (Премиерът Борисов в Брюксел - бел. ред.) Същевременно, в ГЕРБ считат за дадено, че до юли \"ще получим чакалня за Еврозоната\" и това ще се превърне в кулминация на \"успешното ни Европредседателство\". Юнкер бил обещал (sealed with a kiss - подпечатано с целувка - бел.ред.), експертите от ЕК кимали многозначително, от ЕНП дуели бузи в сюблимна увереност... Пък и нали и за там сме изпълнили формалните критерии. Разбира се - става дума единствено за чакалнята, а не за качване на влака и при положение, че самата гара подлежи на ремонт или преместване. И, дори и по отношение на чакалнята, от столиците и институциите, в които всъщност се вземат тези решения, идват съвсем други сигнали: \"ФАЦ цитира зам.-председателя на парламентарната фракция на ХДС/ХСС Ралф Бринкхаус, който е скептичен по отношение на това дали България изпълнява политическите предпоставки за скорошно присъединяване към еврозоната. /.../ По думите на зам.-председателя на фракцията на свободните демократи Михаел Тойрер, на хартия данните от България правят добро впечатление. Загриженост обаче будели съобщенията за наличието на корупция.\" И по отношение на Шенген, и по отношение на Еврозоната Защото, макар оня ден Горанов арогантно да обясни, че \"корупцията е вестникарско внушение\", а вчера Борисов обвини ЕС, че \"си [я] измисля\", тя продължава да бъде основен фактор в отношението към нас. И докато не сме в състояние да убедим общественото мнение (вкл. вестниците, ама не Пеевските) и службите в съответните държави, никой няма да си заложи политическото бъдеще, за да \"пусне\" Борисов. Светът се променя с огромна скорост и - ако иска да оцелее като значим фактор - Две са предизвикателствата - драматично променената среда за сигурност около ЕС и драматично променящата се логика на икономическа конкуренция. САЩ се изтеглят от ролята си на гарант на международния ред, основан на мултилатералност и норми, връща се геополитиката. И изведнъж всичко се превръща в оръжие - информация, технологии, икономическо влияние. Ако до вчера международната политика изглеждаше продължение на пазара с други средства, днес тя отново е война с всички средства. Изведнъж държавността (национална или квази-имперска) отново е в играта и за сигурност и доверие. А корупцията е точно обратното - развала на институциите. Когато най-сетне в Берлин и Париж се заемат да реализират тази консолидация на ЕС, тя ще бъде основана на Еврозоната, надградена с обща сигурност, чието териториално измерение е Шенген. Повече от всякога, ЕС ще трябва да се превърне в кръг на доверие за обща защита. Подобен кръг с участието на една България с разложени институции и управленска класа, затънала в зависимости към Москва и Анкара, е очевидно невъзможен. Изборът е ясен: или правим реални, дълбоки реформи, или оставаме - по един или друг начин - извън кръга на доверие. Управляващите, а и т.нар опозиция в лицето на БСП и ДПС (останалите са аватари), са по природа неспособни да изчистят държавата и да оздравят институциите. По простата причина, че са нищо повече от еманация на корупцията. Всеки ден, в който тези хора продължават да яхат държавата, е ден на свличане към геополитическата периферия. Атентат срещу историческото бъдеще на България. Уморените \"троянски коне в добрия смисъл на думата\" ги убиват, нали?", "date": "2018.02.02", "title": "Христо Иванов: Ако иска да оцелее, ЕС се нуждае от нова консолидация"}
{"url": "https://www.dnevnik.bg/bulgaria/2018/02/02/3123487_dronove_shte_se_izpolzvat_pri_proverki_na_iazoviri/", "text": "Държавната агенция за метрологичен и технически надзор (ДАМТН) ще използва дронове при извършването на проверки на язовири на трудно достъпни места, както и при водоеми с по-голям кубичен обем, съобщиха от агенцията. Много от водоемите са на труднодостъпни места или във високопланински райони, което прави много трудно, а понякога и невъзможно, обследването им през зимните месеци, посочват от ДАМТН. От там добавят, че благодарение на новата техника язовирите ще бъдат следени целогодишно и много по-детайлно, работата на инспекторите ще бъде оптимизирана, а контролът ще се подобри. Предстои всеки един от регионалните отдели, които отговарят за сигурността на язовирните стени, да бъде снабден с професионални дронове и топографски карти. Очаква да бъдат закупени и термокамери, с които да се следи за филтрацията на водата при извършването на инспекции.", "date": "2018.02.02", "title": "Дронове ще се използват при проверки на язовири"}
{"url": "https://www.dnevnik.bg/sport/2018/02/02/3123489_cska_prikljuchi_kontrolite_s_ravenstvo_levski_napravi/", "text": "ЦСКА записа равенство в последната си контрола от подготвителния лагер в Испания. Червените завършиха 1:1 с китайския \"Тянжин теда\", който се класира на 13-о място в последния сезон на Суперлигата. Тимът на Стамен Бечлев откри резултата още в седмата минута минута, когато точен беше Фернандо Каранга. Голмайсторът на Първа лига се разписа с глава след центриране от свободен удар на новото попълнение Роланд Алберг. \"Тянжин теда\" изравни в 27-та минута чрез Жонатан. Бразилският нападател отбеляза първия гол във вратата на ЦСКА от началото на подготвителния лагер в Испания. Китайският отбор игра по-добре в оставащите минути и беше по-близо до победата. Вратарите Витаутас Черниаускас и Слави Петров обаче се отличиха с чудесни намеси, а два пъти и гредите спасиха българския отбор. ЦСКА приключи контролите на испанска земя с една победа и три равенства. В първата си проверка червените разгромиха  отбора на Фабио Капело \"Жиангсу сунин\" с 8:0. След това тимът на Стамен Белчев направи равенства 1:1 с  украинския вицешампион \"Динамо\" (Киев)  и  шампиона на Русия \"Спартак\" (Москва) . Съставът на ЦСКА   Витаутас Черниаускас, Жеферсон, Божидар Чорбаджийски, Николай Бодуров, Александър Дюлгеров, Раул Лое, Тиаго Родригес, Роланд Алберг, Енрике Рафаел, Кирил Десподов, Фернандо Каранга  Слави Петров, Александър Барт, Александър Георгиев, Станислав Манолев, Валентин Антов, Никола Борисов, Божидар Чуканов, Радослав Живков, Жеан Бланко \"Левски\" победи втородивизионния австрийски \"Флоридсдорфер\" с 3:1 в четвъртата си контрола от подготвителния лагер в Малта. Сините изоставаха в резултата след първото полувреме, но през втората част направиха обрат срещу отбора, който заема предпоследното място във второто ниво на австрийския футбол. Тимът на Делио Роси записа втора победа по време на зимната подготовка. Във втората си контрола българският отбор спечели с 3:0 срещу друг австрийски отбор - \"Волфсбергер\", който се намира на предпоследното място в елитната Бундеслига. В първата си проверка \"Левски\"  загуби с 0:3 от шампиона на Малта \"Хибърниънс\" , а в третата направи равенство  2:2 срещу носителя на Купата и Суперкупата на Малта \"Флориана\". Днешната среща започна много лошо за българския отбор, който допусна гол още в третата минута. Давид Яблонски допусна груба грешка при изнасянето на топката. Тя беше подадена вляво към Бернхард Фучик, който с вътрешен фалц я насочи в близкия ъгъл на Божидар Митрев. \"Флоридсдорфер\" продължи да играе по-добре и създаде няколко добри възможности за втори гол. Митрев обаче се отличи с добри намеси и запази резултата. До края на полувремето футболистите на \"Левски\" се представиха разочароващо и не успяха да стигнат до реални шансове за изравнително попадение. Делио Роси направи три промени на почивката, което даде резултат. През втората част сините играха значително по-добре и закономерно стигнаха до обрат, като в края можеха да запишат и още по-изразителна победа. Антонио Вутор изравни резултата в 56-ата минута. Само четири по-късно новото попълнение в атаката Станислав Костов направи 2:1. След още девет минути игра Яблонски отбеляза трето попадение. Дебют за \"Левски\" в този двубой направиха трима от новопривлечените играчи - Филипе Нашименто, Афонсо Фигейредо и Паулиньо. От новите попълнения единствено синът на Ривалдо - Ривалдиньо, не взе участие в проверката. Последната контрола на \"Левски\" в Малта е на 5 февруари от 18.00 часа срещу местния \"Гзира юнайтед\". Съставът на \"Левски\" Божидар Митрев, Ивайло Найденов (46' Милош Цветкович), Давид Яблонски, Аймен Белаид, Иван Горанов (75' Афонсо Фигейредо), Антони Белмонт (46' Роман Прохазка), Жорди Гомес (66' Филипе Нашименто), Васил Панайотов, Жерсон Кабрал (70' Паулиньо), Серджиу Буш (46' Антонио Вутов), Станислав Иванов (57' Станислав Костов).", "date": "2018.02.02", "title": "ЦСКА приключи контролите с равенство, \"Левски\" направи обрат срещу австрийци"}
{"url": "https://www.dnevnik.bg/politika/2018/02/02/3123500_tomislav_donchev_politicheskiiat_diskurs_degradira_do/", "text": "Политическият дискурс деградира до нивото от 90-те години\", коментира в предаването на БНТ \"Панорама\" вицепремиерът Томислав Дончев. Говорейки за  Истанбулската конвенция  и интерпретациите, които се появиха, той отбеляза, че \"вероятно има някакъв дефицит от комуникационни решения\" на управляващите от ГЕРБ по отношение на документа. Посочи обаче, че няма как всяко решение на правителството да се подлага на предварителни обществени дебати а и няма как едно решение на Народното събрание за ратификацията й да въведе гей бракове и т.н. Според вицепремиера в коментарите за конвенцията \"бяха инфилтрирани радикални и откровено казано неверни тези\". \"Добре поднесените манипулативни тези събудиха дремещи в много голяма част от българите страхове\", добави Дончев. \"България в последно време трудно рпоизвежда каузи\", добави той. По думите му е необходимо да има три или четири теми, които да са обект на национален консенсус. Попитан за присъединяването на страната към Шенген, Томислав Дончев заяви, че в случая се прилагат двойни стандарти. \"Нямам предвид, че България е технически готова за Шенген, а че понасяме отговорности, които много от шенгенските държави не понасят\", каза той. По думите му при сегашната ситуация присъединяването към шенгенското пространство е по-скоро въпрос на репутация и самочувствие. На коментар от водещия, че влизането в Шенген се обвързва не само със сигурността на границите, а с корупцията вътре в България, вицепремиерът отговори, че утре някой може да реши да обвърже влизането с нещо друго. \"Корупция има в България и който го отрича, живее на някакво друго място\", смята още Дончев.", "date": "2018.02.02", "title": "Томислав Дончев: Политическият дискурс деградира до нивото от 90-те"}
{"url": "https://www.dnevnik.bg/photos/2018/02/02/3123228_fotogaleriia_svetovnite_snimki_na_denia_-_2_fevruari/", "text": "Руският президент Владимир Путин по време на церемония по случай 75 години от битката за Сталинград. Волгоград, Русия.", "date": "2018.02.02", "title": "Фотогалерия: Световните снимки на деня - 2 февруари 2018 г."}
{"url": "https://www.dnevnik.bg/sviat/2018/02/02/3123507_trump_razsekreti_dokument_s_kritiki_kum_fbr/", "text": "Президентът на САЩ Доналд Тръмп обяви, че е разсекретил поверителен документ, изготвен от републикански конгресмен, в който се критикува поведението на ФБР, предаде БТА. \"Документът бе разсекретен и ще видим какво ще се случи\", каза Тръмп, пренебрегвайки предупрежденията на директора на ФБР Кристофър Рей срещу подобна инициатива. \"Това, което се случва в нашата страна е срам. Много хора трябва да се срамуват\", добави президентът, без да посочва имена. Кристофър Рей, който бе назначен за директор на ФБР от самия Тръмп, даде ясни индикации, че е против публикуването на секретния документ. Министерството на правосъдието също каза, че има резерви към разсекретяването заради съображения за сигурност и заради риск от разкриване на методи на разузнаването за събиране на данни. Документът е изготвен от породилия полемика председател на комисията по разузнаване в Камарата на представителите на американския Конгрес Девин Нунес, който е републиканец. Документът е бил изготвен на базата на поверителни информации и без одобрението на членове на комисията от Демократическата партия. В него се разглежда въпросът за подслушванията на ФБР срещу член от предизборния екип на Тръмп през 2016 г. в рамките на разследването на руски действия в американската предизборна кампания. Твърди се, че документът ще покаже, че ФБР е злоупотребило с правомощията си при шпионирането на сътрудника на предизборния екип на Тръмп.", "date": "2018.02.02", "title": "Тръмп разсекрети документ с критики към ФБР"}
