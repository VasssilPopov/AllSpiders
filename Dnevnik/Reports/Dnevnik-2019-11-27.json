{"url": "https://www.dnevnik.bg/sport/2019/11/27/3998107_snimka_na_denia_shouto_na_mesi_v_mach_700_za_barselona/", "text": "Звездата на \"Барселона\" Лионел Меси се превърна в герой за испанския гранд при победата с 3:1 при домакинството на \"Борусия\" (Дортмунд). В своя мач №700 за каталунците аржентинският нападател вкара един гол и подаде за другите два.", "date": "2019.11.27", "title": "Снимка на деня: Шоуто на Меси в мач №700 за \"Барселона\""}
{"url": "https://www.dnevnik.bg/sport/2019/11/27/3997740_vnimavai_v_radostta_si_kak_gol_v_shampionskata_liga/", "text": "Головете са всичко във футбола. А когато дойдат, идва ред на радостта. Оказва се, че понякога тя може да се окаже толкова бурна, че да навреди на отбора, който ликува. Такъв пример дадоха футболистите на \"Брюж\" след късния изравнителен гол срещу \"Галатасарай\" в Шампионската лига. Те стигнаха до 1:1 в Истанбул с попадение на Крепен Диата вкара в добавеното време. В радостта си той свали фланелката си, явно без да съобрази, че вече има жълт картон, и беше изгонен.    Диата стана първият футболист в Шампионската лига, който вкарва и веднага след това е изгонен, след Фернандо Торес през 2016 г. Испанецът получи червен картон, след като вкара за \"Атлетико\" срещу \"Барселона\". Успоредно с това беше изгонен и Клинтън Мата, който подаде за гола. Също при радостта той изрита и счупи флагчето на ъгловия удар, за което получи втори жълт картон. Благодарение на равенството \"Брюж\" остава трети с три точки и води с една пред \"Галатасарай\". В последния кръг белгийският отбор приема \"Реал\" (Мадрид), а турският гостува на ПСЖ. Ако запази третото си място, \"Брюж\" ще продължи в Лига Европа.", "date": "2019.11.27", "title": "Внимавай в радостта си: как гол в Шампионската лига доведе до червени картони"}
{"url": "https://www.dnevnik.bg/evropa/2019/11/27/3997559_bez_komprimis_sus_zakonnostta_klimatichen_neutralitet/", "text": "Ще се борим за неутралитет по отношение на климата до средата на този век, но чрез справедлив и приобщаващ преход, заяви бъдещият председател на Европейската комисия Урсула фон дер Лайен по време на представянето на екипа си в Европейския парламент, който малко по-късно ще реши дали да го подкрепи или отхвърли (повече четете  тук ). В изявлението си тя обеща да работи и за отстояване на ролята на ЕС на световната сцена. Подчерта, че няма да има компромиси с върховенството на закона. Обяви промяна в името на ресора на българския еврокомисар Мария Габриел (повече четете  тук ). За пръв път ще постигнем равенство на половете на всички нива на управление до края на мандата си, това ще промени лицето на Европейската комисия, заяви Фон дер Лайен. Обясни, че всеки член на нейната комисия ще участва в кабинет, основан на равенство на половете, което се случва за пръв път. \" , която ще докосне всяка част от нашето общество и икономика. Понякога забравяме, че най-големите си постижения сме направили, когато сме били дръзки. Дръзки бяхме, когато решихме да създадем единен пазар и единна валута, когато посрещнахме част от нашето европейско семейство\", подчерта тя. Поднесе благодарности на досегашния председател Жан-Клод Юнкер, който по думите ѝ е посветил сърцето и живота си на ЕС. Обеща да се вслушва в Европейския парламент. Геополитическа комисия Светът днес тъне в размирици, прекалено много сили говорят на езика на конфронтацията, но милиони излизат на улиците, за да изискват демократична промяна.   повече от всякога. Трябва да сме сила, която се бори за мир и положителна промяна. Да покажем на партньорите ни в ООН, че могат да разчитат на нас. Да демонстрираме на Западните Балкани, че споделяме един континент, една култура, една история, ще споделяме и една и съща съдба, вратата ни остава отворена, каза още Фон дер Лайен. Посочи, че ЕС споделя една съдба и с трансатлантически си партньори, има и известни различия с тях, но връзката им е устояла на времето. Комисията ми няма да се притеснява да говори уверено, но ще направим всичко по нашия европейски начин, това е геополитическата комисия, която си представям и която Европа спешно има нужда да види, отбеляза Фон дер Лайен. Климатичните промени - \"екзистенциален въпрос\"  По думите ѝ светът има нужда от лидерство в областта на климата. Обяви борбата с климатичните промени като \"екзистенциален въпрос\" и даде пример със скорошните наводнения във Венеция и пожарите в Португалия. Настоя, че  . Европейският зелен пакт е нашата нова стратегия за растеж, тя ще ни помогне на намалим емисиите, създавайки работни места, всичко обаче трябва да е в услуга на европейските народи, те искат и чакат Европа да се задейства по отношение на климата, искат евтина и чиста енергия, допълни Фон дер Лайен, обещавайки да се бори за неутралитет по отношение на климата до средата на този век, но чрез справедлив и приобщаващ преход. За това по думите ѝ ще са необходими огромни инвестиции в иновации, научно-развойна дейност, инфраструктура, жилищно настаняване, публични и частни инвестиции на европейско и на национално ниво. Обясни, че ЕС ще прокара  си, но и на капиталовите пазари и по цялата инвестиционна верига, като някои региони ще трябва да направят по-голяма крачка от други.      Фон дер Лайен изтъкна, че ЕС е отговорен за около 9% от глобалните емисии и трябва да привлече целия свят на негова страна, що се отнася до климата. Имаме съюзници, които работят със собствени системи за търговия с емисии, а сред задачите на еврокомсаря Фил Хоган ще е да гарантира, че търговските споразумения ще включват и разпоредби, свързани с устойчивото развитие, допълни тя. Европейската инвестиционна банка ще стане  , което според нея ще отключи 1 трилион евро инвестиции за десетилетие. Иновации Подчерта необходимостта от овладяване и привличане в Европа на ключови технологии и настоя за обединение на ресурсите – пари, капацитет за изследвания, знания и умения. Европа е напът да получи един от трите най-мощни компютъра на света, но аз искам следващото поколение да има собствена разработка на такъв компютър, Европа има пълния промишлен и научен капацитет да го постигне, допълни Фон дер Лайен. По думите ѝ 85% от неличните данни не се използват нито един път, събират се автоматично, но не се ползват нито веднъж, което е голямо пилеене на ресурси. Настоя да се очертае рамка, така че правителствата и бизнесът да споделят данни и да ги обединяват по сигурен начин, и обясни, че френският еврокомисар Тиери Бретон ще разработи  Настоя и за създаването на обща платформа за киберсигурност. Модернизиране на бюджета на ЕС Според нея многогодишният бюджет на ЕС се нуждае от сериозна модернизация, защото днешният свят няма нищо общо с този преди седем години. Изтъкна необходимостта от  Припомни, че европейската икономика се възстановява от една от най-тежките кризи след Втората световна война, но се очертават и облаци на хоризонта и Европа трябва да е подготвена, трябва да разчита на единния пазар и единната валута. \"Трябва да използваме гъвкавостта, позволена от пакта за стабилност и растеж, за да дадем време и пространство на  . В същото време трябва да подкрепим държавите членки с целенасочени инвестиции и структурни реформи\", каза още председателят на бъдещата ЕК. Миграция Хората очакват от Европа общи решения на общото предизвикателство миграция и това е въпрос, който ни разделя, но се нуждаем от решения, които да работят за всички, каза Фон дер Лайен. В наш интерес е тези, които остават,   в обществото ни, но трябва да направим така че тези, които нямат право да останат, да се върнат обратно по домовете си, да разчупим жестокия бизнес модел на трафикантите, да реформираме системата за убежище, да не забравяме нашите ценности, солидарността и отговорността, да подсилим външните граници, да се върнем към , да партнираме със страните по произход, настоя Фон дер Лайен. Върховенство на закона Посочи, че еврокомисарят Николас Шмит ще работи за гаранция, че всеки работник има справедливо минимално възнаграждение. \"Не може да има никакъв компромис, що се отнася до върховенството на закона. Никога няма да има\", коментира Фон дер Лайен, изтъквайки, че всяка държава трябва да е обект на равнопоставено третиране. Изтъкна, че ЕС се нуждае от  , че трябва да се осигури достъп до финансиране за младите фермери, а всеки вносен продукт от трета държава трябва да отговаря на екологичните стандарти на ЕС. Брекзит Каза, че винаги ще бъде убеден  . Ние ще уважим решението, взето от британския народ, ще работим в тясно сътрудничество най-вече в сигурността, каквото и да крие бъдещето, връзката и приятелството между народите ни не могат да бъдат разрушени, допълни бъдещият председател на ЕК. Критики и похвали В последвалите изказвания Манфред Вебер от , от която е и Фон дер Лайен, изтъкна затрудненията, свързани с отхвърлянето на някои от кандидатите ѝ (повече четете  тук ). Посочи като едно от основните постижения на екипа ѝ е доказаният баланс между половете. ЕНП получи 40 млн. гласа на последните избори, идва ред да докажем, че заслужаваме доверието на избирателите, искаме като най-голямата група в ЕП да докажем своята дееспособност, допълни Вебер. Коментира още, че \"ако Тръмп изгражда стени, ние трябва да изграждаме мостове\" и че \"Турция е сериозен наш партньор, но не може да бъде част от Европа\". Ираче Гарсия Перес ( ) каза, че групата ѝ е гласувала доверие на Фон дер Лайен, въпреки че не е била техен кандидат, но тъй като е приела да работи по климатичния преход и е казала, че ще се погрижи това да стане справедливо. Подчерта необходимостта от конкретни мерки, които да подобрят живота на гражданите и борба със социалното неравенство.      Дачиан Чолош ( ) каза, че иска новата ЕК да покаже визия, страст и амбиция. Посочи няколко приоритета за своята група - Европа да е първият континент, който да е въглеродно неутрален, дигитализацията, да се изграждат дружества с водещи позиции в тази област, малките и средните предприятия да имат по лесен достъп до финансиране, нормативна уредба за изкуствения интелект. Освен това попита дали Европа след 5 години ще говори все още на равна нога с Китай и САЩ, ще се чува ли гласа ѝ в Африка. Ска Келер от групата на   определи като цинизъм предстоящото назначаване на унгарския еврокомисар, доскоро посланик в ЕС. По думите ѝ той досега е прокарвал унгарската политика на нарушаване на европейските правила, а в новото си качество ще изисква спазването на правилата от държавите, които се стремят към членство в ЕС. Тя критикува и избора на френския еврокомисар, който според нея поставял под въпрос образа на европейските институции. Не можем да подкрепим тази ЕК, но можем да работим с нея, заявиха Келер, според която ЕС рискува да се провали в борбата с промените в климата. Попита как ще се защити климатът, ако няма желание да се променят земеделската и търговската политики. Жордан Бардела ( ) каза: \"Имаме една комисия, която следва линията на предходната, нищо няма да се промени, вие трябваше да скъсате с тази остаряла логика – нелоялна конкуренция, реформа на публичния сектор, миграция, трябва да се работи върху това, но вие не се вслушвате в исканията на гражданите, продължава да работи бюрократичната машина.\" Рафаеле Фито ( ) изтъкна, че през после години се е работело твърде бавно, постави под въпрос намеренията на ЕС за опазването на природата, защото за 40 на сто от световното замърсяване отговорност носят Китай и САЩ. Мартин Ширдеван ( ) разкритикува политиката на икономии.  (БСП/Социалисти и демократи) каза, че Фон дер Лайен днес ще получи от социалистите по-висока подкрепа, отколкото през юли, защото е приела сериозни ангажименти за прогресивна промяна на ЕС, социална, климатична, икономическа. По думите му социалистите ще са изключително предпазливи и внимателни по отношение на това, което ще постигне ЕК, и ще следят на първо място многогодишната финансова рамка. Настоя ЕК да не не е доминирана от ЕНП, да има балансирани политики и баланс на политическите сили. Европейските граждани искат резултати, търпението на гражданите се изчерпва, започвайте да изпълнявате целите си още от днес, допълни той.", "date": "2019.11.27", "title": "Без компромис със законността, климатичен неутралитет до 2050, обеща Фон дер Лайен"}
{"url": "https://www.dnevnik.bg/bulgaria/2019/11/27/3997807_snimka_na_denia_podkrepa_oglavi_nedovolstvoto_sreshtu/", "text": "Работници излязоха на протестно шествие в центъра на София срещу плановете на управляващите за промени в политиката по изплащане на болничните. Протестът под наслов \"Болните работници не са престъпници\" е организиран от конфедерацията на труда \"Подкрепа\", но в него  . Митингът бе планиран заради предложението от 1 януари  , т.е. да е за сметка на работещите. Премиерът Борисов вече разпореди проектът да бъде оттеглен и сега   за ограничаване на фалшивите болнични. Протестиращите днес имат няколко искания.", "date": "2019.11.27", "title": "Снимка на деня: \"Подкрепа\" оглави недоволството срещу болничните"}
{"url": "https://www.dnevnik.bg/sviat/2019/11/27/3997756_britanskata_armiia_bi_zagubila_v_konflikt_s_rusiia/", "text": "Противниковият огън би надделял над британските сухопътни сили при хипотетичен конфликт с Русия в Източна Европа. Това сочи доклад на Кралския обединен институт за изследвания в отбраната - основан през 1831 г. мозъчен тръст, базиран в Лондон и оглавяван от принц Едуард, херцог на Кент. Текстът  предстои да бъде публикуван на 29 ноември , преди срещата на върха на НАТО в Лондон другата седмица за 70-ата годишнина от основаването на алианса, но  Би Би Си цитира  части от него. Армията, както и съюзниците ѝ от НАТО, страдат от \"критичен недостиг\" на артилерийски снаряди и муниции и не биха могли да удържат защитна позиция. Позицията на министерството на отбраната в Лондон е, че Великобритания работи с НАТО и е \"добре оборудвана, за да поеме водеща роля\". Силен противник В \"необичайния\" контекст на \"конфликт с висока интензивност между НАТО и Русия\" има \"риск Великобритания... да бъде надвита\" от други сили. Би Би Си отбелязва, че през 2014 г. руската артилерия и ракетни батареи, унищожавайки два украински батальона, са доказали, че са достатъчно мощни. Преди по-малко от три седмици френският президент Еманюел Макрон провокира спорове с коментара си за  \"мозъчна смърт\" на НАТО  и предупреди за опасността от отслабване на ангажимента на основния гарант на алианса - САЩ. През август министерството на отбраната публикува данни, сочещи, че за девета поредна година числеността на въоръжените сили намалява, а половин година по-рано комисия, наблюдаваща разходите на Камарата на общините, обяви, че в десетгодишен план за превъоръжаване на военните има \"черна дупка\" от поне 7 млрд. лири.", "date": "2019.11.27", "title": "Британската армия би загубила в конфликт с Русия"}
{"url": "https://www.dnevnik.bg/sviat/2019/11/27/3997744_rusiia_suzdade_dronove_za_borba_s_drugi_dronove/", "text": "В Русия са разработени дронове килъри, предназначени да проследяват и обезвреждат безпилотни апарати на противника с помощта на мрежи. Това заяви пред  ТАСС  Виктор Кладов, директор по международното сътрудничество в държавната корпорация \"Ростех\", предаде агенцията. Освен ефикасните средства за радиоелектронна борба с противникови дронове, представени този месец на авиоизложение в Дубай, Русия притежава и \"активни безпилотни апарати килъри\", които проследяват апарата нарушител, настигат го и хвърлят отгоре му мрежа, поясни Кладов. Концернът \"Калашников\" - част от \"Ростех\", произвежда и специални пушки за борба с дронове, чийто обсег е 1 до 1.5 км. \"Това действа просто: насочваш пушката към дрона и натискаш спусъка. Електромагнитният импулс потиска електрониката на дрона и той или пада, или продължава да се движи, но губи връзката с онзи, който го е изпратил - фактически апаратът ослепява и става безполезен\", добави руският специалист. /БТА", "date": "2019.11.27", "title": "Русия създаде дронове за борба с други дронове"}
{"url": "https://www.dnevnik.bg/sport/2019/11/27/3997809_kak_momche_koeto_podava_topkite_vpechatli_joze_mourinyo/", "text": "Момчетата, които подават топките, не са на стадиона, за да гледат трибуните, да се радват на хореографията или нещо друго. Те са част от мача.\" Това обясни Жозе Моуриньо след  двубоя с \"Олимпиакос\" в Шампионската лига , в който \"Тотнъм\" постигна зрелищна победа с 4:2, след като изоставаше с 0:2 още от 19-ата минута. Португалският мениджър поздрави едно от момчетата, които подават топките край страничната линия, за помощта му при изравнителния гол на Хари Кейн. В 50-ата минута футболист на \"Олимпиакос\" изчисти топката в тъч, но момчето край страничната линия реагира бързо и подаде друга към Серж Орие. Той хвърли на Лукас Моура, а бразилецът асистира на Кейн. \"Обичам интелигентните момчета, които подават топките. Аз самият бях страхотен като такъв, когато бях дете. И това момче беше невероятно, той чете играта, разбира какво се случва на терена и даде една много важна асистенция. Той преживяваше мача\", каза Моуриньо след мача. Специалния дори обяви, че е опитал да намери момчето след мача и да го покани в съблекалнята на \"шпорите\", но не го е видял след последния съдийски сигнал. Случката на \"Тотнъм стейдиъм\" напомни за мача между \"Ливърпул\" и \"Барселона\" от миналия сезон. Тогава момче, което подава топките, помогна за бързото изпълнение на корнер от мърсисайдци, които вкараха гол.", "date": "2019.11.27", "title": "Как момче, което подава топките, впечатли Жозе Моуриньо"}
{"url": "https://www.dnevnik.bg/photos/2019/11/27/3997780_fotogaleriia_otkradnatite_bijuta_v_drezden_-_tolkova/", "text": "Три комплекта бижута от XVIII вeк бяха откраднати от прочут музей в Дрезден  .", "date": "2019.11.27", "title": "Фотогалерия: Откраднатите бижута в Дрезден - толкова ценни, че нямат застраховка"}
{"url": "https://www.dnevnik.bg/bulgaria/2019/11/27/3997814_v_sasht_nikoi_ne_ni_e_natiskal_za_baza_na_nato_na/", "text": "Самият опит да се създава психоза, че някой искал, натискал и ние едва ли не сме се съгласили за създаване на база на НАТО на Черно море край Варна, априори е лъжа, каза днес вицепремиерът и министър на отбраната Красимир Каракачанов по БНТ. Той беше част от българската делегация,  която посети САЩ  в началото на седмицата, и уточни, че става дума за координационен център. Публикации за бъдеща \"база\" на НАТО в България има в днешния печат. \"Този център ще събира и анализира информация. В Черно море така или иначе се водят немалко учения по линия на НАТО и други международни учения и със страни, които не са в НАТО. Центърът ще събира и анализира информация, която може да бъде ползвана както от страните на НАТО, така от ЕС, но и от българските институции - Гранична полиция, пристанищната инфраструктура, дори търговския флот\", поясни Каракачанов. Той допълни, че няма да се изгражда нова инфраструктура, а ще се ползва базата на Военноморския флот във Варна. Каракачанов каза, че България се конкурира за домакинството на центъра с другите натовски държави на Черно море - Турция и Румъния. \"САЩ казаха, че подкрепят нашата кандидатура, и това е положителен жест. Ако бъдем избрани, ще получим и финансиране от НАТО\", каза още военният министър. Каракачанов посочи още, че идеята се обсъжда още от 2014 година, когато премиер е Пламен Орешарски. Томислав Дончев: Не е първа крачка към база Пред Би Ти Ви друг участник в делегацията - вицепремиерът Томислав Дончев, не се съгласи с твърденията, че изграждането на натовския координационен център е стъпка към изграждане на военна база край Варна. И той изложи сходни аргументи -- че в България се провеждат много учения, а центърът ще е полезен за по-добра координация. \"Няма решение за изграждане на каквото и да е съоръжение, което има характер на предизвикателство или агресивен характер към нашите съседи. В ролята си на член на НАТО всички действия, които предприемаме, са с отбранителен характер\", обясни той. Министърът на финансите Владислав Горанов, който също придружи премиера Бойко Борисов в САЩ, поясни пред Нова телевизия, че координационният логистичен център ще ръководи всички учения, които се провеждат под натовски флаг в акваторията на Черно море. \"Там ще има комуникационна техника и оборудване, свързано с планирането и провеждането на ученията в Черно море\", допълни той. \"Става въпрос само за логистика\", подчерта и Горанов. На 1 октомври миналата година на заседание на парламентарната комисия по отбрана командващият на Военноморските сили контраадмирал Митко Петев, коментира темата, като даде по-подробно описание на проекта. \"Един от проектите, по който Военноморските сили работят, е изграждане на Военноморски координационен елемент. Към момента регионалната координационна функция на НАТО в Черноморския регион се извършва от Морското командване в Норууд във Великобритания. България желае обаче да има един координационен елемент, който е в Пункт за базиране – Варна, за който работим, за да имаме пряк принос към колективната отбрана. Ще донесе изключително много позитив, защото ще можем да разполагаме с цялата информация, с която НАТО разполага за Черноморския регион. Освен това ще има възможност да се координират действията на постоянните групи и по този начин ще има нормално разпределение на инфраструктурата на алианса\", заяви тогава контраадмиралът.", "date": "2019.11.27", "title": "В САЩ никой не ни е натискал за база на НАТО на Черно море, обяви военният министър"}
{"url": "https://www.dnevnik.bg/analizi/2019/11/27/3997803_andrei_iankulov_napuskam_prokuraturata_s_tuga_i/", "text": "                         Андрей Янкулов е от сравнително младото поколение прокурори. Не отказваше да изрази публично  позицията си  как трябва да работи прокуратурата. През 2014 г. той беше назначен за зам.-министър на вътрешните работи в служебното правителство на Георги Близнашки. В последвалия го кабинет на Бойко Борисов Янкулов беше зам.-министър на правосъдието по времето, когато ведомството се ръководеше от Христо Иванов. Отговаряше за главна дирекция \"Изпълнение на наказанията\". След оставката на Иванов той се върна в прокуратурата. Със смесени чувства на тъга и облекчение днес подадох оставката си като прокурор. Решението беше трудно, но добре обмислено и в никакъв случай - емоционално. Напускам работа, която харесвах. В продължение на немалко години в Софийска районна и Софийска градска прокуратура имах шанса да работя заедно с хора, от които научих много и с които би се гордяла всяка една европейска прокуратура. За съжаление на всички ни обаче, не те дават облика на институцията. Пътя, по който е водена тя, не чувствам като моя път. Това, разбира се, не е от вчера. Достатъчно време се самоубеждавах, че промяна към (моето виждане за) добро все пак е възможна, а още по-дълго се вслушвах в удобния глас на конформизма. За близо 13 години като обществен служител съм допускал не една и две грешки. С чисто сърце в днешния ден на равносметка обаче мога да кажа, че всички решения в работата си съм вземал, повлиян единствено от фактите по случая, закона и разбирането си за добро и справедливо. Успех на всички колеги! Повече от всичко се надявам да опровергаете моя песимизъм за развитието на прокуратурата като гарант за върховенството на правото в България.", "date": "2019.11.27", "title": "Напускам прокуратурата с тъга и облекчение"}
{"url": "https://www.dnevnik.bg/detski_dnevnik/2019/11/27/3997815_ot_2020_g_nai-setne_obrazovanieto_za_4-godishnite_shte/", "text": "С поправка в Закона за бюджета за догодина, предложена от депутати от ГЕРБ и \"Обединени патриоти\" преди второ четене в парламента, се въвежда задължително образование за 4-годишните от 2020 г. Промяната на закона за образованието ще регламентира влизането в образователната система на 4-годишните - до 2 месеца след приемането на Закона за бюджета, съобщава вестник \"Сега\". Мярката започва 15 септември 2020 г., прогнозира министърът на образованието Красимир Вълчев. Общо 15 депутати, сред които Менда Стоянова, Валери Симеонов, Милена Дамянова, Милен Михов предлагат в бюджета за догодина да бъдат планирани 10 млн. лв. повече в перото \"текущи разходи\", с които да се финансира обхващането на 4-годишните в задължително предучилищно образование и да се подпомогне заплащането от родителите на такси за детска градина за 4-, 5- и 6-годишните. Те имат идея и откъде точно да дойдат допълнителните пари - с 10 млн. лв. да се завишат планираните приходи от акцизи през следващата година. Депутатите разчитат, че въвеждането на видеонаблюдение в акцизните складове за горива ще осигури достатъчно допълнителни постъпления от акцизи. Предлагат се и разпоредби в закона за бюджета, които предвиждат в срок от 2 месеца след обнародването му Министерският съвет да предприеме законови промени, които да въведат задължителното предучилищно образование на 4-годишните, както и помощта при плащането на таксите за детска градина. Депутатите изрично посочват, че \"задължителното предучилищно образование не означава, че децата започват училище\". \"В предучилищното образование (независимо дали то се осъществява в детска градина или в училище) игровата дейност е основно средство за постигане на очакваните резултати\", казват те, с което на практика отварят вратичка някои деца на 4 години да ходят на предучилищна в училище, отбелязва \"Сега\". Красимир Вълчев коментира пред изданието, че предложената промяна е в изпълнение на поет ангажимент на правителството, като най-вероятно ще влезе в сила на 15 септември 2020 г. Според него, макар и твърде амбициозно, е реално сегашният обхват на 4-годишните, който е около 78%, да се увеличи до близо 90%, което би означавало още 7 хиляди деца да ходят на градина. По думите му обаче е особено важно как точно ще бъде променен Законът за предучилищното и училищното образование и дали в него ще има изключения за градовете или селата, където няма места за всички 4-годишни деца. В големите градове детските градини не могат да поемат всички деца, а в някои малки населени места изобщо няма детски градини и училища и децата пътуват до най-близката институция. Според Вълчев е резонно в закона да се предвидят изключения, както и да се реши въпросът с транспорта на най-малките, които няма как да се возят сами. \"Възможно решение е да се възстановяват разходите на родители, превозващи децата си, но засега такова решение няма\", коментира той. Поправките в закона трябва да посочат и къде точно ще се провежда задължителната предучилищна на 4-годишните - само в детска градина или и в училище. От асоциация \"Родители\" заявяват, че училището не е най-подходящото място за толкова малки деца. В момента предучилищната подготовка е задължителна за децата на 5 и 6 години и се извършва в детските градини и училищата. ГЕРБ се опитва да въведе задължително образование за 4-годишните от 2012 година. При дебатите около училищната реформа тогава имаше  предложения за задължително предучилищно образование и на 4-годишните , но те срещнаха критики от обществото. В началото на 2013 г., когато на власт бе първият кабинет на Бойко Борисов, ГЕРБ дори прие такива текстове в училищния закон, които доведоха до  протести на родители . Тъй като обаче няколко седмици по-късно Борисов подаде оставка и 41-ият парламент бе разпуснат, законопроектът не бе приет изцяло. През 2014 г., когато на власт бе вторият кабинет на Борисов, ГЕРБ внесе отново  законопроекта за предучилищното и училищното образование , но без текстове за задължителна предучилищна подготовка на 4-годишните. Именно този закон е основа на продължаващата вече година  реформа в училищното образование . Праз май 2018 г. правителството прие план за изпълнение на Стратегията за намаляване дела на преждевременно напусналите образователната система,  според който до края на 2020 година 90% от децата на 4 години ще бъдат обхванати  в системата на предучилищното образование.", "date": "2019.11.27", "title": "Управляващите с пореден опит образованието за 4-годишните да стане задължително"}
{"url": "https://www.dnevnik.bg/politika/2019/11/27/3997793_noviiat_proekt_na_manolova_-_s_nacionalen_obhvat_i_v/", "text": "Месец след  загубата на кметските избори в София  Мая Манолова ще обяви началото на гражданска инициатива, която ще работи за разрешаване на различни казуси и за защита на гражданските права. В началото на декември се очаква бившият омбудсман да създаде неправителствена организация, към която ще има гражданска платформа за събиране на жалби, обясниха хора от екипа й. Офисът на инициативата е на площад \"Славейков\" в столицата, където днес се проведе приемна за граждани. Предстоят приемни и в други градове, както и работа по локални казуси. Още в изборната нощ Мая Манолова даде заявка, че ще направи проект, за да работи за  промяна на модела в България . На следващия ден тя уточни, че няма да прави партия, а ще създаде гражданска платформа. Проектът ще се финансира чрез дарения през платформата, а хората, които искат да работят по него, ще го правят доброволно. По такъв начин за кампанията й са събрани 156 хил. лв. В момента се подготвя програмна декларация на проекта, в която ще бъдат записани ценностите и каузите, за които организацията ще работи. Сред тях са борба с монополите и презастрояването, достойни доходи, честна бизнес среда, преодоляване на административните затруднения на гражданите, както и честни избори. Всички неправителствени организации от София и страната, които споделят тези ценности, ще могат да се включат в проекта. Според хора от екипа на Манолова вече има позвънявания от много градове в страната, в които е заявена готовност за съвместна работа. През декември приемните за граждани в офиса на ул. \"Дякон Игнатий\" 4 ще продължат. На тях се предлага безплатна юридическа помощ от адвокати от различни кантори в столицата, които са изявили готовност да работят без хонорар. Самата Манолова, която също има кантора в София, ще разговаря с гражданите, но няма да дава юридически консултации. В офиса работят и  експерти от инициативния комитет , който я издигна за кандидат за кмет. Днес бившият общински съветник Войслав Тодоров разглеждаше казуси, свързани с презастрояване. Каква ще бъде работата на организацията ще зависи от различните казуси, но Мая Манолова предвижда срещи с граждани в страната и законодателни инициативи.", "date": "2019.11.27", "title": "Новият проект на Манолова - с национален обхват и в защита на граждански права"}
{"url": "https://www.dnevnik.bg/bulgaria/2019/11/27/3997826_cacarov_razporedi_proverka_za_incidenta_v_pirogov/", "text": "Главният прокурор Сотир Цацаров разпореди проверка за  инцидента в \"Пирогов\" , при който тази сутрин двама пациенти починаха. Софийската градска прокуратура е образува наказателно производство за установяване на причините за възникване на инцидента и настъпилата смърт на двамата пострадали. Разследването се води за причиняване на смърт на повече от едно лице поради незнание или немарливо изпълнение на правно регламентирана дейност, представляваща източник на повишена опасност. Незабавно след инцидента и уведомяването на прокуратурата е създадена организация и са предприети процесуално-следствени действия от разследващи екипи, ръководени от градската прокуратура. По разпореждане на главния прокурор Сотир Цацаров разследването се провежда от следователи от Национална следствена служба, които извършват оглед на местопроизшествието с участието на вещи лица и експерти по пожарна безопасност. Разпитват се свидетели, изземва се документация от лечебното заведение.", "date": "2019.11.27", "title": "Цацаров разпореди проверка за инцидента в \"Пирогов\""}
{"url": "https://www.dnevnik.bg/video/deniat_s_veselin_dremdjiev/2019/11/27/3997812_emil_georgiev_prezidentut_triabvashe_da_popita/", "text": "\"Президентът можеше, наред с издаването на указа си за назначаване на Иван Гешев за главен прокурор, да сезира Конституционния съд с въпрос за тълкуване на конституцията. За да имаме яснота за бъдещи избори на ръководители в съдебната власт дали президентът гарантира за почтеността и правилността или е обикновен регистратор. Но той се поддаде на заплахите на определени кръгове и у него заговори страхът.\" Това каза адвокат Емил Георгиев от гражданската инициатива \"Правосъдие за всеки\" в предаването \"Денят с Веселин Дремджиев\" по ТV+ и TV1.", "date": "2019.11.27", "title": "Адвокат Емил Георгиев: Президентът трябваше да попита Конституционния съд за Гешев"}
{"url": "https://www.dnevnik.bg/gradska_sreda/2019/11/27/3997829_po-visok_danuk_za_starite_i_moshtnite_koli_predlaga/", "text": "Да се увеличи данъкът за колите в София според тяхната мощност и стандарт за екология ще предложи кметът Йорданка Фандъкова. Тя обясни днес, че приходите от повишението в очакван размер от 18 милиона лева ще бъдат инвестирани за подобряване инфраструктурата в кварталите и на превозните средства от градския транспорт. Колите със стандарт Евро 5 и 6 остават със същия данък. Тези с Евро 3 увеличението на коефициента е от 1 на 1.1. За Евро 4 от 0.8 става 1.0, което ще вдигне данъка им със 17 лева. За колите без категория и с Евро 1 и 2 увеличението е най-голямо – от 1.1 на 1.4. Това е повишение от 40 лева. По показателя мощност на двигателя най-голямото увеличение е за колите с най-много конски сили – за над 328 к.с. (над 245 киловата) компонентът досега е 2.1 и става 2.42. За коли между 201 и 328 к.с. ( ) той от 1.6 става 1.84.  За коли с мощност 147 - 201 к.с. (110 - 150 киловата) – от 1.23 скача на 1.42. За коли с мощност от 99 - 147 к.с. (74 - 110 киловата) – от 1.1 на 1.21 За коли с мощност 74 - 99 к.с. (55 - 74 киловата) остава сегашният компонент 0.54. За най-ниската мощност – под 74 к.с. (до 55 киловата) също компонентът от 0.34 остава. В парично изражение увеличението за колите с най-ниски екостандарти увеличението ще е от 3 до 10 лева, а за тези с мощност до 100 к.с., които са най-масовите в София, то е ще е между 7 и 40 лева, заяви Фандъкова. Предлага се повишение и за данъка върху всички сделки с имоти и коли, който от 2.5% да стане на 3%. Това обяви Фандъкова, като отбеляза, че от тази мярка се очаква увеличение на приходите от този данък с 20 милиона лева. Те ще бъдат вложени в ремонт на улици и тротоари в кварталите, заяви тя. Промените ще станат факт, ако бъдат гласувани от Столичния общински съвет като изменения в Наредбата за местните данъци и такси. Те ще бъдат включени в дневния ред на следващото заседание на съвета и се очаква да влязат в сила от 2020 г. Предлаганите промени в наредбата ще бъдат качени на сайта на Столичната община още днес, за да може в рамките на едномесечния срок, както е по закон, да бъде на вниманието на гражданите и така да спазим сроковете за тези промени, който е краят на тази година\", обясни Фандъкова. Зам.-кметът по транспорта и по финансите Дончо Барбалов уточни, че увеличенията не обхващат над 180 000 коли в София, които са с Евро 5 и 6. Най-масовите коли - с мощност до 90 к.с., са около 360 хиляди, добави той. Общият брой на регистрираните в столицата автомобили е 776 хиляди. Фандъкова заяви пред журналистите, че няма да предлага повишаване на другите местни данъци и на такса смет. Тя изказа мнение, че предлаганите мерки, които са насочени за пообряване качеството на въздуха в града, едва ли ще свалят много софиянци от колите, но с парите от повишения данък ще се подобрят градският и довеждащият транспорт, както и възстановяване на паркове и градини. Това ще е реалната предпоставка да слязат от колите си, обясни тя. Това е малка стъпка, но тя очертава посоката, отговори Фандъкова на въпрос дали ще има още увеличения на този данък.", "date": "2019.11.27", "title": "По-висок данък за старите и мощните коли предлага Фандъкова"}
{"url": "https://www.dnevnik.bg/sviat/2019/11/27/3997806_raste_broiat_na_jertvite_v_albaniia_durus_i_tirana_sa/", "text": "Жертвите на  вчерашното земетресение в Албания  са поне 29 души, съобщи македонската агенция \"Макфакс\". Междувременно в Дуръс, на няколко километра от епицентъра, и в също засегнатата столица Тирана бе обявено извънредно положение за справяне с последиците. Ранените са най-малко 657, спасените под отломките - поне 45 души. Сеизмичната активност продължава - от вчера са регистрирани  524 вторични труса  според властите, някои от които бяха усетени и в  други държави от региона  като Северна Македония и Босна и Херцеговина. По-рано днес имаше  силно земетресение и в Крит , усетено според сайта МКД и в Скопие. В страната е ден на национален траур след земетресението, съборило множество сгради и затрупало хората под планини от бетон и тухли. Оцелели все още се издирват под руините, в спасителните операции помагат екипи от Италия, Франция, Румъния, Турция (чийто президент призова за помощ \"целия мюсюлмански свят\"), Гърция, Хърватия, Черна гора, Косово и Сърбия според министъра на отбраната Олта Джачка.      Стотици албанци прекараха нощта в палатки, в колите си или на футболния стадион в Дуръс, пишат местни издания. Само в района, чийто административен център е Дуръс, са унищожени \"30 сгради и 170 къщи\" според представители на местната власт. В Дуръс, Леже и Тирана училищата са затворени до второ нареждане. Премиерът Еди Рама предупреди, че данните за броя на жертвите не са окончателни. \"Загубихме човешки животи и спасихме немалко животи\", заяви Рама, цитиран от \"Франс прес\". Рама, цитиран от Албанската телеграфна агенция, заявява и че всички къщи, повредени от земетресението, ще бъдат възстановени. Балканският канал на \"Ал Джазира\" разказва, че много хора не одобряват реакцията на правителството и се оплакват от липса на достатъчно храна и дрехи.      Траур обяви и Косово, чийто президент Хашим Тачи нарече мярката \"знак на държавна и гражданска почит\". Англоезичният в. \"Албейниън дейли нюз\" съобщава, че временно е премахната и тол-таксата по магистралата, свързваща Албания и Косово. Само от правителството в Прищина е направено дарение за 500 хил. евро, от Северна Македония - 97 хил. евро. Помощта, която България се очаква да одобри на заседание на Министерския съвет, е 200 хил. лв. За \"Хоризонт\" председателят на Българския червен кръст Христо Григоров  заяви , че се изпраща хуманитарна помощ за около 5000 души от склада на организацията и от депо, създадено съвместно с Турския червен полумесец. Освен това екипи на БЧК са в готовност, както и кучета на Планинската спасителна служба, за да помагат в Албания при необходимост, продължи Григоров. \"Чакаме указания и призив за помощ.\"", "date": "2019.11.27", "title": "Расте броят на жертвите в Албания, Дуръс и Тирана са в извънредно положение"}
{"url": "https://www.dnevnik.bg/sport/2019/11/27/3997666_snimka_na_denia_emocionalnoto_zavrushtane_na_mourinyo/", "text": "Жозе Моуриньо ознаменува завръщането си в Шампионската лига с успех в първия си домакински мач начело на \"Тотнъм\". Специалния и неговия тим осъществиха зрелищен обрат от 0:2 до 4:2 срещу \"Олимпиакос\" и се класираха за осминафиналите.", "date": "2019.11.27", "title": "Снимка на деня: Емоционалното завръщане на Моуриньо в Шампионската лига"}
{"url": "https://www.dnevnik.bg/analizi/2019/11/27/3997397_arheologiia_na_korupciiata_novoto_izdanie_na_chernata/", "text": "                         Корупцията никога не е самостоятелен феномен. \"Черната книга\" показва един от най-важните за обществото подходи към този феномен. Това е поредното пето, един вид юбилейно, издание на \"Черната книга на правителственото разхищение\". Подходът се свежда до разкопаване на информация за онова, което не се вижда, в обществените харчове. Като \"деяние\" корупцията е договор. Като договор, тя е един вид авторегулатор (в него страните участват по предположение доброволно) на обществени сделки за чужда сметка. В него поне единият от деятелите има достъп до парите на другите. В дадения случай другите са данъкоплатци. За техните средства, намиращи се във временно разпореждане на едната от страните по сделката, обикновено има писани и неписани правила. Те са по необходимост винаги по-строги от разполагането със собствени средства. И по идея са винаги известни на страните по сделката. Причината договорът да не е публичен е в това, че страните по него съзнателно нарушават тези правила. Затова и практически всички казуси (без два), разгледани в \"Черната книга\" са плод на археология в съдържанието на договорите, с прилагане правата по Закона за достъп до обществена информация (ЗДОИ). Тук трябва да отдам дължимото на правителството на Иван Костов и мнозинството на ОДС в парламента, които разработиха и приеха ЗДОИ през първата половина на 2000 г. Много от възможностите за разкриване на кривиците в управлението на публични средства не биха били използвани или биха били използвани със закъснение и по-неефективно, ако не беше дейността на Програма \"Достъп до информация\", от 1996 г. насам, по застъпничеството за закона, наблюдението на неговото прилагане, развитието на правата и процедурите по него, воденето на съответните дела в административните съдилища и обучението на онези, които имат права на достъп (граждани и журналисти, каквито са авторите в книгата) и задължение да го предоставят (лицата на изборна длъжност и служителите в държавна и общинска администрация). Един от материалите в книгата е анализ на археологическите находки на Сметната палата в областта на публичните финанси. Това е анализът на успехите и провалите на държавата. \"Обществена ефективност\" по Парето е положение (при използване и разпределение на ресурси), при което някой се оказва по-добре без никой да е загубил, да е станал по-зле. От това гледище корупцията би следвало да е изначално неефективна. Но такива са всички игри с нулев резултат, при които печалбата на един е загуба на друг. Иначе казано всяка обществена ситуация, при която се взема от един, за да се даде на друг – което най-често се прави легитимно от публичните политики – е неефективна. Неефективна, защото увеличава обществената цена, разходите по осъществяване на сделките и – в дългосрочен план – намалява обществените ползи. Тази неефективност е неотменима, но може да бъде поддържана на относително поносими равнища. Това положение на нещата аз бих нарекъл \"презумпция за неефективност и необоснованост на публичните политики\". Инициативи като \"Черната книга\" в крайна сметка имат принос към намаляване на обществената цена на неефективността. Обществената цена, по Коуз, е разходът на лицата в дадена юрисдикция за придобиване на информация, собственост, защита на правата върху нея и за решаване на спорове по повод тези права. Органите на публична власт не могат да отменят тези разходи, но могат да ги увеличават или намаляват. – Те са забранени, противоречат и на закона, и на морала; – Резултатът им не е сигурен, защото няма как пред публична институция да намериш защита на споразумението; – Но се предлагат на конкурентна основа от мнозина, които имат достъп до ресурс на данъкоплатците; – В съчетание с несигурността на резултата, цената на услугата за гарантиране на достъп до този ресурс е ниска в отделните случаи, но висока като обществена сума. \"В Русия, който не може да граби, краде\". Това е наблюдение на граф Никита Панин от 1762 г. Той е дипломат, конституционалист и социален философ, който днес би бил определен като класически либерал. Наблюдението на Панин има универсален смисъл. Между \"грабежа\" и \"кражбата\" на обществени ресурси разликата е в размера, постоянството и продължителността на деянието. И в умението да скрие стореното. \"Черната книга\" не позволява последното да се случва. Общото между различните казуси е, че те нарушават стопанския (и публично финансов) принцип на конкуренцията между несвързани лица – доставчици на стоки и услуги срещу пари на данъкоплатците в името на привилегирован достъп на лица, свързани с този или тези, които са отговорни за оползотворяването на дадения ресурс на данъкоплатците. Едно от достойнствата на \"Черната книга\" са по-дребните казуси. Всички случаи обаче са следствие на решение на колективен орган на представителната демокрация. Особеното при колективните решения е, че те не са по-видими и по-трудни за установяване на вина от, например, придобилите известност и разбираеми за широката публика индивидуални придобивания на недвижимо имущество. Едно от определенията за \"корупционна среда\", което аз бих дал, е, че това е среда, в която мнозина могат да направят обосновано предположение, че ще им бъде поискан подкуп или че някой конкурент ще потърси привилегия преди тях. Тогава хората дават, преди да бъде поискан. Съставянето й беше дълго време само намерение. Случаите на злоупотреба с власт придобиваха известност през медиите. Но процесът на разкопаване и осмисляне на информация изисква време за достъп и анализ. Преди пет години Фондацията за свобода \"Фридрих Науман\" подкрепи идеята за годишно разглеждане на най-интересните и заплетени случаи.", "date": "2019.11.27", "title": "Археология на корупцията: новото издание на \"Черната книга\""}
{"url": "https://www.dnevnik.bg/analizi/2019/11/27/3997399_ciala_bulgariia_e_kato_pernik/", "text": "                         Някои силно се изненадаха от загубата на управляващата партия на кметските избори в Перник, други – не толкова. И за едните, и за другите обаче голямата изненада дойде три дни след изборите, когато се разбра, че язовир \"Студена\" някак си се е изпарил и за пръв път от 1993 година 100 хиляди души в града и околните селища минават на воден режим. Разбира се, неколцина отдавна са знаели накъде отива работата, но са си мълчали. Което в България не е никаква изненада. Щом отминаха изборите, истината лъсна и изведнъж всички се разтичаха. Всякакви институции започнаха да проверяват и разследват, директорът на местното ВиК изгърмя като бушон, населението се сети да протестира, а новоизбраният кмет тръгна да обикаля телевизионните студия и най-високите инстанции. Естествено, старият и новият главен прокурор също не пропуснаха да се снимат с него, надянали опечалени физиономии. А премиерът веднага \"даде\" 2,7 милиона лв. за спешни нужди. Както се казва, след дъжд качулка. И 270 милиона да беше дал, все тая. Градът не разполага с никакви алтернативни водоизточници, тъй че вода няма и няма и да има (поне до април). На хората им остава само да се молят за дъжд и сняг. Докато се надяват на природата, замесените в сюжета местни управници се опитват да стоварят върху нея цялата отговорност: \"Единствената причина е сушата\", \"2019-а е най-сухата година от десетилетия\". Фактите обаче казват друго: годината е по-скоро нормална, отколкото суха, а в далеч по-сухи години не се е стигало до режим на водата. По-сушави са били само септември и октомври, но тогава кризата вече е била факт. С други думи: режимът на водата се дължи не толкова на природата, колкото на човешките действия и бездействия. В началото на годината язовирът е по-пълен, отколкото в предишните две години. После обаче нивото рязко спада и в края на юни се оказва с над 35% по-ниско. Затова някои подозират, че язовирът е тайно източен, за да може стената му да бъде ремонтирана не от водолази (както е било по проект), а на сухо, което е по-лесно и по-евтино. Дали това е така или не – засега не е ясно. Съвсем ясно е обаче, че през цялата година, чак до началото на ноември, огромно количество вода отива за нуждите на две големи индустриални предприятия, въпреки че те си имат свои собствени водоизточници. С други думи: ако това източване бе спряно по-рано, а населението бе предупредено навреме за задаващата се опасност, режимът на водата може би щеше да бъде избегнат или поне щеше бъде много по-щадящ от сегашния. Но две министерства, областният управител, общинският съвет, бившият кмет и шефът на ВиК (който се оказа кумец на кмета) са се изхитрили (по думите на министър-председателя) и са предпочели да си мълчат и кротуват, докато минат изборите. Кръгът на отговорните обаче е по-голям, защото има и една системна причина за режима, която е резултат от действия и бездействия далеч назад във времето. Между 75 и 80 процента от водата, която тръгва от язовира, изтича в земята заради полуразрушена водопреносна мрежа. В огромната си част тя е строена през 60-те и 70-те години на миналия век (има и водопроводи, строени през 1936 година). Именно заради нея се стига до режима на водата през 1993-та, който продължава почти две години. Оттогава не се е променило нищо, освен че авариите и загубите на вода нарастват. В периода 2007-2013 година общината проваля проект за обновяване на мрежата. Чак през август тази година, в самия край на новия програмен период, е сключила договор за нов проект с европейски средства. Все още обаче няма нито обявени обществени поръчки, нито яснота откъде ще се намерят средства за собственото ѝ финансово участие. При това Перник не е някакъв самотен остров на безводието. В днешната му криза като в огледало се отразяват проблемите на цялата държава, и то не само в т.нар. воден сектор. Последните известни официални данни са за 2017 година, но оттогава не са настъпили някакви революционни промени. Според тях загубите по водопреносната мрежа в България са средно над 60%. Годишно на всеки сто километра от тази мрежа стават по 85 аварии, като повечето ВиК оператори дори няма как бързо да установят къде точно са течовете. Половината водомери са извън техническа годност и вероятно са неизправни. За да се промени тази картина, има нужда от огромни инвестиции, основният източник за които е ЕС. Но достъпът до европейското финансиране е свързан с изискване за точно определени реформи. В продължение на много години обаче тези реформи се отлагат и влачат, поради което и еврофондовете неведнъж бяха спирани. Когато пък се стигне до конкретни проекти, те попадат в омагьосания кръг на волно или неволно обърканите обществени поръчки, проточват се до безкрайност, а накрая често се провалят. Изпълнението и на сегашната оперативна програма е отчайващо. Да не говорим за поддържането и управлението на язовирите, които си остават заплаха - за безводие или за наводнение. От своя страна водният сектор също не е изключение. Горе-долу същото е положението и във всяка друга публична сфера. Нещата се променят толкова бавно, че преди да са дали ефект, вложените средства и усилия изтичат като водата от допотопните водопроводи – заради липса на воля и визия, заради партийни назначения, безхаберие, некомпетентност, кражби и лъжи. Сега на перничани им остава само едно: да се молят за дъжд и сняг. Но за молитва са и много други неща в България – да не дава Господ да опреш до здравеопазването, полицията или съдебната система.", "date": "2019.11.27", "title": "Цяла България е като Перник"}
{"url": "https://www.dnevnik.bg/analizi/2019/11/27/3997377_moje_li_prezidentut_da_spre_motora_na_zadkulisnata/", "text": "Президентът Румен Радев сложи във вторник точка на всички хипотези какво можел и какво не можел да направи и с кое действие щял да наруши Конституцията. Избраникът на Висшия съдебен съвет и конкретно на сегашния главен прокурор -  Иван Гешев, е вече главен прокурор  (предстои формалното предаване на поста и настаняване в кабинета, където и досега е прекарвал доста време). И следват 7 години мандат, през който той най-вероятно ще остане недосегаем. След като президентът си дава сметка - както сам се изрази в публичното си изявление, че \"отчетността на главния прокурор при сегашния конституционен модел завършва с избора му\" - добавяме, и с неизбежния указ за назначаването му, то звучат наивно очакванията на Радев към новия главен \"да сбъдне надеждите на българите за законност и справедливост\". Защото няма кой да го попита какво прави и защо. Но не само заради това, а и защото с досегашните си действия е показал именно селективно посочване на виновни, и то предимно и вече установено - критиците на действията му. Не. Но можеше да поиска тълкуване от Конституционния съд (КС) на процедурата за назнчаването, посочена кратко в Конституцията, още преди първото връщане на избора, тъй като специалистите по конституционно право изразиха различни мнения ще бъде ли допуснато такова искане, какъв може да е отговорът. Това щеше да забави назначаването на Гешев, но нямаше да бъде нарушение на Конституцията. Отделен въпрос е, че изборът на Гешев е отдавна подготвен като част от цялостен план за овладяване на цялата репресивна система и са предварително неутрализирани всички възможни засечки, в каквато Конституционният съд надали щеше да бъде оставен да се прояви. Когато задкулисната машина, чийто мотор е главният прокурор, преследва намеренията си, никой не може да я спре именно заради неговата неотговорност пред никого и за нищо - в този модел институциите на държавата, включително КС, са най-често само крепящи конструкцията елементи, тоест КС щеше да бетонира статуквото. Тази машина можеха да я спрат половин милион, че и 300 хиляди граждани на площадите в продължение на месец. Понеже тях ги няма; и понеже високите представители на интелигенцията са конюнктурни и дори продажни открай време - осем академици подкрепиха Гешев с текст, копиран сякаш от сайтовете на Пеевски, което впрочем е най-печалната атестация за българската реалност; а умни иначе хора бърчат носове пред неестетическите прояви на протестите, та сред тази печална картина естествено и по неизбежност сме се вторачили в президента и искаме от него ефективно действие. Радев направи заявка да инициира дебат за промяна на Конституцията. Защото \"от ефективността на реформите в съдебната система зависи дали ще постигнем справедливост, пречупване на корупцията, качествено държавно управление и просперираща обществена среда.\"", "date": "2019.11.27", "title": "Може ли президентът да спре (мотора на) задкулисната машина"}
{"url": "https://www.dnevnik.bg/bulgaria/2019/11/27/3997685_dvama_dushi_zaginaha_sled_pojar_v_pirogov/", "text": "Двама души са загинали, а други над 60 са евакуирани и настанени по други отделения в болницата след пожар в УМБАЛСМ \"Н. И. Пирогов\" в София. 15 души са леко обгазени, сред които и двама полицаи. \"Пирогов\" обяви гореща линия за информация след инцидента   Молбата на ръководството на болницата е на телефона да звънят само роднини на пациентите от засегнатото Второ вътрешно отделение, за да не се претоварва линията. Близките на загиналите вече са уведомени. Сигналът за пожарът е подаден малко преди 4 ч. тази сутрин, като незабавно за мястото на инцидента са изпратени осем пожарни екипа, аварийно-спасителен екип и автомеханични стълби. Те успели да локализират и потушат огъня около 4:25 часа. При инцидента, възникнал във Второ вътрешно, обаче са загинали двама души. Загиналите - мъже на 55 и 68 години, са били тежко болни и неподвижни пациенти. Временно изпълняващият длъжността директор на болницата проф. Николай Габровски уточни пред медиите, че останалите пациенти в близост до инцидента, вече са обгрижени, настанени в други отделения, имат леки обгазявания, но състоянието им е стабилно и се следи постоянно. От неговите думи се разбра, че пожарът е възникнал, след като поради неизяснена зесага причина е била възпламенена част от системата за подаване на кислород. Какво точно е довело до искрата, възпламенила пожара, тепърва ще се изяснява. Пациентът в пряка близост до началото на пожара е бил с белодробна недостатъчност и е бил на кислородна терапия с постоянно подаване на кислород. В отговор на въпрос проф. Габровски уточни, че не става дума за взрив на кислородна бутилка, а такива в \"Пирогов\" няма, тъй като системата за подаване на кислород е централна. Той допълни още, че изправността на системата се следи регулярно, а щранговете се подменят често. Пожарът вече е потушен окончателно, а болницата работи нормално и без особенси затруднения. Единствено в Шокова зала имало възможност да има леки затруднения с ритъма на работа, но проф. Габровски коментира, че това няма да се усети и ще бъдат намерени начини да се компенсират проблемите. На място пристигнаха вътрешният министър Младен Маринов и на здравеопазването Кирил Ананиев. \"Изключена е възможността това да е злонамерено действие, т.е. терористичен акт. Текат процесуално-следствени действия под надзора на Софийската градска прокуратура\", заяви министърът на вътрешните работи Младен Маринов.", "date": "2019.11.27", "title": "Двама души загинаха след пожар в \"Пирогов\""}
{"url": "https://www.dnevnik.bg/sport/2019/11/27/3997652_ljubomir_ganev_izliza_na_scenata_kato_kandidat_za/", "text": "Вицепрезидентът на Българската федерация по волейбол (БФВ) Любомир Ганев ще бъде представен днес като кандидат за президент на организацията от опозиционно настроените клубове. Очаква се бившият национал да покаже възгледите си за промени, научи \"Дневник\" от свои източници. Преди близо две седмици  водещите отбори поведоха атака с крайна цел свикване на общо събрание за сваляне от власт на дългогодишния президент Данчо Лазаров . Тогава те обявиха, че помежду си обсъждат три варианта за наследник на поста, но не ги посочиха. Ганев вероятно ще подкрепи ключовите искания на недоволните клубове за ограничена мандатност на президента и за намаляване на броя на членовете на управителния съвет на федерацията. Той ще трябва да отговори и на важни въпроси, тъй като дълги години стоеше плътно до Лазаров в ръководството на волейбола. Още през 2018 г. се очакваше след световното, на което България беше домакин, да се получи рокада и Ганев да смени Лазаров. Впоследствие президентът на БФВ промени намеренията си с  утвърждаването на мандата на настоящото ръководство до 2021 г . При представянето на недоволството на клубовете президентът на \"Левски\"  Владимир Николов заяви, че волейболната федерация е във фалит . Пред \"Дневник\"  от министерството на спорта обявиха, че е назначена проверка . Лазаров отвърна, че  федерацията е в добро състояние и че \"фалит е твърде грозна дума\" . Ключово условие в пъзела е с подписите на една трета от клубовете да бъде свикано извънредно изборно общо събрание. Според сегашния устав за президент могат да се кандидатират единствено членове на управителния съвет. За момента Ганев е член, но  той изрази притеснения, че Лазаров ще направи опит да го изключи .", "date": "2019.11.27", "title": "Любомир Ганев излиза на сцената като кандидат за президент, подкрепен от опозицията"}
{"url": "https://www.dnevnik.bg/sviat/2019/11/27/3982836_fotogaleriia_celuvkite_na_junker/", "text": "Петгодишният мандат на Комисията \"Юнкер\" приключва - и на негово място ще дойде екипът на германката . \"Дневник\" припомня някои от най-емоционалните прояви на Юнкер, който бе премиер на Люксембург в продължение на 18 години, преди да излезе на европейската сцена. Юнкер с българския премиер Бойко Борисов през 2018 г.", "date": "2019.11.27", "title": "Фотогалерия: Целувките на Юнкер"}
{"url": "https://www.dnevnik.bg/sviat/2019/11/27/3997554_zemetresenieto_v_albaniia_napomni_che_celiiat_region_e/", "text": "                         Мощни трусове разтърсиха западното крайбрежие на Албания и сринаха до основи редица сгради. Много жители на град Дуръс и околностите панически са напуснали домовете си. Засега се съобщава за седем загинали. Институтът за геофизически науки в Тирана обяви, че земетресението е било с магнитуд 6,3 по скалата на Рихтер. Епицентърът се е намирал на десет километра дълбочина в Адриатическо море. Най-тежките разрушения са в крайбрежния град Дуръс. Във видеоклипове се виждат напълно разрушени сгради, сринати огради и силно напукани стени. В някои области е имало и спиране на електрозахранването. Трусът е бил усетен също и в Косово, Сърбия и дори в Южна Италия. При серия от тежки земетресения през септември тази година в Албания бяха ранени над 100 души и засегнати близо 500 къщи. През юни в Корча също имаше силно земетресение. Средиземноморието спада към най-активните земетресни области в Европа. По произход земетресенията са тектонски и вулканични. Най-разрушителни са плитките тектонски земетресения с дълбочина до 100 км под земната кора. Те имат обикновено и най-широк обхват. Земетресенията стават най-често там, където има разломи в земната кора - особено по границите на тектонските плочи. Там обикновено са съсредоточени и огнищата на най-силните земетресения. В интервю за ДВ професор Фредерик Тилман от германския Център за геоизследвания GFZ обяснява защо Югоизточна Европа е особено застрашена. Земетресенията са съсредоточени в Югоизточна Европа \"Ако погледнем към картата на регистрираните земетресения през втората половина на септември 2019 в Европа, ще видим, че те са предимно съсредоточени в Италия и в Югоизточна Европа, а албанското крайбрежие открай време е район със силна сеизмична активност\", посочва Фредерик Тилман. Той обяснява това с придвижването на африканската континентална плоча на север - тя се приближава към Европа с по няколко милиметра годишно. Това води до сеизмично напрежение в целия регион, понеже част от Адриатическата микроплоча постепенно се подпъхва под Балканите. Земетресенията през септември край Тирана Бяха причинени именно от такива напрежения. Благоприятни за това са онези места в земната кора, които имат по-ниски температури, защото при по-високи температури земните пластове са по-гъвкави и с времето нагаждат формата си, така че не се натрупва напрежение и енергия, която да се освободи чрез земетресения. Сеизмичната активност и промените в климата Фредерик Тилман посочва освен това, че промяната в климата не влияе върху сеизмичната дейност. Известно е обаче, че при топенето на глетчерите по време на последния Ледников период са възникнали вертикални напрежения в земната кора, които предизвикали в Скандинавия редица земетресения, отчасти с магнитуд до 7-ма степен. Но промените в климата са много продължителни процеси. В днешно време сеизмичната активност се предопределя не от тях, а от тектонски причини, твърди германският учен. Той обяснява, че засега науката не дава възможност краткосрочно да се предскаже някое бъдещо земетресение. Трайните наблюдения и измервания, които извършва германският Център за геоизследвания в Потсдам, помагат обаче да се прогнозира дългосрочната опасност от земетресения. Освен това умението бързо да се установят параметрите на определено земетресение е от голяма важност при спасителните операции. Системи за ранно предупреждение \"В определени случаи ние сме в състояние да предупредим за предстоящо земетресение няколко секунди по-рано. Такива системи за ранно предупреждение вече са инсталирани на няколко места по света - например в Мексико Сити и в Токио\", казва Фредерик Тилман.", "date": "2019.11.27", "title": "Земетресението в Албания напомни, че целият регион е застрашен"}
{"url": "https://www.dnevnik.bg/kultura/2019/11/27/3997467_spomeni_v_plakati_za_nejnata_revoljuciia/", "text": "Изложба с плакати от Нежната революция в Чехословакия представя Чешкият център в столицата. Поводът е 30 годишнината от края на комунистическия режим. Експозицията е притежание на графичния дизайнер и куратор Филип Блажек и включва 20 постера. Изложбата \"Ноември 1989 в плакатите\" показва плакати, използвани от неформални организации и граждани, участвали в демонстрациите срещу тогавашния политически режим. Някои от тях са рисувани на ръка от хора, които до този момент остават анонимни, а други са на известни художници като Михал Цихлар и Алеш Найбрт.      Това са по-скоро иронични плакати, които подсказват ироничното отношение към режима, в който вече никой не вярва, разказаха за \"Дневник\" от Чешкия център. Експозицията започва с постер на първия президент на Република Чехия, след разделянето на Чехословакия през 1993 г., Вацлав Хавел. Водеща личност в политическите промени, до ден днешен той е най-високо цененият президент от чехите след края на събитията през 1989 г., сочи проучване направено в страната. \"Госпожо, вече не се налага да ни лъжете\", е един от лозунгите, който е насочен срещу образователната система и учебното съдържание, следвало официалната идеологическа доктрина на марксизма и ленинизма.      Това е много често срещан мотив, че вкъщи говорим едно – истината, а навън друго – лъжата. обясниха от културния център. \"Истината ще възтържествува\" пък е лозунг от друг плакат, съществуващ до ден днешен върху президентския флаг на Чехия.", "date": "2019.11.27", "title": "Спомени в плакати за Нежната революция"}
{"url": "https://www.dnevnik.bg/evropa/2019/11/27/3997182_na_finalnata_prava_edna_stupka_deli_fon_der_laien_ot/", "text": "С месец закъснение Урсула фон дер Лайен е на стъпка да оглави на най-могъщата институция в Европейския съюз, наследявайки на поста Жан-Клод Юнкер. Европейският парламент днес ще гласува състава на бъдещата Европейска комисия. Одобрението му (с обикновено мнозинство) е задължително, за да встъпи тя в длъжност, което би трябвало да стане на 1 декември. Българският еврокомисар Мария Габриел ще отговаря за иновации и младеж ( ). Без британски еврокомисар В понеделник държавите членки се съгласиха новата Европейска комисия да започне да функционира без представител на Обединеното кралство, въпреки опасността новата изпълнителна власт да се окаже незаконно сформирана, съобщи  EurActiv . В началото на месеца британският премиер Борис Джонсън  отказа да номинира  комисар въпреки правилата на ЕС. Той се позова на правилото, че преди избори правителството няма право да прави назначения на международни позиции. Във Великобратания на 12 декември предстоят общи избори. Служител на ЕС призна, че някои от решенията на Комисията в областта на конкуренцията или търговията могат да бъдат обжалвани пред Съда на ЕС, като се атакува законността на сформирането й. Еврокомисията обаче е \"много уверена\", че съдиите ще се съгласят с решението да започне да функционира без еврокомисаря, заяви източникът. Той даде за пример как Договорът от Лисабон позволява ако комисар напусне преди края на мандата си, длъжността му да остане вакантна.      В началото на месеца Еврокомисията  започна наказателна процедура  срещу Обединеното кралство заради отказа да назначи комисар, както предвиждат правилата на ЕС. Фон дер Лайен даде срок на Джонсън да посочи кандидат до миналия петък (22 ноември), но той го пропусна. Главният говорител на Комисията Мина Андреева заяви в понеделник, че институцията ще направи равносметка на ситуацията и ще вземе решение за следващите стъпки, \"ако е уместно\". Великобритания може да бъде дадена и на Съда на ЕС в Люксембург, ако продължава да не спазва задълженията си. Фалстарт Фон дер Лайен  трябваше да е встъпила в длъжност  още в началото на ноември, но серия от провали на нейни кандидати доведе до забавяне. Ситуацията се усложни още повече от вътрешно-политическите проблеми на Румъния, където предишното правителство на социалдемократите  падна при вот на недоверие  и беше сменено от ново,  водено от доскорошната центристка опозиция . Заради конфликт на интереси още преди етапа на изслушванията правната комисия в ЕП спря кандидатите на  Румъния  (ресор транспорт) и Унгария (ресор разширяване на ЕС и отношения със съседните държави).      Кандидатът на Франция (с ресор, включващ вътрешен пазар, отбрана, Космос и дигитални въпроси) стигна до етапа на изслушванията в европарламента, но бе блокирана там  по етични причини . Това всъщност беше  второто изслушване  на Силви Гулар, която така и не успя успя да отговори убедително на въпросите, свързани с използването на асистент от Европейския парламент за вътрешнополитически дейности, доходоносната ѝ работа за американски тинк-танк и размера на предвиденото за нея портфолио. Новите кандидати на трите държави бяха одобрени, въпреки че унгарецът  Оливер Вархей  трябваше да дава  допълнителни писмени отговори . Урсула фон дер Лайен ще бъде първата жена, оглавила Европейската комисия. Тя  спечели позицията с едва 383 гласа  \"за\" в Европейския парламент при необходимо мнозинство от 374. Против нея гласуваха 327 души. Номинацията ѝ дойде след няколко дни на инфарктни преговори в Брюксел, а резултатите показваха един остро разделен Европарламент. След като държавните и правителствени ръководители не успяха да се договорят за няколко други компромисни сделки,  в началото на юли изненадващо се обединиха  около 60-годишната майка на седем деца. Поддръжник е на силните евроатлантически отношения и е признавала необходимостта от по-големи разходи за отбрана в Германия. На международната сцена защитава дипломацията и многостранния подход. След критики в Европарламента Фон дер Лайен беше принудена  да смени имената  на няколко от ресорите си. Спорният зампредседателски пост за \" съхраняване на нашия европейски начин на живот \", който ще се заема от гръка Маргаритис Схинас, ще бъде преименуван на \"насърчаване на нашия европейски начин на живот\", се посочва в изявление на групата на Социалистите и демократите.      Към името на ресора на бъдещия еврокомисар за работните места Никола Шмит от Люксембург ще бъдат добавени \"социални права\". Думата \"рибарство\" ще се прибави към ресора на Виргиниюс Синкявичюс от Литва - околна среда и океани. Миналата седмица председателят на Европейския парламент Давид Сасоли  каза, че  думата \"култура\" е трябвало да влезе в титлата на българския комисар и ЕП би бил доволен от такова допълнение. Засега се предвижда българският комисар да отговаря за  ресор \"Иновации и младеж\",  като в полето на неговите отговорности са включени също културата и спортът.", "date": "2019.11.27", "title": "Фон дер Лайен днес прави последната крачка към най-могъщия пост в ЕС"}
{"url": "https://www.dnevnik.bg/bulgaria/2019/11/27/3997637_proverka_otkri_digi_kato_v_sozopol_po_cialoto/", "text": "Пясъчни диги диги, като разрушената преди дни на централния плаж в Созопол са изградени по цялото Черноморие, а на места и по протежение на целите плажни ивици. Това е показала проверка на Басейнова дирекция \"Черноморски регион\". Пет от дигите са издигнати край Варна - на градския плаж \"Рапонги\", пред хотелите \"Азалия\", \"Астор Гардън\" и във ваканционния комплекс \"Слънчев ден\" в курорта \"Св. Св. Константин и Елена\", пред т.нар. \"фитнес\" на лидера на партия \"Воля\" Веселин Марешки на централния плаж \"Кабакум, както и по цялото протежение на плажната ивица в курорта Златни пясъци. Няколко диги са изградени и на централния плаж в с. Кранево е констатирала проверката на Басейнова дирекция. Нейни експерти са потвърдили и сигнал за багер, който е трупал пясъчен вал в близост до морето на плаж Академика в Равда. Там в южната му част е била установена дига с дължина около 150 метра и височина 3-3,5 м. Според проверяващите по цялата ивица е имало следи от тежка строителна техника, но не и от добив на пясък от морското дъно. Експерти на Басейнова дирекция са извършили проверки и на други плажове – на север от Варна и по Южното Черноморие. Пясъчни диги са били открити и на територията на община Несебър по протежение на цялата плажна ивица в курорта Слънчев бряг. Същата е била и констатацията при проверката на два от плажовете в Поморие. В Каварна с дига е защитен от морето и плажът в местността \"Икантълъка\". Нито една от проверките на Басейнова дирекция обаче не е констатирала изкопни работи в морската акватория , което би представлявало нарушение на Закона за водите. Преди седмица  пясъчната дига, на централния плаж в Созопол бе съборена , а концесионерът на зоната, наредил изграждането й, ще бъде глобен. Според министъра на туризма Христина Ангелкова санкцията за концесионера започва от 6900 лв. Според нея  изземането неправомерно на пясък от плажа е нарушение , но дигите са важни за опазването на плажната инфраструктура и изграждането им \"трябва да става с предварителен диалог между отделните звена\". Дали това изискване е спазено и при издигането на останалите пясъчни насипи по Черноморието вероятно ще стане ясно след обобщаването на данните от проверката на Басейнова дирекция.", "date": "2019.11.27", "title": "Проверка откри диги като в Созопол по цялото Черноморие"}
{"url": "https://www.dnevnik.bg/sviat/2019/11/27/3997558_gruziia_ochakva_poredniia_mesiia/", "text": "Управляващата партия \"Грузинска мечта\" начело с олигарха Бидзина Иванишвили се озова в крайно трудно положение - в Тбилиси не стихват директно насочени срещу нея митинги с искания за предсрочни парламентарни избори по чисто пропорционална система. И протестът се подкрепя не само от радикалната опозиция, отъждествявана пряко или косвено с бившия президент Михаил Саакашвили и неговото \"Единно национално движение\", но и от категорични противници на предишната власт в Грузия, включително т. нар. проруски партии. \"Мечтателите\" сами насочиха огъня срещу себе си. През лятото, докато продължаваха  митингите заради постъпката на руския парламентарист Сергей Гаврилов , седнал в \"погрешното\" кресло *, Иванишвили обеща следващите законодатели да бъдат избрани по пропорционалната система, и то с нулева (!) бариера. Но щом се стигна до гласуване за промени в конституцията, то бе провалено - някои депутати на \"Мечтата\" се отрекоха от партията на олигарха и нещата загрубяха: протестни акции край парламента и други държавни учреждения, палатки на бул. \"Руставели\" и т. н. Всичко това напомня прелюдията към \"революцията на розите\" от ноември 2003 г. Тогава обаче за символ служеха главно цветя, а днес - катинари, с които опозицията заплашва \"да заключи\" опонентите си. И за разлика отпреди 16 години този път чуждестранните \"партньори\" не полагат много старания нито да подкрепят митингуващите, нито да насърчат властта. За начало обаче да видим дали Иванишвили и сие умишлено са изиграли всички - и защо. Нищо чудно \"Грузинска мечта\" просто да се страхува от изборите догодина: въпреки изгледите да получи доста мандати в парламента те няма да ѝ стигнат за конституционно мнозинство. \"Мечтателите\" стремително губят електорат, а хората вече не виждат в Иванишвили нов месия. Докато смесената изборна система в законодателния орган чрез \"свои хора\" по места. Дори да не приключат с безспорна победа за сегашната власт, изборите ще й оставят шанс за решаващ глас при формирането на коалиционно правителство. Защо \"Грузинска мечта\" се прости с някогашния си рейтинг и доверие? Първо, този политически субект бе поначало коалиционен, формиран от често пъти полярни сили, пълни с амбиция да доминират, но с обща задача за момента - да изтласкат Саакашвили и съратниците му от политическото поле. Не успяха напълно. Съвсем очаквано коалицията се разпадна. Второ, което май е най-важният фактор: не бяха изпълнени много от социално-икономическите обещания пред избирателите. Управляващите не можаха да превърнат Грузия в нормална европейска страна нито за четири, както бяха заявили, нито за седем години. Народът тъне в мизерия, националната валута е силно обезценена, безработицата и поскъпването са ужасяващи и светлина в тунела не се вижда. Сега историята се повтаря: опозицията, чието \"сплотяване\" априори е обречено на провал - все заради несъвместимостта между прозападни сили, \"агенти на Кремъл\" и евроскептици, ще разцепи още по-дълбоко грузинския политически спектър и обществото. Тя няма единна програма; всички обединени около общата цел да отстранят от власт Иванишвили и съратниците му бързо ще се изпокарат най-малкото заради външнополитическия курс: трети пък виждат Грузия неутрална. А в страната така и не се появи нова \"прогрузинска\" сила, способна да изземе повечето гласове. И населението трябва да избира между застой и - фактически - Саакашвили и неговия екип. Кое ще надделее? Примирението със сегашните управляващи (\"от страх пред Миша\") или копнежът за \"желязната ръка\" на експрезидента? Макар \"есенното обостряне\" в Сакартвело ** да изглежда чисто вътрешнополитическо, събитията силно се отразяват и на външнополитическите теми, тъй като може да променят \"експортната политика\" на официален Тбилиси с всички произтичащи оттук последици и реакции на ключовите играчи в Южен Кавказ. Основните са САЩ, Русия, НАТО и до известна степен - ЕС и Турция. Но ще припомним, че Западът не подкрепя никого в тази конфронтация. Както впрочем и Русия. Вероятно защото външните действащи лица с интереси в грузинското \"пространство\" Грузия. При всички обвинения срещу Иванишвили, че \"прокарва интересите на Кремъл\", всъщност едва ли е така. Както и по времето на Саакашвили, Грузия провъзгласява за свой приоритет членството в НАТО и ЕС, макар че никой от двата блока не се е разбързал \"да я приеме в семейството\". Наистина, идването на олигарха поизглади риториката спрямо Русия - тя вече не е тъй оскърбителна, но само толкова. И какво значение има за Русия и Запада кой управлява в Грузия, щом няма промени във външнополитическия й курс? Е, ако Сакартвело вземе, че тръгне към Евразийския съюз или Организацията на договора за колективна сигурност, тогава вече на Запад ще се вдигне шум заради нарушения на човешките права, корупция и т. н. Ако пък страната реално напредне към влизане в НАТО или Евросъюза, в битката ще се включи руската \"тежка артилерия\". В най-близка перспектива обаче и едното, и другото е почти невероятно. Защо тогава Грузия все не може да се умири? Нека напомним, че властта тук само веднъж бе сменена легитимно, чрез избори. Може би защото манталитетът на грузинците е свързан с прекомерна нужда от месия? Отначало те припознаха като такъв първия президент на независима Грузия Звияд Гамсахурдия, но бързо го свалиха с помощта на оръжията. После в страната се върна Едуард Шеварднадзе - посрещнат бе с гигантски надежди, с молби да не го изоставя. Скоро обаче бе свален и той, сменен от нов месия - Михаил Саакашвили. Следващият бе Иванишвили - но хората пак не улучиха. Булевард \"Руставели\" отново ври и кипи, столичният център се е превърнал в палатков \"кондоминиум\", нощем тук палят огньове, танцуват и пеят, за да изтласкат Иванишвили от политиката под лозунга \"Всички против един\". С една дума, пише се сценарий за революция. \"Филмът\" по него надали ще бъде \"заснет\" тази година, но е съвсем вероятно това да стане през 2020 г., покрай вота за парламент. Независимо от външната самоувереност и спокойствието на властите положението е незавидно за тях и най-важното - трагично за обикновените хора. \"Когато атовете се ритат, магаретата теглят\". И \"теглят\" вече 30 години. През това време Грузия, без да си създава кумири (включително външни), напълно можеше да стане нормална \"средноевропейска\" държава - но не би. Месията всеки път е погрешен, всички \"царе\" всъщност са голи, а страната се управлява \"в ръчен режим\". ** Името на страната на грузински (б. пр.) /БТА", "date": "2019.11.27", "title": "Грузия очаква поредния \"месия\""}
{"url": "https://www.dnevnik.bg/biznes/2019/11/27/3997401_otkude_idvat_chujdite_turisti_v_bulgariia_grafika/", "text": "Министерството на туризма трябва да си промени стратегията за национална туристическа реклама, по която в момента се харчат 15 млн. лв. бюджетни пари годишно. За това призоваха преди ден от Асоциацията на българските туроператори и туристически агенции (АБТТА). Те аргументираха тезата си с голямата промяна в смятаните по традиция за основни пазари, откъдето идват туристи в България. Организацията даде примери с това, че Румъния по данни към края на септември 2019 г. на Националния статистически институт е на второ място по брой нощувки и нощували и при това без никакви \"маркетингови усилия\" от страна на държавата. В същото време на смятаните винаги за най-силни пазари като Германия и Русия се наблюдава спад от години, а през тази той е и доста голям - от 23% за Германия и от 15% за Русия. Повече по темата четете  тук . В графиките може да се видят броя нощувки през първите девет месеца на годината за първите десет държави и изменението в броя на пренощувалите туристи по държави между първите девет месеца на 2019 г. и същия период на 2018 г. Данните са на НСИ.", "date": "2019.11.27", "title": "Откъде идват чуждите туристи в България (графика)"}
{"url": "https://www.dnevnik.bg/sviat/2019/11/27/3997523_procesut_za_impiichmunt_na_trump_kakvo_sledva/", "text": "След две седмици публични изслушвания демократите може скоро да прехвърлят процедурата по импийчмънт в правната комисия на Камарата на представителите. Те придвижват нещата \"експедитивно\", както ги инструктира председателката на Камарата Нанси Пелоси. По някое време в следващите седмици комисията за разузнаване на Камарата ще връчи доклад на правната комисия, след което демократите ще обмислят изготвянето на законови основания за импийчмънт заради отношенията на президента Доналд Тръмп с Украйна и опитите на администрацията да блокира разследването. Тези основания ще обхващат въпроси извън опитите на Тръмп да накара Украйна да разследва демократи, включително разследването на специалния прокурор  Робърт Мюлър,  но решения не са взети. По този път може да има няколко етапа, включително гласуване в юридическата комисия, гласуване на цялата Камара на представителите и накрая съдебен процес в Сената. Какво следва в импийчмънта: Разузнавателната комисия приключва работата си Демократите в разузнавателната комисия на Камарата на представителите смятат, че имат достатъчно доказателства да изготвят доклад и да продължат нататък. Още не е ясно обаче дали ще изслушат други свидетелски показания в последния момент. Председателят демократ на разузнавателната комисия на Камарата Адам Шиф заяви в неделя, че няма да изключи възможността комисията му да изслуша още показания в разследването за импийчмънт на президента Доналд Тръмп. Шиф заяви по Си Ен Ен, че комисията му продължава да извършва дейности по разследването, но че няма да допусне администрацията на Тръмп да бави процедурата. Служители на Шиф и други хора събират изводите на комисията, за да бъдат предадени на юридическата комисия на камарата на представителите, от която се очаква да започне свои изслушвания, за да прецени дали да изготви законови основания за импийчмънт и официална препоръка да се повдигнат обвинения. Той каза, че може да се наложи комисията му да включи анекси към доклада си, за да може правната комисия да продължи нататък. \"Разследването няма да свърши\", каза Шиф. До момента няколко потенциални ключови свидетели отказват да дадат показания или документи по нареждане на Тръмп. Сред тях са бившият съветник за националната сигурност  Джон Болтън , и.д. началник на канцеларията на Белия дом Мик Мълвейни, министърът на енергетиката Рик Пери и държавният секретар Майк Помпейо. Демократите казват, че не искат да губят време в дълги съдебни битки, за да принудят тези свидетели да окажат съдействие чрез призовки. Те обаче все още могат да изслушат показания, ако някой от тези свидетели промени решението си или ако се появят други ключови свидетели. \"Чухме и видяхме убедителни доказателства, че президентът е извършил сериозни нарушения. Има други свидетели, включително някои главни свидетели, които ни се искаше да изслушаме, но има доста изобличаващи доказателства, че президентът е извършил заслужаващо импийчмънт деяние\", каза членът на разузнавателната комисия Хоакин Кастро. Времето започва да не достига, ако Камарата на представителите иска да гласува за  импийчмънт  преди Коледа, каквато е целта, както довериха демократи в частни разговори. Очаква се разузнавателната комисия да прекара тази седмица в изготвяне и може би дори завършване на доклад за доказателствата, които са събрани през повече от шестте седмици показания на закрити врата и публични изслушвания. Щом докладът бъде готов, комисията може да гласува предоставянето му на юридическата комисия на Камарата на представителите. Това може да стане още в първата седмица на декември, след като конгресмените се върнат от ваканцията за деня на благодарността. Юридическата комисия поема процедурата Пелоси е възложила на разузнавателната комисия, както и на други разследвали Тръмп комисии, да предоставят доказателствата си на юридическата комисия на Камарата. След това се очаква тази комисия да организира изслушвания и да гласува законови основания за импийчмънт. Тази процедура може да отнеме първите две седмици на декември. Очаква се основанията за импийчмънт да наблегнат предимно на Украйна, въпреки че обсъжданията продължават. Демократите обмислят общо основание за  \"злоупотреба със служебно положение\" срещу Тръмп , което може да се раздели на категории като подкуп и изнудване. Основанието ще се съсредоточи върху твърдението на демократите, опиращо се на свидетелски показания, че Тръмп е използвал служебното си положение, за да окаже натиск на Украйна да извърши политически мотивирани разследвания. Други основания за импийчмънт може да включват възпрепятстване на работата на Конгреса и възпрепятстване на правосъдието. Второто може да включва доказателства от доклада на Мюлър. Гласуване на пленарно заседание в Камарата на представителите На правната комисия може да са нужни няколко дни да обсъди законовите основания за импийчмънт и да гласува по тях, с което ще прехвърли процедурата по импийчмънт в пленарна зала, където цялата Камара на представителите да гласува по тях. Дебатите по импийчмънта ще преминат като за всеки друг закон или резолюция. Ако процедурата стигне до пленарна зала, демократите ще се стремят да привлекат на своя страна някои републиканци, за да може приемането на текста да е двупартийно. До момента обаче изглежда, че малцина републиканци или дори никой от тях биха се отцепили. Нито един републиканец не подкрепи резолюцията, с която се задействаха изслушванията за импийчмънт. След приключването на гласуване за импийчмънт демократите ще назначат свои представители за процес в Сената. Процес в Сената Демократите от Камарата на представителите се надяват да приключат с гласуването за импийчмънт преди Коледа и да изпратят основанията си на контролирания от републиканците Сенат за процес през 2020 г. Освен ако няма промяна на политическата динамика, се очаква Тръмп да бъде подкрепен от  контролирания от републиканците Сенат  и да бъде признат за невинен. Все още не е ясно колко дълго би продължил такъв процес, как би изглеждал или кои свидетели може да бъдат призовани. Високопоставени представители на Белия дом се срещнаха в четвъртък със сенатори републиканци за обсъждане на стратегията, но не взеха решение за времетраенето на евентуален процес, нито за други тактически въпроси, казаха двама източници. Участниците в срещата изразили повече интерес да гласуват веднага щом съберат нужните за оневиняване на Тръмп 51 гласа, отколкото да изготвят конкретен график за процедурата, каза сътрудник на републикански сенатор. Този сътрудник и един представител на Белия дом казаха, че е бил обсъден двуседмичен процес, но не е било постигнато съгласие за такова времетраене. /БТА", "date": "2019.11.27", "title": "Процесът за импийчмънт на Тръмп: какво следва"}
{"url": "https://www.dnevnik.bg/detski_dnevnik/2019/11/27/3997569_vasko_vasilev_razkri_super_silite_na_muzikata_v_muzeiko/", "text": "Световноизвестният цигулар Васко Василев и музиканти от световната сцена доказаха в детския научен център \"Музейко\", че музиката е навсякъде и във всичко. В атмосферата на причудливите инструменти от  изложбата \"Докосни музиката\"  Васко Василев провокира въображението на децата със забавни музикални експерименти, защото мелодията съществува във всеки познат звук, трябва само да се заслушаме...", "date": "2019.11.27", "title": "Васко Василев разкри супер силите на музиката в \"Музейко\""}
{"url": "https://www.dnevnik.bg/sport/2019/11/27/3997690_ivan_tenchev_beshe_otlichen_s_nagradata_za_sportna/", "text": "Иван Тенчев беше отличен с наградата за спортна журналистика \"Братя Ексерови\". Дългогодишният коментатор на Формула 1 получи престижната статуетка \"Златната секира\". Той беше поздравен от миналогодишния носител на приза Петър Бакърджиев от Би Ти Ви. Отличието беше връчено за 17-а поредна година. Призът носи името на признатите за две от най-големите и достойни имена на българската спортна журналистика през ХХ век Митьо (1933-1981 г.) и Никола (1942-1999 г.) Ексерови. Това е най-дълго просъществувалата награда за спортна журналистика в България. Статуетката \"Златна секира\" се присъжда за принос в развитието на българската спортна журналистика, за значителни творчески постижения и, не на последно място, за запазването на българския език. Победителят се определя чрез гласуване на представители от фамилия Ексерови, техни приятели и досегашните победители в допитването. Статуетката с позлатена секира е дело на известния български скулптор Александър Пройнов.      2002 г. Асен Спиридонов - БНТ, Асен Виденов - в. \"7 дни спорт\" 2003 г. Калин Катев - БНР, Витомир Саръиванов - БНТ, Красимир Георгиев - в. \"7 дни спорт\" 2004 г. Томислав Русев - радио \"Гонг\", Петър Василев - БНТ, Румен Пайташев - свободна практика 2005 г. Валентин Серафимов - БТА, Борис Касабов - \"Ринг тв\", Станил Йотов - в. \"Дневник\" и в. \"Капитал\" 2006 г. Катерина Манолова - в. \"7 дни спорт\", Борислав Нинов - БНР, Веселин Василев - тв \"Диема\" 2007 г. Георги Филипов - в. \"Сега\", Николай Александров - \"Дарик\", Иван Чешанков - \"Евроспорт\" 2008 г. Боряна Тончева - БНТ, Светослав Табаков - \"Дарик\", Павел Колев - сп. \"Макс\" 2009 г. Борислав Борисов - \"Диема\", Сашо Диков - \"Канал 3\", Стефан Стоянов - \"Дарик\" 2010 г. Миляна Велева - ТВ7, Николай Кръстев - в. \"Труд\" 2011 г. Камен Алипиев - БНТ, Ивайло Герчев - БНР, Едуард Папазян - в. \"24 часа\" 2012 г. Никола Ибришимов - БНТ 2013 г. Петър Виденов - \"Нова спорт\" 2014 г. Йордан Божинов - \"Евроспорт\" 2015 г. Владислава Лазарова - свободна практика 2016 г. Желю Станков - в. \"Тема спорт\" 2017 г. Делян Кючуков - в. \"Сега\" 2018 г. Петър Бакърджиев - Би Ти Ви", "date": "2019.11.27", "title": "Иван Тенчев беше отличен с наградата за спортна журналистика \"Братя Ексерови\""}
{"url": "https://www.dnevnik.bg/kultura/2019/11/27/3991450_putiat_na_iordan_radichkov_v_kinoto_i_negovite_filmovi/", "text": "На 29 ноември почитателите на творчеството на Йордан Радичков ще могат да преоткрият филмовите сценарии на автора, превърнали се във важна част от историята на българското кино.От 18.30 часа в столичното кино \"Одеон\" ще бъде представен десети том от събраните съчинения на автора. В книгата са събрани текстовете от неговите първи опити в киното заедно с някои от най-добре познатите истории, заживели и на големия екран. Представянето ще бъде съпъствано от безплатна прожекция на филма \"Горещо пладне\" на режисьора Зако Хеския. За това ще говори съставителят на събраните съчинения на Йордан Радичков - проф. Инна Пелева. Сред текстовете читателите ще открият един неизвестен на широката публика сценарий, озаглавен \"Без име\", който никога не е екранизиран. Историята е за съдбата на едно подхвърлено дете в столичен жилищен блок. Заедно с него томът представя и добре познатите сценарии на \"Горещо пладне\", \"Всички и никой\" и \"Последно лято\". Пътят на Йордан Радичков в киното започва с първите му опити с късометражни ленти. Сред тях се нареждат \"Есен\", \"Айде да бичиме пънове\" и други заглавия, чиито сценарии са изгубени. Според проф. Пелева е възможно късометражните филми на Радичков никога да не са били разписвани, а само маркирани и създавани вследствие на разговор между автора и режисьорите. Първият филм по Йордан Радичков, който прави голямо впечатление на публикатаq е \"Горещо пладне\" на Зако Хеския. Той е пълнометражен дебют както за автора, така и за режисьора. Филмът е един от първите в историята на българското кино, изцяло заснет извън студията на Бояна. С основната линия в сюжета - човещината, която може да спре за миг целия свят в името на едно дете, \"Горещо пладне\" е забелязан на филмовия фестивал в Кан през 1965 г. и така се превръща в едно от първите български предложения за престижния форум. Лентата не печели награда, но получава много отзиви от критиката. След успеха на \"Горещо пладне\" все повече режисьори се престрашават да посегнат към текстовете на Йордан Радичков. Както тогава, така и днес продължава да се обръща внимание на трудността текстовете на автора да бъдат екранизирани. Въпреки това българските режисьори приемат като предизвикателството поетичния език и сложните истории на автора, за да пресъздадат неговия свят на големия екран. През 1967 г. Бинка Желязкова с оператора Емил Вагенщайн и историята за един баражен балон поемат по пътя, по който ще оставят своята следа в историята на българското кино. \"Привързаният балон\" се счита за най-важния филм по сценарий на Йордан Радичков и се превръща в една от емблематичните ленти в българското кино. В него участват едни от най-големите звезди на българското кино и театър, сред които Григор Вачков, Георги Калоянчев, Георги Парцалев и Стоянка Мутафова, но филмът получава едва няколко прожекции и е забранен. Въпреки това представители на филмови разпространители успяват да го гледат и сключват договор за прожектирането му на територията на САЩ и Канада. Българската държава бърза да анулира сделката като поема неустойките по договора. Цензурата е категорична – този филм няма да види бял свят. След 1989 г. \"Привързаният балон\" заживява своя втори живот и се утвърждава като \"големия филм\" по Йордан Радичков. Между разговорите и забраните обаче неговият сценарий остава завинаги изгубен - той не присъства в нито един държавен архив, нито в личния архив на автора. Макар балонът да не полетява, след неговото заснемане Радичков продължава да се радва на интерес от страна на режисьорите. Христо Христов заснема една от най-обичаните от самия актьор роли на Григор Вачков във филма \"Последно лято\", посветен на потопеното село на автора и неговия герой Иван Ефрейторов. Критиката приема заглавието и го определя като: \"странен, оригинален и силен български филм, който руши напластаняваните предубеждения за това, че съвременният живот е лишен от величавия драматизъм на предишните епохи\", \"неочакван филм, експериментиращ нови форми на киноизказа\", \"многопластова притча\". \"Много бих искал след няколко месеца прякорът Митко Бомбата, който го имам от няколко години, да се замени с Ефрейторов, името на героя ми от \"Последно лято\", казва самият Григор Вачков. Именно по време на снимките на филма се затвърждава и силното приятелство между актьора и Радичков, който по-късно ще напише и своята пиеса \"Лазарица\" с идеята Вачков да изиграе главната роля. През 1975 г. се появява и последният филм със сценарист Йордан Радичков. \"Всички и никой\" е дебютът в киното на театралния режисьор Крикор Азарян. През годините излизат и други опити върху творчеството на Йордан Радичков. В превода на езика на киното се включват още режисьори, които обаче разчитат на своя прочит и правят опити сами да адаптират за големия екран света на Радичков. Така се появяват филмите \"Хляб\", \"Барутен буквар\", \"Веществено доказателство\" и \"Козелът\", които не носят името на Радичков като сценарист. Към днешна дата филмите по творчеството на Радичков са смятани за класика в българското кино. Десети том от събраните съчинения на Йордан Радичков ще бъде представен на 29 ноември от 18.30 часа в кино \"Одеон\" с безплатна прожекция на филма \"Горещо пладне\" с подкрепата на Българска национална филмотека.", "date": "2019.11.27", "title": "Пътят на Йордан Радичков в киното и неговите филмови сценарии"}
{"url": "https://www.dnevnik.bg/bulgaria/2019/11/27/3997696_nezlonamerena_choveshka_greshka_e_nai-veroiatnata/", "text": "Незлонамерена човешка грешка е най-вероятната причина за пожара в \"Пирогов\", каза в интервю за Би Ти Ви вицепремиерът Томислав Дончев. Не е минало без човешка намеса, незлонамерена, коментира той причините за взрива в системата за подаване на кислород, довел до пожара, при който загинаха двама пациенти, а десетки бяха обгазени. Ще има следствие и ще се установи по безспорен начин причината, увери вицепремиерът. Екип инженери ще обследва още днес конструкцията на сградата, за да е сигурна първоначалната оценка, че тя не е нарушена, каза Дончев. По думите му първоначалните оценки на всички специалисти са, че сградата не е опасна. Вицепремиерът подчерта, че екипът на болницата и екипите на МВР са реагирали бързо и професионално. Всичко за пожара четете  тук. Помолен да коментира помощта, която България ще окаже на бедстващата след земетресението вчера Албания, Дончев поясни, че Албания е поискала палатки и оборудване за разбиване на бетон. България е в готовност да изпрати и екипи за разчистване на пораженията, но засега албанската страна е заявила, че от такив аняма нужда. Сумата от 200 хил. лв., която правителството отпусна на Тирана, е от фонда за подпомагане на проекти в Западните Балкани, каза Дончев.", "date": "2019.11.27", "title": "Незлонамерена човешка грешка е най-вероятната причина за пожара в \"Пирогов\""}
{"url": "https://www.dnevnik.bg/v_pamet/2019/11/27/3977801_otide_si_golemiiat_aktyor_stefan_danailov/", "text": "На 76-годишна възраст си отиде големият театрален и филмов актьор Стефан Данаилов. Той е починал тази сутрин в 00.15 ч., съобщиха от Военномедицинска академия на БТА. В последните години той страдаше от паркинсон и сърдечни проблеми, а преди време преживя онкологично заболяване. През лятото след падане Данаилов се подложи на операция на тазобедрената става. В началото на този месец актьорът беше приет във ВМА заради белодробен проблем.  Данаилов до последно играеше в театъра - участваше в постановката \"Актрисата\" от Питър Куилър в Народен театър \"Иван Вазов\". В последните години той се появяваше по телевизията в сериалите \"Фамилията\", \"Стъклен дом\" и \"Столичани в повече\". Данаилов преподаваше в НАТФИЗ, където студентите смятаха за чест да бъдат напътствани от него, и беше известен измежду тях като \"Мастера\". Той пое осмия си клас през 2016 г. Стефан Данаилов е роден на 9 декември 1942 г. в София. Когато влиза в казармата, харесва униформата на отзован от флота войник, и самият иска да отиде във флота, но така и не го прави. Всъщност не е мечтаел да бъде моряк, но обича морето през целия си живот - харесва му, че то е открито, а планините някак го потискат. Открива професията на актьора още на 14-годишна възраст, когато се снима във филма \"Следите остават\" (1956 г.). Въпреки това първоначално смята да следва история, преди актьорът Иван Кондов - тогава съпруг на сестра му, да го убеди да учи във ВИТИЗ ( - сега НАТФИЗ). Попада в класа на Стефан Сърчаджиев, който умира по време на втората година на неговото следване, затова класът е поет от Методи Андонов и проф. Атанас Михайлов. От 1979 г. е част от трупата на Народния театър, където прави десетки запомнящи се роли. Член е на БКП от 1975 г. и е секретар на първата партийна огранизация в Народния театър. Вероятно поради това след 1989 г. трябва да се доказва наново. Тогава играе в италианския сериал \"Октопод\", който го прави известен и извън България.", "date": "2019.11.27", "title": "Отиде си големият актьор Стефан Данаилов"}
{"url": "https://www.dnevnik.bg/zelen/2019/11/27/3997071_evgeniia_sarafova_za_chistotata_na_vuzduha_i_kak_tia/", "text": "                         Конкурсът се организира на международно ниво от фондация \"Лореал\", а за България съорганизатори са Националната комисия за ЮНЕСКО и Софийският университет. Конкурсът подпомага изследвания на жени-изследователи до 35 години.  - Градската среда винаги ми е била интересна, но досега не съм имала възможност да я изследвам, защото беше много трудно да се намират данни. Със съвременните дигитални технологии в географията може да се достигне до много детайлно ниво. Към това е насочено изследването ми - използване на публично достъпни данни от сателитите на Европейската космическа агенция  Sentinel , данни от гражданска наука на  AIRBG  и набиране на данни с нови технологии, с които разполагаме в нашата катедра \"Картография и ГИС\" - дронове със сензори за различни параметри на средата. Само преди 5-10 години нямаше как да си представя да направя изследване в толкова едър мащаб. Сега вече източниците и технологиите съществуват и ни позволяват да изследваме много по-подробно градската среда, като съчетаваме тези многобройни източници на данни. Това е хубавото на времето, в което живеем – стига да имаш въображение, може да постигнеш много. Ще се опитам да направя анализ на градската среда в четирите най-големи градове у нас, защото там живее голям процент от населението, а и защото е важно да знаем каква среда обитаваме, нали така? - Да, така е. Но истината е, че данните ги има, технологиите работят. И е въпрос на организация да се подредят и съпоставят различните източници по тези теми, така че да има ясни показатели за въздуха и градските паркове поне за София, Пловдив, Бургас и Варна. Наистина ще е интересно да се покажат данни в този мащаб и да се видят разликите между отделните населени места. Още докато подготвях проекта, бях изненадана колко различни са ситуациите в иначе сравними големи градове. Например София е в котловина. Това е сериозно предизвикателство пред мерките за опазване на чистотата на въздуха. Особено зимата, знаете колко много се говори в последните години за тези проблеми. А отоплението често е с вредни източници - мокри дърва, дори боклук и дрехи - чисто по икономически причини. В Бургас и Варна пък има мащабни индустриални замърсители в близост. Всичко това е добре да се проследи във възможно най-голям детайл, за различни типове места във всеки един от градовете. Също така е важно данните да се проследят във времето и да се сравняват при различни метеорологични условия, сезони, дни от седмицата, за да се види реално какво влияе и на въздуха, и на здравето на градската растителност, и да се направят реални изводи извън моментното наблюдаваното състояние. Моето изследване ще трае една година и следващия ноември би трябвало да представя изводите от данните. Междувременно още след няколко месеца ще мога да представя междинни данни. - Ще разчитам на данните на AIRBG за България. Гражданската наука е много важна в днешно време и аз говоря много за това на студентите. Трябва да знаем, че гражданската наука ни дава власт в ръцете. Тази инициатива е доброволно направена от хора, на които никой не плаща за данъци, за да събират данни. Но благодарение на тях се повдигнаха въпроси за чистотата на въздуха и затова смятам, че това, което правят, е повече от прекрасно и заслужава адмирации. Това е тенденция не само в България - в много страни има мрежи от данни, събирани от граждани. И показва, че технологиите и иновациите ни дават власт, самочувствие да изискваме повече от властите, за да си вършат работата. Има показатели, които и днес се следят от официалните власти. Но за да направим подробни анализи трябва да се работи с данни от повече точки на измерване. Има разлика между това да си на булеварда и да си на 200 м навътре в квартала. В 2019 г вече е съвсем възможно да се проследяват различните фактори на повече места. - Има, да. Това е международна платформа за гражданска наука и картата им обхваща целия свят. В Европа е силно развита мрежата. За България има данни и за четирите града, които ще изследвам - София, Пловдив, Бургас и Варна. - Ще се постарая да направя качествен и количествен анализ по определените в научната сфера критерии, като използвам данните, за които говорихме. Надявам се да можем да видим \"невидими\" за окото ситуации и интересни резултати, но все пак е още рано да говорим за това. Ще започна с измерванията още през декември, защото той е много специфичен - с много мъгли и трафик. Предстои да започна с пътуванията за измервания в другите градове. - Истината е, че е трудно, и дори не са само тези две неща. Аз съм и майка, понякога ставам в 5 сутринта, за да отхвърлям задачи, а след това да имам време за игра с дъщеря си. Също съм и основател на програмата \"Дигитална география\", с която се опитвам да разпространя съвременните географски методи сред учители в средното образование. Мисля, че е изключително важно още в училищата образованието да показва съвременните технологии и да дава ясна представа как е напреднала науката и как може да се използва. В момента учениците учат наизуст описания на континенти и техните ресурси, а не могат да ползват географски бази данни. Всъщност и без да се занимаваш с география, във всекидневието е важно да имаш тази географска грамотност - например за да използваш услугите на Агенция по геодезия, картография и кадастър, ако купуваш или наследяваш имот. В много житейски ситуации е необходима тази дигитална грамотност и се надявам скоро да ѝ се обърне внимание в образованието. Затова образованието за съвременните технологии е наистина важно, и не само за хората, които искат професионално да се занимават с географски информационни системи (ГИС).", "date": "2019.11.27", "title": "Евгения Сарафова за чистотата на въздуха и как тя може да се мери по-точно"}
{"url": "https://www.dnevnik.bg/sport/2019/11/27/3997700_stanislav_genchev_sledvashtite_dva_macha_mogat_da/", "text": "Мачовете с ЦСКА (Москва) и ЦСКА (София) могат да осмислят сезона на \"Лудогорец\" и са от изключителна важност. Това обясни треньорът на българския шампион Станислав Генчев при заминаването на тима за Русия. В четвъртък \"Лудогорец\" се изправя срещу \"армейците\" от Москва в предпоследен мач в групите на Лига Европа. Три дни по-късно шампионите гостуват и в София. \"Тази седмица и двата мача са много важни и до голяма степен могат да осмислят целия сезон. Надявам се от двата мача да излезем с позитивен резултат\", каза Генчев. След четири срещи \"Лудогорец\" е втори в група Н на Лига Европа с шест точки (две победи и две загуби). Тимът има с точка повече от \"Ференцварош\" и изостава с четири от \"Еспаньол\". В първия си мач с ЦСКА (Москва) \"Лудогорец\" победи с 5:1. \"Сега с ЦСКА (Москва) се познаваме много по-добре. Играем на техен терен и след като първия мач им нанесохме тежка загуба, предполагам, те ще искат да се реваншират. От своя страна ние имаме добри шансове за позитивен резултат. Не правим сметки. Всеки мач излизаме за победа. Когато побеждаваш, всичко се нарежда по най-добрия начин\", добави треньорът. \"Всяка победа ни приближава към класирането. Ако успеем да победим утре, ще сме много близо, дори може да се класираме.\" Българският шампион ще бъде без наказаните Рафаел Форстър и Яцек Горалски, които получиха червени картони при  гостуването на \"Еспаньол\" (0:6) , а Жоржиньо е с контузия.", "date": "2019.11.27", "title": "Станислав Генчев: Следващите два мача могат да осмислят сезона на \"Лудогорец\""}
{"url": "https://www.dnevnik.bg/na_put/2019/11/27/3997430_fotogaleriia_ostrovut_nakraia_na_evropa/", "text": "Както обикновено при мен нещата не се случват отраз. Обмислям пътуването си до остров Мадейра поне 6 години, като един път предплатих. Екскурзията не се състоя и ми върнаха парите. Сега ми попадна фирма, която съвместно с французи прави трекинги, и се записах. Препоръчвам. Оформихме страхотна компания: бяхме четирима българи и петима французи. Трима от нас говорехме езика и стана чудесна спойка. Никой никого не познаваше, но имахме обща идея и приключенски дух. Разделихме се приятели, с впечатления от една прекрасно пътуване, пълно с емоции и предизвикателства, споделени трудни мигове от преодолени препятствия и вкусна кухня, щедро полята с португалски вина.", "date": "2019.11.27", "title": "Фотогалерия: Островът накрая на Европа"}
{"url": "https://www.dnevnik.bg/bulgaria/2019/11/27/3997691_do_sedmici_se_ochakva_eksperti_ot_sasht_da_prouchat_v/", "text": "В близките седмици се очаква експерти от САЩ да посетят България, за да се запознаят в най-големи детайли с проекта за втора атомна централа край Белене, съобщи вицепремиерът Томислав Дончев след завръщането си от САЩ, където беше член на делегация, водена от премиера Бойко Борисов. \"Това е заявка за сериозен интерес от американска страна\", добави той. До този момент са подадени  седем заявки  за участие в процедурата, като от САЩ офертата е на \"Дженерал електрик\", която е заявила готовност да доставя оборудване и да помага при финансовото структуриране на проекта. Съставянето на късата листа предстои, а според Дончев \"след рестарта на проекта той има шанс да се случи по най-добрия начин - при условия много близки до пазарните реалности да се привлече ключов стратегически инвеститор, да произвежда енергия на конкурентни цени не само за България, но и всички заинтересовани съседи\". Дончев коментира и разговорите с президента на САЩ Доналд Тръмп за разнообразяването на газовите доставки и за превръщането на България в регионален газов хъб, какъвто е проектът на правителството. \"Ключовата роля на България, сързана с транзита и търговията с газ, няма как да се случи без партньорство с големи снабдители и търговци на газ, каквито са САЩ\", каза той. \"Такава среща (Борисов - Тръмп - бел. ред.) се подговя седмици и месеци, а след нея има месеци работа, за да доведат до резултат договореностите. Възможностите в сферата на сигурността, енергетиката, икономическото сътрудничество са много големи и всичко зависи от нас да донесат конкретен резултат и това е отвъд клишетата\", обобщи Дончев резултатите от разговорите между държавния глава на САЩ и българския премиер. Запитан кога ще паднат визите вицепремиерът каза, че е получена политическа заявка, че визите се третират като приоритет от амераканска страна, а самият Тръмп е казал, че работи по този въпрос. \"Звучеше като \"започваме сериозно да работим по темата\", добави той. Договорката за изграждане във Варна на координационен център за организация на военни учения не е заплаха за никоя от съседните страни, увери Дончев. Това не е база, не е съоръжение с агресивен характер, нито е предизвикателство или заплаха за нашите съседи, добави той.", "date": "2019.11.27", "title": "До седмици се очаква експерти от САЩ да проучат в детайли на място проекта \"Белене\""}
{"url": "https://www.dnevnik.bg/sviat/2019/11/27/3997705_bivshiiat_turski_prezident_gjul_niama_da_e_v_novata/", "text": "Бившият турски министър на икономиката Али Бабаджан, който напусна през юли Партията на справедливостта и развитието (ПСР) на президента Ердоган, обяви вчера, че ще създаде нова политическа партия в края на годината, предаде \"Франс прес\". Учредител на ПСР,  Бабаджан се оттегли на 8 юли заради \"дълбоки различия\"  с ръководството на управляващата ислямско-консервативна партия и каза, че има нужда от \"нова визия\" за Турция. Новата партия, която още няма име, цели да обедини големи слоеве от населението, обясни 52-годишният политик в ефира на телевизия \"Хабертюрк\". Бабаджан е уважавана фигура в икономическите среди заради икономическата стабилност на Турция по времето, когато той бе министър на икономиката (2002 - 2007 г.). След това той стана министър на външните работи, а после вицепремиер. Турската преса се питаше дали бившият президент Абдуллах Гюл, който също се разграничи от Реджеп Тайип Ердоган, ще се присъедини към новата формация на Бабаджан. Бабаджан каза, че споделя тревогите на Гюл и че техните визии за бъдещето на Турция са сходни, но посочи, че той няма да е част от новото движение. \"Той ни подкрепя отвън със своите контакти и опит... но ние взимаме крайните решения\", добави Бабаджан. На въпрос дали бивши министри от ПСР като бившия правосъден министър Садуллах Ергин ще бъдат част от новата формация Бабаджан отговори, че работи \"в тясно сътрудничество\" с тях, но подчерта, че партията няма да бъде доминирана от бивши фигури от ПСР. През септември бившият премиер Ахмет Давутоглу обяви, че напуска ПСР и възнамерява да създаде нова партия. Бабаджан каза, че Давутоглу му е предложил  да се включи в нейните редици , но той не е приел. /БТА", "date": "2019.11.27", "title": "Бившият турски президент Гюл няма да е в новата партия, конкурентна на Ердоган"}
{"url": "https://www.dnevnik.bg/sviat/2019/11/27/3997708_daniia_otne_pasportite_na_zapodozreni_v_podkrepa_za/", "text": "Правителството на Дания анулира паспортите и отне датското гражданство на двама души, заподозрени в подкрепа за терористичната групировка \"Ислямска държава\", съобщи в парламента в Копенхаген днес премиерът на страната Мете Фредериксен, цитирана от \"Асошиейтед прес\" и ДПА. Министърът на имиграцията Матиас Тесфайе добави, че се разглеждат още два подобни случая. Така за първи път се прилага неотдавна приет закон, който позволява датски граждани, присъединили се към терористична организация в чужбина, да бъдат лишени от датско гражданство без необходимост от съдебно решение. Според този закон подобна мярка се прилага само за хора с двойно гражданство, какъвто е случаят с двамата. Адвокатката на единия - 25-годишен мъж с двойно гражданство (турско наред с датското) каза, че е научила за решението на правителството вчера и е информирала своя клиент, чието местонахождение е неизвестно. Тя добави, че ще оспорва решението по съдебен път. Според наличните данни мъжът се е присъединил съм ИД през септември 2013 г. Името му не се съобщава поради съдебно разпореждане. Вторият е жена, която се е присъединила към ИД заедно със своя съпруг, твърди датският вестник \"Берлингске\". Според новия закон, станал предмет на остри спорове, заподозрени ислямски екстремисти, чието гражданство е отнето, имат 4 седмици да обжалват решението. /БТА", "date": "2019.11.27", "title": "Дания отне паспортите на заподозрени в подкрепа за \"Ислямска държава\""}
{"url": "https://www.dnevnik.bg/zelen/2019/11/27/3997716_v_kraini_kvartali_na_sofiia_vuzduhut_e_silno_zamursen/", "text": "Силно замърсен въздух в крайните квартали на София, средно и умерено замърсен в останалите части на града има днес. Според данните на сайта  airsofia.info , поддържан от гражданско сдружение, към 10 часа близо 20 пъти над нормата са фините прахови частици с диаметър до 10 µm и по-фини (до 2,5 µm) в кварталите Казичене и Драгалевци, вилни зони Горна баня, Могилите и Киноцентър, както и в близките до столицата села Герман и Лозен. В центъра превишението на нормите е около три-четири пъти. Най-чист в рамките на допустимите показатели е въздухът в \"Младост\" и \"Дианабад\". В  останалите части на България  тази сутрин най-мръсен е въздухът в Трън, Сливница Панагюрище и Перник, където фините прахови частици са 20 пъти над нормата. Изнесени през пролетта  данни от гражданското сдружение AirBG  за миналия отоплителен сезон сочат, че най-много дни със замърсяване над нормата е имало във Видин (91 дни, или 42% от сезона), Русе (73 дни), Пловдив (65) и София (41). От сдружението отчетоха също, че с 1.8 години се скъсява средно животът от мръсния въздух, докато от пушенето – с 1.6 години. До края на годината с е очаква да тръгне сайтът , на който ще могат да се видят данните за качеството на въздуха в София от монтираните от общината по европейски проект 22 контролни станции. Мониторингът за качеството на въздуха се извършва по 9 показателя, сред които въглероден диоксид, азотен диоксид, серен диоксид, озон, фини прахови частици 2.5 и 10, както и температурата, влажността и налягането. В началото на месеца  Софийският градски съд (СГС) задължи  Столичната община да създаде на сайта си и на страницата си във фейсбук пряк достъп до системата за предоставяне на информация на обществеността за качеството на атмосферния въздух в София в реално време. Общината е длъжна да представя всеки месец отчет какво е било качеството на въздуха през изминалия месец, колко често улиците са били мити и в срок от 2 месеца от днес да представи план за засаждането на дървета през 2020 г. Това са само част от новите привременни мерки, които съдът наложи срещу общината, докато приключи делото за мръсния въздух, което бе заведено от граждани и неправителствената  организация \"Група за чист въздух\".", "date": "2019.11.27", "title": "В крайни квартали на София въздухът е силно замърсен, в останалите части е поносим"}
{"url": "https://www.dnevnik.bg/biznes/2019/11/27/3997725_mashtabni_proekti_i_novi_vidove_lift_karti_za_starata/", "text": "Пампорово стартира сезона със значителни инвестиции, нови и интересни проекти, които предлагат различни преживявания. Курортът продължава подготовката за ски сезон, изпълнен с интересни спортни, театрални и музикални събития, които да разнообразят културния живот в Пампорово и да придадат добавена стойност към ски почивката. За първи път още отсега се предоставя възможността за предварителни резервации с отстъпки до 30% от цените за настаняване в различни периоди през сезона, включително и през месец март, както и промоционална цена на лифт картата в определени периоди през януари. След историческото обединение на двете ски зони в курортен комплекс Пампорово и Чепеларе преди два сезона, интересът към родопските писти става все по-голям. За предстоящия ски сезон в курорта приоритет ще бъде удовлетвореността и разнообразието за гостите от различни видове нови услуги, свързани не само със ски зоните, но и с много нови активности извън тях.      За сезона хит остава лифт картата 2в1, която предоставя неограничено каране по пистите на ски зона \"Пампорово\", неограничено каране по пистите на ски зона \"Чепеларе\", безплатен транспорт между двете ски зони и отстъпка за ползване на ултрамодерния нов SPA уелнес център в хотел \"Перелик\". Още от сега Пампорово обявява промоционални периоди за лифт картите през месец януари в дните 6 - 10 и 13 - 17 януари 2020 (включително) на цена от 52 лв. за възрастен на ден. Въвеждат се нов вид 6 и 9 дневни лифт карти за делнични дни с възможност за непоследователно ползване, които ще дадат повече гъвкавост и възможност на туристите в курорта да ползват услугата в различни делнични дни. Това е възможност за всички гости да бенефицират поради евентуални промени в плановете си или в случай на лошо време, като използват закупената за непоследователни дни лифт карта в следващ делничен период през сезона.      Запазва се традицията за промоционална цена на сезонната лифт карта в предварителна продажба до 01.12.2019 г. на стойност 1025 лв. Въвежда се и нова сезонна лифт карта само за делнични дни на промоционална цена от 700 лв., която ще предостави избор на туристите да изберат по-спокойните делнични дни по време на целия ски сезон. Гостите, закупили един от двата типа сезонни лифт карти, ще могат да се възползват от 30% отстъпка за достъп до най-новия ултрамодерен и луксозен SPA уелнес център, който се намира в хотел \"Перелик\". С 15% отстъпка от входната такса за уелнес центъра могат да се възползват и всички останали гости на курорта, закупили всякакъв друг тип лифт карта. Пампорово - Мечи чал е предпочитан и от семейства с малки деца заради отличните условия, които се предлагат в детската ски градина (за деца от 4 до 7 години) и в ски училището (за деца от 7 до 12 години). Поради големият интерес, Пампорово и Мечи чал ще запазят семейните пакети с лифт карти, които предоставят намаления от 8 до 12% от цената на ски картите.      За първи път още от сега Пампорово обявява месец март за семеен месец с 30% отстъпка от цената на лифт картите, 30% отстъпка от хотелското настаняване в петзвездните хотели \"Орловец\" и \"Перелик\" и 30% отстъпка от ски услугите след 9 март 2020 г. до края на сезона. Запазва се социалната политика към децата и ученическите лагери, като продължава да се предоставят преференциални условия за настаняване и ски услуги, с цел стимулиране развитието на зимните спортове сред подрастващите. Продължават партньорските програми с Българо-американска кредитна банка, BMW България и Ауто Бавария, А1, ОМW и младежките карти ISIC, които предоставят отстъпки между 8 и 17% от цените на лифт картите, ски услугите и хотелското настаняване в избрани хотели в курорта според условията на програмите и политиката на Пампорово АД. И през предстоящия ски сезон, за улеснение на туристите и за достъп до актуална информация, ще работи обновената кол център система и автоматичната система SNOWTIS, която в реално време дава информация за метеорологичните условия, обработените писти и работещи лифтови съоръжения. Кол-център системата с номер 0700 17 702 ще дава възможност и за получаване на всякаква актуална информация за ски зоната от оператор, директна връзка с Планинска спасителна служба, информация за хотелско настаняване или бизнес услуги. Камери на живо предават онлайн случващото се в ски зоните, а през  www.pamporovo.me  и чрез новото мобилно приложение на курорта, всеки ще може да следи цялата актуална информация за Пампорово и Мечи чал. Местата за настаняване в Пампорово са в непосредствена подготовка за ски сезона. През декември, след поредната мащабна реновация в хотел \"Перелик\", врати отваря най-големият в курорта луксозен SPA уелнес център, разположен на три нива и на близо 2 000 кв. м. площ. В съчетание с новия модерен конгресен център в курорта отново в хотел \"Перелик\", открит това лято с различни по капацитет зали с общо 1200 седящи места, модерно техническо оборудване и подземна топла връзка с луксозните хотели \"Перелик\" и \"Орловец\", Пампорово се превръща в нов притегателен център за ски, уелнес и бизнес целогодишно. Пампорово за първи път обявява още отсега специални оферти с 30% отстъпка за делничен престой през януари, февруари и март; предоставят се и отстъпки до 15% за ранни записвания, както и допълнителна отстъпка за дълъг престой. От 29 ноември (Черен петък) в продължение на две седмици, Пампорово ще разиграе през сайта  www.pamporovo.me  лимитиран брой стаи по предварителна продажба с ваучери чрез т. нар. Сляпа оферта с 50% намаление за настаняване в някой от двата петзвездни хотела \"Орловец\" или \"Перелик\" без фиксирана дата. Датите за ползване на закупените ваучери ще бъдат фиксирани от \"Пампорово АД\" до 10 дни след приключване на кампанията. Коледната изненада за всички гости на хотел \"Перелик\" и туристите в курорта ще бъде откриването на новия SPA уелнес център Перелик, който ще предлага изключително разнообразие от релаксиращи и възстановителни процедури. Уелнес проектът включва изграждането на най-многобройните и разнообразни видове зали и помещения за релакс в региона, които ще привличат гостите в Пампорово целогодишно. Центърът ще предлага най-големия плувен басейн в курорта, модерен програмиран достъп до различните видове помещения, част от които са билкова сауна, кедрова сауна, инфра червена сауна, арома сауна, финландска сауна, арома билкова баня, сауна парилка, релакс зона с дървени вани, турска баня (хамам), контрастен душ, солна стая, ледена стая, джакузи, хоризонтален душ, расул стая, самостоятелни VIP джакузита, масажни кабинети, модерен фитнес център, фреш нутри бар и др. Новият уелнес център ще е достъпен за всеки гост, който желае да се възползва от най-новите и модерни възстановяващи терапии за тяло. Цените за ползване на SPA центъра за гости, настанени в хотели \"Орловец\" и \"Перелик\" ще бъдат преференциални, а входът за външни гости до уелнес центъра ще бъде 40 лв. на ден за възрастен. Туристите, закупили лифт карти, ще могат да ползват отстъпка от тези цени за достъп до центъра. За удобство на гостите в хотел \"Перелик\" е изградена нова и удобна топла връзка от хотелските стаи директно към уелнес центъра, а гостите на хотел \"Орловец\" могат да използват подземната топла връзка с хотел \"Перелик\".      В най-голямата многофункционална зала на новооткрития конферентен център в хотел \"Перелик\" – Pamporovo Convention Center, стартира за първи път културна програма в курорта през ски сезона. Предварително планираната програма включва всяка събота през януари и февруари участието на известни музикални групи и любими изпълнители от българската поп сцена, филми, театрални постановки и мюзикъли. Новият културен афиш стартира на 11 януари с хитов мюзикъл на музикалния театър, а програмата включва имена като \"Акага\", Камен Донев с хитовата постановка \"За народното творчество\", млади музикални звезди от популярни телевизионни предавания, комедийни театрални постановки с любимите ни актьори от малкия екран, български анимационни филми за най-малките и др. Билети ще може да се заявяват отсега, при потвърждение на резервация на телефон 070017702, в продажбените центрове на хотели \"Орловец\" и \"Перелик\" или на касата на конгресния център непосредствено преди събитието. 31 декември – Васко Чергов и бенд, ресторант \"Перелик\" 11 януари (събота) – \"Мюзикълен концерт\" с хитове от световния мюзикъл и естрадата от \"Фантомът на операта\", \"Чикаго\", \"Клетниците\", \"Зоро\", \"Котки\", \"Евита\", \"Магьосникът от Оз\", изпълнени на английски, френски, италиански и български език. 18 януари (събота) – \"Аз, Досадникът\" от Франсис Вебер с участието на Александър Кадиев, Мариан Бачев, Асен Лозанов и др. 25 януари (събота) – Концерт на популярния дует Димитър Атанасов и Христо Младенов 1 февруари (събота) – Концерт на група \"Акага\" 8 февруари (събота) – \"За народното творчество\" с участието на Камен Донев 15 февруари (събота) – Музикален концерт 22 февруари (събота) – Концерт на Тони Димитрова 29 февруари (събота) – \"Изневери в повече\" с участието на Христо Гърбов, Албена Михова, Евгени Будинов,Стела Ганчева, Веселин Плачков 2 март (понеделник) – \"Тя, той и още двама трима\", с участието на Аня Пенчева, Тончо Токмакчиев, Александър Кадиев, Кирил Ефремов, Ненчо Илчев, Тихомир Благоев При промяна в предварително обявената културна програма, същата ще бъде отразена в секция \"Културна програма\" на онлайн платформата на курорта  pamporovo.me  или оповестена от наш оператор при връзка с номер 0700 17 702.", "date": "2019.11.27", "title": "Мащабни проекти и нови видове лифт карти за старта на сезона в Пампорово"}
{"url": "https://www.dnevnik.bg/video/2019/11/27/3997614_video_na_jivo_evroparlamentut_obsujda_komisiiata_fon/", "text": "Европейският парламент вероятно ще одобри днес новата Европейска комисия, съставена от германката Урсула фон дер Лайен. Самото гласуване ще бъде в 13:00 българско време, а в 10:00 Фон дер Лайен ще представи официално екипа си пред ЕП. След дебата всяка политическа група ще проведе кратка среща, за да обсъди начина, по който ще гласува.", "date": "2019.11.27", "title": "Видео на живо: Европарламентът обсъжда комисията \"Фон дер Лайен\""}
{"url": "https://www.dnevnik.bg/sviat/2019/11/27/3997728_silno_zemetresenie_e_registrirano_krai_krit/", "text": "Силно земетресение е регистрирано край гръцкия остров Крит в тази сутрин. Трусът, със степен 6.1 по скалата на Рихтер, е регистриран в 9.23 ч. местно време, съобщи Европейският средиземноморски сеизмологичен център. Епицентърът му е на 48 км западно от гр. Платанос (в западната част на о. Крит), на дълбочина 55 км. Към момента няма информация за пострадали или материални щети. Вчера над 20 души загинаха при  земетресение със сила 6.4 по Рихтер в Албания . Трусът, който е най-силният, регистриран в страната от десетилетия, причини тежки разрушения, има и стотици ранени хора.", "date": "2019.11.27", "title": "Силно земетресение е регистрирано край Крит"}
{"url": "https://www.dnevnik.bg/bulgaria/2019/11/27/3997733_upravliavashtite_oshte_shte_umuvat_kak_tochno_da/", "text": "Все още ще се умува и дискутира как точно да бъдат извадени \"на светло\" и да бъде регулирана дейността на стаите за гости и апартаментите, развиващи туристическа дейност и отдаващи помещения чрез специални онлайн платформи. Това се разбра от думите на единия от вносителите на поправките в Закона за туризма по темата Валери Симеонов пред журналисти в парламента. Една от идеите е вносителите да се откажат от намеренията си за категоризация на тези обекти, а да се мине към регистрационен режим. Преди  дни лидерът на НФСБ Валери Симеонов и председателят на парламентарната бюджетна комисия Менда Стоянова (ГЕРБ)  внесоха изменения в Закона за туризма чрез проектозакона за бюджета за 2020 г., според които  ще се категоризират като туристически обекти  имотите за краткосрочно настаняване, предлагани онлайн, чрез платформи като Airbnb, Booking и др. подобни. Вероятно няма да е категоризация, за да не донесе допълнителна административна тежест, а регистрационен режим, коментира днес Валери Симеонов. \"Въпрос на дискусия е как точно ще го доорганизираме. Но идеята на промените е да се ограничи незаконното извършване на търговска дейност, което създава неравностойност от конкурентна гледна точка\", уточни той. На въпрос как си представя България да филтрира сайтове с услуга в цял свят и дали това не е цензура, Симеонов отговори: \"Филтриране? Не става въпрос за цензура, най-малко можете да подозирате подобно нещо. Става въпрос за обхващане на една категория обекти, които са туристически обекти изцяло в черния и сивия бизнес и не плащат нито една стотинка за разлика от всички останали, които са се регистрирали и плащат\". Това изсветляване и ограничаване можело да стане също чрез сключване на договори с тези сайтове да предоставят информация и плащания към общините и НАП, както например е организирано в Естония и Франция, а също и в Испания в някои общини. Той отговори с лека усмивка и без думи на въпрос дали поправката е съгласувана с Министерството на туризма или с бизнеса. Попитан дали няма конфликт на интереси заради информации, че е собственик на хотели, Симеонов заяви, че това е \"манипулация, оклеветяване по-скоро\". \"Не съм собственик на нито един хотел, нито на стая за гости. Фирмата, която управлявах допреди четири години, е собственик на два хотела – единият в Златоград и в Малко Търново, където няма особен наплив и няма отдаване на апартаменти и стаи за гости. Тази услуга се предлага в големите градове, основно в София и Пловдив\", допълни лидерът на НФСБ. По-късно темата коментира в кулоарите и председателят на бюджетната комисия и депутат от ГЕРБ Менда Стоянова като подчерта, че поправката няма как да засегне потребителите на онлайн платформите за настаняване. В отговор на въпрос дали внесените промени не са лобистки, тя посочи, че винаги ще има такива обвинения. \"Аз всъщност мога да потвърдя, че както обикновено внасям само лобистки текстове за бюджета\", каза тя. Тя също потвърди, че е направена стъпка назад и вероятно няма да се иска категоризация, а само регистрация за отдаващите онлайн имоти. \"Искам да успокоя всички хора, които правят този бизнес, че нямаме за цел да увеличаваме тяхната административна тежест. Нещо повече, в настоящия Закон за туризма всички те са били длъжни преди да осъществяват тази дейност да се категоризират и впишат в националния регистър за местата за настаняване. Сега ще ги освободим от възможността, от задължението да се категоризират и ще остане само вписването им в регистъра за хотелските настанявания\", посочи още Стоянова. Тя заяви, че ако някой е правил нелоялна конкуренция, неплащайки данъците си, сега ще трябва да ги плати. ", "date": "2019.11.27", "title": "Управляващите още умуват как да изсветлят бизнеса на предлаганите онлайн имоти"}
{"url": "https://www.dnevnik.bg/sviat/2019/11/27/3997739_da_spre_da_se_oplakva_-_kongresut_pokani_trump_na/", "text": "Юридическата комисия в Камарата на представителите на САЩ ще поеме разследването срещу президента Доналд Тръмп следващата седмица, като насрочи първото си изслушване за 4 декември. Правни експерти ще свидетелстват за конституционните основания за импийчмънт, предаде \"Асошиейтед прес\", като се позова на демократически сътрудници в Конгреса, съобщи БТА. Комисията покани Тръмп и юридическия му екип на заседанието, съобщи \"Ройтерс\". Сътрудник демократ отказа да коментира дали Юридическата комисия очаква да получи преди изслушването доклада на Комисията по разузнаването за доказателствата, събрани по време на нейното разследване на отношенията на президента републиканец с Украйна. Конгресменът демократ Джеролд Надлър, председател на Юридическата комисия, съобщи в изявление, че е изпратил писмо до Тръмп, за да му напомни, че правилата на комисията позволяват на президента да присъства на изслушването, а на неговия юридически съветник - да разпитва свидетелите. \"По същество президентът трябва да направи избор - той може да се възползва от възможността да бъде представен на изслушванията по импийъчмънта, или да спре да оспорва процедурата. Надявам се той да избере да участва в разследването, пряко или чрез юридически съветник, както се постъпвали други президенти преди него\", заяви Надлър. Надлър също така каза, че Тръмп може или да отиде, или да \"спре да се оплаква от процеса\". Председателят на Комисията по разузнаването, конкгресмен Адам Шиф, заяви днес, че комисиите, водещи разследването за импийчмънт - по разузнаването, външните работи и надзора, ще представят своя доклад за разследването скоро след като членовете на Камарата на представителите се върнат във Вашингтон на 3 декември от ваканцията си за Деня на благодарността.", "date": "2019.11.27", "title": "\"Да спре да се оплаква\" - Конгресът покани Тръмп на изслушване след седмица"}
{"url": "https://www.dnevnik.bg/photos/2019/11/27/3987256_fotogaleriia_mastera_stefan_danailov_-_mejdu_scenata_i/", "text": "Големият театрален и филмов актьор, бивш министър на културата, народен представител и дългогодишен преподавател в НАТФИЗ   на 76-годишна възраст. ", "date": "2019.11.27", "title": "Фотогалерия: \"Мастера\" Стефан Данаилов - между сцената и политиката"}
{"url": "https://www.dnevnik.bg/evropa/2019/11/27/3997742_imeto_na_resora_na_gabriel_shte_bude_smeneno_obiavi/", "text": "Името на ресора на българския еврокомисар Мария Габриел ще бъде сменено от \"Иновации и младеж\" на \"Иновации, наука, култура, образование и младеж\", това обяви председателят на бъдещата Европейска комисия Урсула фон дер Лайен, представяйки екипа си преди Европейския парламент да го одобри или отхвърли (повече четете  тук ). \"Културата и образованието са това, което свързва историята ни с нашето бъдеще. Те ни правят уникални - нашата душа, култура, разнообразие, наследство. Знам, че с Мария Габриел те са в сигурни ръце\", каза Фон дер Лайен. Миналата седмица председателят на Европейския парламент Давид Сасоли  каза, че  думата \"култура\" е трябвало да влезе в титлата на българския комисар и ЕП би бил доволен от такова допълнение. Културата и спортът са в обхвата на бъдещите отговорности на еврокомисаря Габриел, но това не се посочваше още в името на нейния ресор. Европарламентът  успя да постигне промяна  в наименованието на задачите на гръцкия еврокомисар, който вместо за \"съхраняването\" на европейския начин на живот ще отговаря за неговото \"насърчаване\". Промени бяха въведени в отговорностите на еврокомисаря от Люксембург и в наименованието на отговорностите на еврокомисаря от Литва.", "date": "2019.11.27", "title": "Името на ресора на Габриел ще бъде сменено, обяви Фон дер Лайен"}
{"url": "https://www.dnevnik.bg/zelen/2019/11/27/3997583_zashto_pernik_stigna_do_rejim_koi_e_vinoven_i_oshte/", "text": "                         В момента в язовир \"Студена\", който водоснабдява Перник и региона, има под 5 млн. кубически метра вода. Надеждите са, че при въведеното ограничение от потребление на 1 млн. кубика месечно (при 2.32 млн. преди кризата) водата ще стигне до пролетта, докато той евентуално се напълни от топенето на снега. Как ще се развие ситуацията обаче не е ясно. \"Дневник\" събра основните въпросите по темата и предлаганите до момента отговори. Каква е причината за режима Единодушен отговор на този въпрос няма, има обаче няколко хипотези. Това е сочената теза от всички, които могат да се смятат за отговорни за създалата се ситуация. Поглед назад във времето показва, че природата е обвинена и за режима през 1993 година. Бившият управител на \"ВиК - Перник\" инж. Иван Витанов, отстранен в първите дни на режима, коментира пред Би Ти Ви, че 2019-а е най-сухата година от десетилетия. \"Снеготопенето не можа да напълни язовира както трябва, както други години. Очаквахме пролетните дъждове да си свършат работата, но и това не стана\", допълва той пред \"Нова телевизия\". В писмен отговор на въпрос за язовир \"Студена\" в парламента министърът на екологията Нено Димов също посочва, че в него са постъпили 11 740 млн. кубика вода от януари до август тази година (при почти 42 млн. кубика за същия период на 2018 г.), което се равнява за прогнозния приход в много суха година. С тях не е съгласен ръководителят на отдел \"Метеорологични експериментални данни\" към Националния институт по метеорология и хидрология Лилия Бочева. Пред Би Ти Ви и \"Нова телевизия\" тя посочва, че в никакъв случай 2019 г. не е най-сухата година от толкова дълго време. \"Значително по-суха е била 2000 г. Като тази 2019 г. е също 2013 г. За мен 2019 г., в сравнение с други близки такива е по-скоро нормална година, отколкото суха\", е нейното мнение. Тоест събраните от НИМХ данни сочат, че в далеч по-сухи години воден режим в Перник не е имало. -  Това е една от най-популярните версии сред местните хора. Ремонтът се налага, тъй като в резултат на силното земетресение в Перник през 2012 г. стената е пострадала. Началото на работата е през 2017 година, а актуализираният срокът за приключването е края на тази година. Бившият управител на \"ВиК - Перник\", освободен, след като режимът става факт, инж. Иван Витанов коментира за Би Ти Ви, че за ремонта са дошли водолази от Италия и се е работило изцяло под вода. -  На язовир \"Студена\" има ВЕЦ. Местните хора смятат, че той е източил язовира, за да произведе повече ток. Според Министерството на околната среда и водите, които носят отговорност за ползването на водите от язовирите, от началото на година \"ВЕЦ Студена\" е преработвал единствено използваните за питейно и промишлено водоснабдяване води, предаде \"Свободна Европа\".      Още към края на юни количеството вода в язовир \"Студена\" е с над 35% по-ниско от предходните две години. В него има малко над 13 млн. кубика вода, при максимален капацитет 25 млн. През 2017-а и 2018-а са налични почти 20 млн. кубика, данните са на \"ВиК - Перник\" и бяха разпространени от Комисията за енергийно и водно регулиране (КЕВР) в отговор на запитване на омбудсмана Диана Ковачева. От дружеството отбелязват също, че в периода юли - октомври се наблюдава \"трайна тенденция за намаление на наличния воден обем\". Въпреки това от началото на годината чак до края на октомври от \"Студена\" е разрешено взимане на 2.32 млн. кубика месечно, от които 1.55 млн. кубика за битово водоснабдяване. Толкова е позволеното количество и преди това. Нещо повече - до края на октомври право да ползват 240 хиляди кубика питейна вода на месец имат също \"Стомана индъстри\" и \"ТЕЦ - Перник\". В началото на ноември разрешените количества от \"Студена\" са намалени на 203 хил. кубика. Според новия кмет на Перник Станислав Владимиров и двете предприятия не е нужно да извършват своята дейност с вода от \"Студена\", тъй като могат да ползват и от язовир \"Пчелина\". \"Но това е по-добрият вариант за тях и не трябва да им се сърдим. Въпросът е кой го е разрешил това нещо и то да продължава в период, в който сме навлизали в тази криза, пред която сме изправени в момента\", казва той пред Би Ти Ви. Графиците за годишното и месечното ползване на вода от язовирите се утвърждават от Министерството на околната среда и водите, като под тях стои подписът на министър Нено Димов. \"МОСВ получава ежедневна служебна информация за състоянието на язовира. То получава прогнозата на НИМХ за очаквания приток и валежите. При това положение още към края на 2018 година (когато язовирът е пълен наполовина - б.а) е трябвало да им светне оранжевата лампа\", смята бившият директор на дирекция \"Управление на водите\" в МОСВ Асен Личев, цитиран от \"Свободна Европа\".      Заемащата този пост сега Илияна Тодорова посочи и пред Би Ти Ви и пред \"Нова телевизия\", че мерките са предприети навреме. Според нея правилно и когато трябва е решено колко вода да се ползва за битови нужди и колко от промишлените предприятия. \"Ако ВиК прецени, че има нужда от изключване на дадено ползване, то би могло да подаде заявка, в която са изключени промишлените нужди – нямаме такава заявка. Заявките, които се изпращат от ВиК оператора от началото на годината до настоящия момент, са с включени абсолютно всички абонати, които се захранват\", заяви Тодорова по повод критиките, че промишлени предприятия са ползвали питейна вода. \"Може би притеснението от изборите на моя предшественик, на ВиК, на областната управа доведе до това – подценявайки един проблем, подценявайки една бомба, тя да гръмне в много по-големи мащаби. Съвсем скоро\" - това мнение на новия кмет на Перник Станислав Владимиров се споделя от мнозина. Той припомня, че през септември като депутат поставя въпроса за ниското ниво на \"Студена\" към министъра на околната среда и водите. Получава писмен отговор, подписан от Нено Димов, в който се казва, че при наличното количество вода в язовира (9.4 млн. кубика, или 37% от капацитета) битовото водоснабдяване на Перник от \"Студена\" е гарантирано до края на 2019 г. Изброяват се и взетите мерки, като единствената конкретна е забраната за ползване на допълнителни водни обеми за производство на ток от ВЕЦ \"Студена\", извън изпусканите за нуждите града. Уточнява се, че при възникване на риск за водоснабдяването за битови нужди ще се ограничи това за промишлени. Премиерът Бойко Борисов обаче прехвърли топката за скриването на информацията за проблема преди изборите на местната структура на ГЕРБ. \"В Перник се направиха на хитри и загубиха изборите\", беше неговият коментар по темата на 22 ноември в Министерския съвет, когато се срещна с новия кмет Станислав Владимиров.      \"Ама какви избори, аз изборите не мога да ги коментирам във връзка с това. Вие ги коментирайте. Аз, каквото реших, ви отговорих – то имаше режим, непрекъснато беше спирана на водата. Имаше непрекъснати аварии и всяка авария беше съпроводена със спиране на водата. И това го знаят всички перничани\", коментира пред Би Ти Ви бившият кмет, издигнат от ГЕРБ, Вяра Церовска. Тя посочва, че още от април е издала заповед за ограничаване на поливните дейности в общината. Оказва се обаче, че до днес за такава дейност има наложена само една глоба за 50 лв. \"Основната причина за водната криза е състоянието на водопреносната мрежа и система на територията на област Перник. В града има водопроводи, които са строени през 1936 г. и работят до момента\", казва пред Би Ти Ви бившият главен инженер на \"ВиК - Перник\" Иван Ковачев. \"30 години по тези водопроводи мога да кажа, че не е правено нищо. Наливаш вода в каца без дъно\", допълва той. Ковачев е на мнение, че кризата сега се възпроизвежда като системна грешка от невзети мерки в продължение на 26 години. Вече бившият директор на \"ВиК - Перник\" Иван Витанов признава, че загубите на вода са над 75%. \"Ако от язовира тръгват 1000 литра вода в секунда, при загуба 75% до всяко домакинство достигат 250 литра в секунда\", илюстрира казаното той пред Би Ти Ви. От писмото на  КЕВР до омбудсмана  се разбира, че направена проверка от комисията отчита, че има пълно неизпълнение от \"ВиК - Перник\" на одобрения бизнес план за посочената година в частта намаляване на загуба на вода. При планирано свиване на течовете до 68.3% нивата са останали 75.1 на сто.      Има и по-ниско изпълнение на предвидените инвестиции, като при планирани 441 хил. лв. за 2017 г. са вложени 243 хил. лв. Проверка е направена и през миналата година, но резултатите от нея още не са официално одобрени от КЕВР, за да бъдат съобщени. На този фон Перник е изпуснал възможността в периода 2007 - 2013 да ремонтира водопроводната си мрежа с евросредства. Тогава бенефициент е била община Перник. Сега има нова възможност, като по оперативна програма през следващите две години могат да се усвоят 104 млн. лв. За да тръгне проектът за модернизация обаче, \"ВиК - Перник\" трябва да намери 26 млн. лева. Кой е виновен Както стана дума, за момента има двама виновни - природата и управителят на \"Вик - Перник\" Иван Витанов. Той е назначен през 2014 г. \"Намерената е подходяща автобиография, направено е интервю и събеседване с него. Да, той не е хидроинженер, завършва Минно-геоложкия университет. Основната вина на този човек е неспособността му да се справи с проблема\", коментира преди броени дни пред Би Ти Ви заместник-министърът на регионалното развитие Николай Нанков.      За бившия директор на дирекция \"Управление на водите\" в МОСВ Асен Личев виновен е министърът на екологията Нено Димов. \"Съгласно Закона за водите предоставянето на питейна вода в населените места е отговорен министърът на регионалното благоустройство, а водопреносната мрежа е собственост на общините\", каза той преди Би Ти Ви в събота. Личев посочва, че при възникване на непредвидени обстоятелства министърът на околната среда може да изменя сам месечния график за ползване на вода, като само уведомява заинтересованите страни. Това обаче не е направено. Бившият екоминистър Евдокия Манева разпределя вината между повече хора. \"Виновни са всички - от ВиК, през предишния кмет, областния управител до контролните органи и министрите на екологията, и регионалното развитие, обобщи тя пред Би Ти Ви в неделя. Иначе виновници търси и прокуратура, която се самосезира. Възложена е проверка на Министерството на регионалното развитие и благоустройството и Министерството на околната среда и водите, свързана с яз. \"Студена\", стана ясно в петък. Ще се проверяват собственост, ползватели, сключени договори за възлагане на управление на язовира, издадени разрешителни за водовземане, режим на източване и др. В Окръжната прокуратура в Перник вече е образувано досъдебно производство с предмет на разследване \"длъжностни престъпления\". Своя проверка прави и комисията за енергийно и водно регулиране. Какво очаква Перник в бъдеще? Може би най-важният въпрос е какво оттук нататък. Новият кмет на Перник Станимир Владимиров не скрива, че ако няма обилни валежи от дъжд и най-вече сняг до месец март, Перник ще остане на воден режим. Според него, ако природата е благосклонна, има вероятност режимът на водата да бъде прекратен. Владимиров каза, че градът се вмества в параметрите, които са дадени от МОСВ, за не повече от 1 млн. кубика разход за питейна вода на месец, като в сравнение с преди режима консумацията е намалена. Паралелно се търсят и варианти за осигуряване на вода от други източници. На среща в Министерския съвет в петък той обяви, че единият вариант е така нареченият Владайски канал. Според експерти обаче той е с дебит 15 литра в секунда, който е твърде недостатъчен. Друга мярка е ремонт на пречиствателните станции с отпуснатите от правителството 2.7 млн. лв. Предстои да се монтират утаители, за да може при ползване на вода от по-ниската част на язовира да не се нарушава качеството на водоподаването.      Според областния управител на Перник Ирена Соколова експертна работна среща в Министерството на регионалното развитие и благоустройството е набелязала няколко варианта за спасяване на положението - използването на подземните води, акумулирани и транспортирани естествено в карстовия район, част от водосбора на язовир \"Студена\", както и захранването им с допълнителни големи външни водоизточници. Тя също вижда Владайския канал като вариант. Освен това се очакват втори проби от язовир \"Долна Диканя\", като първите показаха, че водата е заразена със салмонела. Ако водата се окаже добра, има вариант вода да се вземе и от него. Набелязани са и мерки за спиране на загубите на вода, като са мобилизирани ремонтни екипи от Благоевград и София, които работят на терен и помагат при отстраняването на аварии по водопроводната мрежа в Перник.", "date": "2019.11.27", "title": "Защо Перник стигна до режим, кой е виновен и още въпроси и отговори"}
{"url": "https://www.dnevnik.bg/skorost/2019/11/27/3997745_policeiskite_kolite_za_taen_kontrol_na_putia_shte_sa/", "text": "Пътната полиция ще купи 15 бързи автомобила за таен контрол по пътищата, като цената на всяка една ще е до 320 хил. лв,  съобщи \"Труд\" . Общата стойност на поръчката е 4.8 млн. лв. с ДДС, след като на 11 ноември Държавно-обществената комисия за безопасност на движението е отпуснала допълнителни 2.25 млн.  При  обявяването на поръчката през лятото  за целта са предвидени 2.55 млн. лева, но те се оказват недостатъчни. Парите идват от Фонда за пътна безопасност, в който парите от глобите за превишена скорост. Високата цена на колите се обяснява със специалното оборудване в тях, което включва камера за засичане на скорост, видео и аудио оборудване.  Идеята е цивилните коли да патрулират по магистралите и да снимат нарушителите. За да могат да ги настигат, в поръчката е посочено, че мощността трябва да е 240 конски сили, а максималната скорост да е 250 км/ч. Търсят се автомобили в три варианти - седан, хечбек и комби.  Посочените изисквания са постижими за модели на широк кръг от фирми, като освен по-луксозните марки, като БМВ, \"Ауди\" и \"Мерцедес\", така и предложения на \"Шкода\", \"Фолксваген\", КИА, \"Опел\" и други.  \"Труд\" уточнява, че с докладна записка от 14 октомври директорът на полицията Христо Терзийски информира министър Младен Маринов, че вече са постъпили 6 оферти за доставка на търсените автомобили, но парите не стигат за покупката на 15 бройки.  Контролът върху поведението на водачите с цивилни автомобили е широко застъпен в почти всички европейски страни. Дълги години той действаше и в България, но се извършваше с коли като патрулните, но неозначени. Оборудваните за тази дейност автомобили обаче бяха превърнати във видимо полицейски, след като през 2015 година, с промяна в Закона за движение по пътищата, беше забранен контролът за скорост, без това да е означено със знак. Това ограничение отпадна  с нови промени в закона , влезли в сила през лятото на 2017 година. В момента е в ход  обществена поръчка за покупка  на 159 нови радара от различни видове, като има и финансиране за изграждане на още осем отсечки за контрол на средната скорост. Става въпрос за 103 стационарни уреда за контрол на скоростта и 56 стационарно преносими. В момента службите на пътната полиция в страната разчитат на 148 мобилни радара в патрулките, 30 триноги и 25 стационарни камери. Същевременно се планира и разширява и броят на пътните участъци, в които има контрол на средната скорост на движение. Наблюденията на пътната полиция сочат, че над 40% от установените през миналата година 1.3 млн. нарушения на пътя са били за превишена скорост.", "date": "2019.11.27", "title": "Полицейските коли за таен контрол на пътя ще са с цена до 320 хил. лв. за бройка"}
{"url": "https://www.dnevnik.bg/politika/2019/11/27/3997692_na_purvo_chetene_parlamentut_prie_mehanizum_za/", "text": "На първо четене парламентът одобри днес механизъм за закриване на университети, които два пъти получат ниска оценка при институционална акредитация, т.е. отказ за такава. Промените в Закона за висшето образование, чийто вносител е Министерският съвет, бяха приети от мнозинството, а БСП се въздържа. При първа оценка под 4 по скала до десет университетът ще получава отказ за институционална акредитация, но ще има право да подобри качеството на обучение. При втори отказ след година и половина се предвижда закриване. По същия начин ще се закриват и специалности с лошо качество на образованието. В момента при отказ на институционална акредитация на университета се спира субсидията от държавата. Законопроектът  предвижда и промени в процедурите по институционална и програмна акредитация . Всяко решение за откриване, преобразуване, закриване или финансиране от държавата на висшите училища ще трябва да се прави  в съответствие с Национална карта на висшето образование , която трябва да бъде приета от парламента най-късно една година след влизане в сила на промените в закона. Дотогава ще действа временен мораториум за разкриване на нови университети. В специалности с недостиг на кадри обаче  студентите ще бъдат освободени от такси . С промените се въвежда и контрол върху ректорите, които ще подписват и  договор за управление с министъра на образованието . С него ръководителят на университета ще се задължи да следва политика за развитието му, която е утвърдена от министъра. Според БСП някои от предложенията ограничават академичната автономия, а законопроектът няма да доведе до реално решаване на проблемите в системата. От \"Обединени патриоти\" поискаха внимателно обсъждане на текстовете от работна група от експерти и депутати между първо и второ четене. ", "date": "2019.11.27", "title": "На първо четене парламентът прие механизъм за закриване на слаби университети"}
{"url": "https://www.dnevnik.bg/bulgaria/2019/11/27/3997746_borisov_dano_pojarut_v_pirogov_da_ne_e_ot_cigara/", "text": "\"Дано не се окаже, че причината за взрива в \"Пирогов\" е запалена цигара\". С тези думи премиерът Бойко Борисов коментира инцидента по време на редовното правителствено заседание, цитиран от агенция \"Фокус\". Тази нощ в спешната болница възникна пожар, при който загинаха двама пациенти, а други десетки бяха обгазени и евакуирани. Като \"незлонамерена човешка грешка\" определи по-рано през деня произшествието и вицепремиерът Томислав Дончев. Министър-председателят благодари и на дежурния екип, МВР и пожарната. \"Благодарност за това, че са живи обгазените хора\", каза той.  Министърът на здравеопазването Кирил Ананиев докладва пред членовете на кабинета, че пожарът е възникнал в една от стаите на Второ вътрешно отделение. Единият от пациентите е бил с тежка кислородна недостатъчност и се е налагало да бъде лекуван с по-голям обем кислород. Другият човек е бил доведен вечерта в лечебното заведение.\"Не искам да коментирам какво му е било състоянието\", каза той, потвърждавайки косвено твърдения на очевидци, че пушил пациент е предизвикал взрива. Според личното мнение на Ананиев състоянието на кислородните апарати е нормално и причината не е в тях.", "date": "2019.11.27", "title": "Борисов: Дано пожарът в \"Пирогов\" да не е от цигара"}
{"url": "https://www.dnevnik.bg/evropa/2019/11/27/3997563_evropeiskiiat_parlament_odobri_komisiiata_na_fon_der/", "text": "Европейският парламент одобри състава на новата Европейска комисия, която ще бъде оглавена от Урсула фон дер Лайен. Със \"за\" гласуваха 461, с \"против\" 157, с \"въздържал се\" - 89 души. Комисията на Жан-Клод Юнкер беше избрана през 2014 г. с 423 гласа \"за\", 209 \"против\" и 67 \"въздържал се\". Преди гласуването Фон дер Лайен обеща да работи за неутралитет по отношение на климата в Европа до 2050 г. и за отстояване на ролята на ЕС на световната сцена. Подчерта, че няма да има компромиси с върховенството на закона. Представителството на жените в Комисията никога не е било по-голямо: в допълнение на новоизбрания председател, сегашният състав на Комисията включва 11 жени и 15 мъже членове. Новата Комисия трябва да бъде официално назначена от държавните глави или ръководителите на правителствата на ЕС. Нейният 5-годишен мандат се очаква да започне на 1 декември. Резултати от предишни гласувания за утвърждаване на комисията: -  2010 г. - Жозе Мануел Барозу 488 гласа \"за\", 137 \"против\" и 72 \"въздържал се\" (общ брой евродепутати - 736) - 2004 г. - Жозе Мануел Барозу 478 гласа \"за\", 84 \"против\" и 98 \"въздържал се\" (общ брой евродепутати - 732) - 1999 г. - Романо Проди 510 гласа \"за\", 51 \"против\" и 28 \"въздържал се\" (общ брой евродепутати - 626) - 1995 г. - Жак Сантер 417 гласа \"за\", 104 \"против\" и 59 \"въздържал се\" (общ брой евродепутати - 567) За проблемите, които срещна нейният екип в процеса на утвърждаването си, четете  тук .", "date": "2019.11.27", "title": "Европарламентът откри пътя на Фон дер Лайен към най-силния пост в ЕС"}
{"url": "https://www.dnevnik.bg/biznes/2019/11/27/3997867_danuchnite_shte_poluchavat_danni_za_transgranichni/", "text": "Парламентът прие промени в Данъчно-осигурителния процесуален кодекс (ДОПК), предложени от Министерския съвет, с които се въвеждат европейски директиви за борба с данъчни схеми с потенциален риск, съобщи БТА. Според приетите текстове приходната администрация ще получава информация за трансгранични данъчни схеми с потенциален риск от избягване на данъчно облагане от задължените лица - консултанти или данъчно задължени лица. Данъчната схема може да включва договореност, споразумение, уговорка, съгласие, становище, схема, план, транзакция и други подобни, както и поредица от такива, може да се състои от няколко части или няколко етапа на изпълнение.  Тази информация ще позволи на органите да противодействат на вредните данъчни практики, пише в мотивите си вносителят. Освен това по реда на автоматичния обмен на информация изпълнителният директор на Националната агенция за приходите, който е компетентен орган по смисъла на ДОПК, ще получава информация за подобни данъчни схеми, разработени или прилагани в други държави членки, които биха могли да имат отражение върху данъчните приходи на България. С приемането на промените се цели органите по приходите да могат да противодействат ефективно на пренасочването на облагаема печалба към т.нар. офшорни фирми. Заложени са и административнонаказателни разпоредби за неизпълнение на задължението за предоставяне на информация за трансгранични данъчни схеми, които са в значителен размер. Румен Гечев от левицата коментира обаче, че глобите са изключително ниски и неефективни - от 2 хил. до 5 хил. лв. за физически лица и до 10 хил. лв. за юридическите лица. Затова между двете четения от БСП ще предложат драстично завишение на санкциите, което е в интерес на фиска. Личното ми мнение, отбеляза депутатът, е, че предложенията на ЕС са донякъде палиативни, защото не е приемливо да няма конкретни мерки за закриването на офшорки. Нашият парламент трябва да мисли за пълната им забрана като средство за укриване на данъци, обяви Гечев.", "date": "2019.11.27", "title": "Данъчните ще получават данни за трансгранични схеми с потенциален риск"}
{"url": "https://www.dnevnik.bg/bulgaria/2019/11/27/3997753_uchitel_po_neprestoreno_ricarstvo_i_vselena_ot_talant/", "text": "Днес депутатите почетоха с минута мълчание паметта на легендата на българското кино и театър  Стефан Данаилов, който почина  в 00:15 ч. във Военномедицинска академия. Смъртта на актьора с над 150 роли в киното и театъра, дългогодишен преподавател в НАТФИЗ, министър на културата в коалиционното правителството на Сергей Станишев в периода 2005 - 2009 г. и народен представител от БСП в XXXIX, XL, XLI, XLII, XLIII и XLIV Народно събрание предизвика спомените и реакциите на политици и хора на изкуството. \"Дневник\" събра част от тях. (пред \"Нова телевизия\"): Стефан Данаилов беше човек, който наистина разбираше хуманността и искаше всички хора да бъдат заедно, да са единни и да се обичат... Познаваме и лошото, и хубавото, и трудностите на сцената и в живота. Неговият живот е пример. Дано той да бъде осъзнат от всички. Не мога да забравя как той се погрижи за колеги, които бяха категорично срещу него. Ние сме играли заедно в над 100 представления. Имаше хора, които го плюеха и го псуваха. Дано ни вижда отгоре и да ни помага с всичко добро, което мислеше и искаше да направи. (от неговата официална \"Фейсбук\" страница): Разделихме се със Стефан Данаилов - един от най-обичаните актьори на нашето съвремие. Едва ли можем да си представим българското кино и театър без неговия талант и обаяние. Беше изпълнен с усещане за дълг към околните и не остана безразличен към ежедневието на българите. До последния си час Стефан Данаилов се вълнуваше от проблемите на България и вярваше, че има какво да даде, за да бъдат по-добри дните на нашия народ. Имах привилегията именно той да застане начело на Инициативния комитет, издигнал кандидатурата ми за държавен глава, в който той вложи целия си авторитет и енергия. Стефан беше и си остава наш учител по непресторено рицарство. Нашата морална скала, която не отстъпи нито веднъж от достойнството, и на всеки успя да покаже колко силна е светлината на обичта. Дълбок поклон! (на редовното заседание в Министерския съвет днес): Искам да помълчим малко в памет на Стефан Данаилов. Той ми беше голям приятел, голям актьор, голям мъж, голям човек. Мисля, че загубата е действително голяма загуба за българите, защото той действително беше много обичан човек. (във \"Фейсбук\" страницата си): България загуби голям българин, обичан и уважаван от милиони хора. Той беше вселена от талант, емоция и мъдрост. БСП загубихме една от най-авторитетните си личности и опора. Стефан беше вдъхновение за нас. След смъртта на татко той стана мой втори баща. Загубих го. Ламбо, обичам те толкова много. Ще ми липсваш. Почивай в мир. (във \"Фейсбук\" профила си) Учителю, не си отивай! 🖤 Септември 2008 г. Изпитите НАТФИЗ Всички, които бяхме останали след първи кръг, стояхме строени и чакахме реда си. Сцената беше огряна в толкова силна светлина, че не виждах кой е в публиката. Докато казвах името на материала, който ще представя, видях пламъче на цигара, а после и очертанията на огромна достолепна фигура, която, приближавайки се към мен, изплува от мрака. Тогава застанах очи в очи със Стефан Данаилов. Той ми каза: \"Здравей, мойто момиче! Как си?\" Това негово \"Здравей, мойто момиче! Как си?\" сложи началото на години любов, уважение и привързаност. Бях едно от 5-те момичета, избрани от него да бъдат в класа му сред стотици други кандидати. И така започна всичко. Започнаха 4 години без почивен ден, 4 години в безброй забавления, смях, сълзи, преодоляване, репетиции. Репетиции в НАТФИЗ, репетиции в дома му, репетиции в Народния театър, репетиции в Министерството на култура дори. Той ни водеше навсякъде със себе си. Ние бяхме не просто негови студенти, ние бяхме негови деца. Той знаеше всичко за всеки. Винаги. Той тайно плащаше семестриалните такси на закъснелите студенти, той поръчваше пица за всички на рождените ни дни, той водеше всеки болен за ръка до лекар и чакаше с него в коридора. Той беше нашият Мастър. Винаги отбелязваше празниците си в нашата компания. Събирахме се всички негови студенти през годините и се веселяхме. Един от пътите се прожектираше филм, направено за него. Осъзнах, че пред нас се прожектираше неговият живот. Ние виждахме на екрана всички етапи от живота му. Видяхме го на 20, на 30, на 45, на 55... Разплаках се. Беше толкова вълнуващо, а той стоеше безмълвно и гледаше. Чудех се какво ли си мисли. Какво ли е било чувството да изгледаш живота си до този момент на лента. Това е Стефан. Стефан е символът на българското кино в пълния смисъл и ще продължи да бъде такъв, въпреки че си отиде. Да, отиде си, но не буквално. Той е още сред нас. Повярвайте ми. Ще ви се усмихне от \"Дами канят\", ще ви развесели с \"Топло\", ще можете да го видите пак и пак в \"На всеки километър, \"Сватбите на Йоан Асен\", \"Черните ангели\"... ако ви липсва както на мен, просто си пуснете някоя от безбройните му роли. Няма да ви омръзне, обещавам. Случваше се да му ходя на гости или просто да му се обадя без причина, ей така, да го чуя как е. Той въпреки многото си ангажименти винаги намираше време за едно кафе и винаги вдигаше и ми казваше \"Здравей, мойто момиче! Как си?\". Това ще ми липсва. Имам безброй много спомени с него и ще го помня такъв. Добър, справедлив, ироничен и винаги готов да помогне на всеки. Учителю, сбогом. Благодаря ти от сърце за всичко! Ще бъдеш с любимата си Мария. Тя те чака. 🕊🖤  (във \"Фейсбук\" профила си): Благодаря за уроците, Професоре! За допускането в твоя свят. Ще го запомня талантлив, сложен, чувствителен, инат, чуплив... но, както сам обичаше да казва, \"приятел за дълъг път\"! Заедно се опитахме да разкажем романа на неговия живот. Аплодисменти!", "date": "2019.11.27", "title": "\"Учител по непресторено рицарство\" и \"вселена от талант\" - в памет на Стефан Данаилов"}
{"url": "https://www.dnevnik.bg/biznes/2019/11/27/3997884_manchestur_eurports_grup_shte_objalva_i_pred_suda/", "text": "Най-голямата британска летищна група - \"Манчестър еърпортс груп\" (MAG), ще обжалва и пред Върховния административен съд избора на друга компания за концесионер на летище София. Комисията за защита на конкуренцията (КЗК)  вече остави без уважение  четирите жалби срещу процедурата, подадени от всички пренебрегнати компании. През юли за победител в процедурата  беше обявен консорциум \"Соф кънект\"  с летищен оператор Мюнхен. Срещу резултата обаче жалби подадоха останалите четири кандидата. Според антимопонолния орган претенциите срещу избора на концесионер са неоснователни, но от MAG ще се възползват от възможността да обжалват решението на КЗК пред Върховния административен съд. \"MAG вярва, че тяхната оферта е най-добрата за България от гледна точка на дългосрочни икономически ползи за цялата страна и днес оповестява изображения от предложенията си за развитие на Терминал 3 на летище София. Офертата на MAG за управление на летището включва най-високата предложена инвестиция (от 1.5 милиарда евро), която е 2.5 пъти повече от тази на класирания на първо място кандидат\", се посочва в разпространено днес съобщение до медиите.", "date": "2019.11.27", "title": "\"Манчестър еърпортс груп\" ще обжалва и пред съда избора на концесионер на летище София"}
{"url": "https://www.dnevnik.bg/razvlechenie/2019/11/27/3997886_koncertut_na_al_bano_i_romina_pauur_v_sofiia_se_otlaga/", "text": "Концертът на италианският дует Ал Бано и Ромина Пауър в България се отлага за 19 март 2020 г. и ще се проведе в зала 1 на НДК. Причината за промяната в датата и мястото са логистични причини, независещи от организаторите и мениджмънта на изпълнителите, обявиха от \"София мюзик ентърпрайсис\". Първоначално бе обявено , че двойката ще включи София в турнето си по повод \"40 години на сцена\" и ще изнесе концерт на 2 декември в зала \"Арена Армеец\". Организаторът допълва, че всички закупени билети за него ще важат за новата дата и място без заверка. Разположението по сектори и ценови категории в зала 1 на НДК ще е същото, както в \"Арена Армеец\". Желаещите да върнат билетите си, могат да го направят в мрежите съответно на \"Ивентим\" и \"Тикетпортал\" в периода от 3 до 31 декември. Билети за концерта на 19 март междувременно ще продължат от 28 ноември. Цените им са от 50 до 140 лв..", "date": "2019.11.27", "title": "Концертът на Ал Бано и Ромина Пауър в София се отлага за догодина"}
{"url": "https://www.dnevnik.bg/biznes/2019/11/27/3997872_prez_oktomvri_bulgarite_sa_uvelichili_putuvaniiata_do/", "text": "Въпреки наскоро изнесените данни да показват, че българите са намалили пътувания през отминалото лято, сравнено с предходното, през октомври се вижда друга картина. Според данните на Националния статистически институт през октомври пътуванията на българи са с 4.1% повече спрямо същия месец на миналата година. Най-голям ръст на годишна база пък имат пътуванията до Сърбия - с 12.1%, Турция - с 9% и Северна Македония - с 5.3%. По-слабо, но все пак са нараснали, пътуванията до Германия - с 4.7%, Австрия - с 4.1%, Румъния - с 3.7%, Гърция - с 0.2%. Същевременно намаляват пътуванията на български граждани към Унгария - с 9%, Франция - с 4.6%, Италия - с 1.5%, Белгия - с 0.6%.  В сравнение с година по-рано e регистрирано увеличение по всички наблюдавани цели: \"почивка и екскурзия\" - с 8.1%, \"служебна\" - с 2.8%, и \"други\" - с 2.6%. Най-голям относителен дял от общия брой пътувания формират тези с други цели (гостуване, обучение, посещение на културни и спортни мероприятия) - 44%, следвани от тези със служебна цел - 28.7%, и с цел почивка и екскурзия - 27.3%  Най-голям брой пътувания през месеца българите са направили към Турция - 115.9 хил., Гърция - 100.4 хил., Сърбия - 36.5 хил., Румъния - 34.9 хил., Северна Македония - 26.6 хил., Германия - 26.6 хил., Австрия - 16.6 хил., Великобритания - 16.3 хил., Италия - 15.1 хил., Испания - 12.6 хиляди. Данните за чужденците, посетили България през октомври, също показват ръст - от 3.7% спрямо миналата година. Общо за месеца 766.4 хил. чужденци са посетили страната, като ръст има при всички цели - \"почивка и екскурзия\" - с 6.4%, \"други\" (вкл. гостувания и транзитни преминавания) - с 2.2%, и \"служебна\" - с 2.2%. Транзитните преминавания през страната са 28.8% (220.4 хил.) от всички посещения на чужденци в България. Данните показват, че намалява делът на гражданите на Европейския съюз - до 52.2%, или с 2.6% по-малко в сравнение със същия месец на предходната година. Намаляват посещенията на граждани от Полша - с 32.7%, Италия - с 19.7%, Холандия - с 11.7%, Белгия - с 10.9%, Германия - със 7.1%, и други. Същевременно се увеличават посещенията на граждани от Великобритания - с 10.2%, Австрия - с 8.2%, Гърция - с 3.2%, Румъния - с 1.5%, и други. Нарастват и посещенията на граждани на трети страни - с 9.8%, като най-голям е ръстът на турците - със 17.8%. През октомври 2019 г. преобладава делът на посещенията с други цели - 45.4%, следвани от посещенията с цел почивка и екскурзия - 35.8%, и със служебна цел - 18.8%.  Най-много посещения в България през октомври са направили гражданите от Румъния - 144.8 хил., Турция - 125.8 хил., Гърция - 99.7 хил., Северна Македония - 57.9 хил., Сърбия - 53.9 хил., Германия - 39.1 хил., Украйна - 27.1 хил., Великобритания - 21.3 хил., Израел - 14.8 хил., Полша - 13.6 хиляди. ", "date": "2019.11.27", "title": "През октомври българите са увеличили пътуванията до Сърбия, Турция и Северна Македония"}
{"url": "https://www.dnevnik.bg/sviat/2019/11/27/3997894_chehiia_razsledva_visshi_komunisti_za_ubivaneto_na/", "text": "Чешките правоохранителни органи са започнали наказателни производства срещу трима високопоставени държавни и партийни лидери от времето на комунизма. Те са заподозрени, че заради бездействието им граничари са стреляли по бягащи на Запад и в периода 1976-1989 г. са били убити поне 9 и ранени 7 души. Това са бившият генерален секретар на компартията на Чехословакия Милош Якеш, бившият премиер на социалистическата република Лубомир Щроугал и бившият министър на вътрешните работи Вратислав Вайнер,  съобщи  националното радио, цитирайки говорител на прокуратурата. \"Те са били в течение на това, че на държавната граница на Чехословашката социалистическа република се използва огнестрелно оръжие от граничари и военни срещу лица, опитващи се незаконно да я прекосят, за да избягат от страната. Независимо от това, лидерите на на републиката не са предприели никакви мерки, които да предотвратят употребата на огнестрелно оръжие\", обясни говорителят Ян Лелек. Якеш и Щтроугал са били членове на Президиума на ЦК на компартията и от тази позиция са можели да подготвят промяна на закона. Те са имали и силно влияние върху действията на правителството и са можели да го принудят да промени инструкциите за употреба на оръжие срещу цивилни по границата. Наказателното преследване е било подпомогнато от открити неотдавна архивни материали, показващи, че тримата са били информирани навремето какво се случва. То е предизвикано от жалба преди 2 години на Платформата за европейска памет и съзнание - неправителствена организация за образоване на населението за престъпленията на тоталитарните режими. Разследването е свързано и с подобни действия на прокуратурата в Германия и дела там от 90-те години и началото на ХХI век. Властите в Бавария още не са приключили разследване срещу бивши членове на Чехословашката компартия и членове на гранични войски за предполагаемо убийство на четирима граждани на бившата ГДР, бягали в периода 1967-1986 г. към Австрия и тогавашната Западна Германия. И тримата обвиняеми, които са доста възрастни (Щроугал например е на 95 години), са на свобода. Ако вината им бъде доказана в съда, присъдите са лишаване от затвор между 2 и 10 години.", "date": "2019.11.27", "title": "Чехия разследва висши комунисти за убиването на бягащи през границата"}
{"url": "https://www.dnevnik.bg/sviat/2019/11/27/3997897_za_budeshteto_na_evropa_-_franciia_i_germaniia/", "text": "Франция и Германия загърбиха двустранното напрежение, за да призоват за основен ремонт на Европейския съюз, който през последното десетилетие бе сполетян от дългова криза в еврозоната, приток на мигранти и бежанци, надигане на евроскептичния популизъм и Брекзит. Някои лидери от ЕС се опасяват, че регионалните и политическите спорове може да разрушат проекта, на който те отдават заслугата за запазването на мира и благоденствието на континента, включително в Източна Европа, след колапса на съветския блок. Париж и Берлин, които отдавна са смятани за оста на процеса за следвоенното обединение на континента, заявиха, че \"Конференция за бъдещето на Европа\" е необходима, за да направи ЕС \"по-единен и суверенен\" срещу разнообразните предизвикателства. Сред тях са ролята на Европа в света и нейната сигурност, казват те в документ, който се появява на фона на нарастваща загриженост, че Европа е зле екипирана да се справи с новите предизвикателства пред своята сигурност и икономика, особено от въздигащия се Китай. По-рано този месец френският президент Еманюел Макрон  сравни състоянието на трансатлантическия военен съюз НАТО с \"мозъчна смърт\"  и призова Европа да засили потенциала си за действие, защото не може вечно да разчита на непредвидими Съединени щати. Във френско-германския документ от две страници се казва, че другите сфери, в които Европа трябва да бъде по-единна, са близките ѝ съседи, дигитализацията, климатичните промени, миграцията, борбата срещу неравенството, \"социалната пазарна икономика\" и върховенството на закона. Размисъл, продължаващ повече от две години, трябва да определи реформи, които освен всички други цели, ще подкрепи демокрацията и функционирането на блока, който ще обединява 27 държави след очакваното напускане на Великобритания на 31 януари. Много граждани на ЕС имат усещането, че техните гласове не се чуват в Брюксел, и нямат особено доверие към институциите на ЕС - през 2015 г. за напускане на блока. Според двете най-влиятелни членки на ЕС гражданите ще трябва да бъдат по-активно въвлечени в размисъла за бъдещето на Европа чрез процес на консултации \"от долу на горе\". Според документа препоръките, одобрени на заключително заседание на конференцията през първата половина на 2022 г., ще бъдат предоставени за обсъждане и прилагане на Европейския съвет от лидерите на страните членки. Дипломати казаха, че документът изпраща послание преди срещата на върха на ЕС на 12-13 декември, така че страните членки да се включат по-отблизо в разсъжденията за бъдещето на Европа на фона на институционалните пазарлъци за водеща роля. Новата Европейска комисия, която започва петгодишния си мандат на 1 декември, вече предложи конференция през 2020-2022 г. Манфред Вебер, лидер на групата на десноцентристката Европейска народна партия в Европейския парламент, вчера заяви в своя публикация в \"Политико\", че на законодателното събрание, директно избрано от европейските граждани, принадлежи ролята да се бори за по-демократична Европа. \"В Брюксел и в други европейски столици има мнозина, които предпочитат да взимат решения чрез бързи задкулисни сделки, в които прекият избор на гласоподавателите става жертва на персонални игри за власт\", написа германският евродепутат. Мнозина в Европейския парламент се разгневиха, когато лидерите на ЕС в преговорите за висшите постове по време на срещата на върха през юли пренебрегнаха т.нар. шпиценкандидати - кандидатите на главните парламентарни групи за поста председател на Европейската комисия. Франция и Германия бяха скарани през последната година, когато амбициозните планове на Макрон за реформи често срещаха съпротива от по-предпазливата Ангела Меркел. Берлин се подразни миналия месец, когато Макрон блокира започването на преговори за членство със Северна Македония и Албания, а Меркел нарече \"драстични\" думите на Макрон за \"мозъчната смърт\" на НАТО. Идеята зад съвместното предложение за бъдещето на Европа бе да покаже, че поне френско-германското сътрудничество не е \"в мозъчна смърт\", каза френски дипломатически източник. /БТА", "date": "2019.11.27", "title": "\"За бъдещето на Европа\" - Франция и Германия предлагат основен ремонт в ЕС"}
{"url": "https://www.dnevnik.bg/bulgaria/2019/11/27/3997916_slujitelka_na_banka_e_obvinena_za_prisvoiavane_na/", "text": "Сужителка на банков клон във Варна е задържана и обвинена в присвояване на близо 1 млн. лв. от влогове на клиенти на банката. Специалистката от отдел \"Банкиране на дребно\" на 38 г. е арестувана за 72 часа с постановление на прокурор в Окръжната прокуратура във Варна. Невена Й. е обвинена за длъжностно присвояване на близо 1 млн. лева, като голяма част от сумата са от влогове на вложители в банката. Престъплението е в особено големи размери и представлява особено тежък случай, съобщиха от държавното обвинение. Средствата са били превеждани на мъж от Монтана, с когото банковата служителка се запознала в интернет. За трите години виртуална връзка Невена Й. изпращала с колети по куриерска фирма присвоените средства. Освен тях тя и баща й изтеглили кредити, които също били изпратени на мъжа, както и средствата от влоговете на двамата й родители. Първите суми, които изпратила на своя виртуален приятел, били лични, съобщават от прокуратурата. Между банкерката и мъжа от Монтана, който се представял в разговорите в интернет като Мирослав Михайлов, не е имало нито една среща на живо. Това не е истинското име на мъжа, на когото Невена изпратила общо 970 000 лева за трите години връзка в интернет и социалните мрежи. Пред разследващите Невена обяснила, че средствата били нужни на мъжа, за да реши финансови проблеми с лихвари. Тя разполагала само с три негови снимки. Парите изпращала на името Сергей, който бил уж негов братовчед. Образуваното досъдебно производство ще установява как са били присвоени суми от срочните влогове на клиенти на банката, как са били изпращани, а и получавани от човек, който по лична карта е с други имена. Окръжната прокуратура във Варна ще внесе искане за вземане мярка за неотклонение \"Задържане под стража\" във Варненския окръжен съд на обвиняемата Невена Й.", "date": "2019.11.27", "title": "Служителка на банка е обвинена за присвояване на близо 1 млн. лв. от клиенти"}
{"url": "https://www.dnevnik.bg/sviat/2019/11/27/3997907_kitai_stana_stranata_s_nai-mnogo_diplomaticheski_misii/", "text": "Китай за пръв път изпревари САЩ по брой на дипломатическите мисии в чужбина, предаде Франс прес. \"В момента Китай има 276 дипломатически представителства по цял свят - за пръв път с три мисии повече, отколкото САЩ\" според рейтинга \"Глобален дипломатически индекс\". Резултатът се дължи на \"геополитически промени\" и \"период на несигурност\", в който е навлязла американската дипломация през управлението на Доналд Тръмп заради орязването на бюджета и напускането на дипломати от кариерата, отбелязва АФП. САЩ бяха принудени да  закрият  генералното си консулство в Санкт Петербург, докато  Китай  откри посолства в Буркина Фасо, Доминиканската република, Салвадор, Гамбия, Сан Томе и Принсипи, които по-рано поддържаха дипломатически отношения с Тайван. По данни на  Глобалния дипломатически индекс  на трето място в света по брой на дипломатическите мисии в чужбина е Франция със 161 посолства и 89 генерални консулства. Тази класация е смятана за показателна, що се отнася до геополитическите промени, но не сочи доколко ефективно работят посолствата на дадена държава, добавя АФП. /БТА", "date": "2019.11.27", "title": "Китай стана страната с най-много дипломатически мисии"}
{"url": "https://www.dnevnik.bg/razvlechenie/2019/11/27/3997918_fizika_na_tugata_shte_ima_dve_izvunredni_projekcii_v/", "text": "Късометражният анимационен филм на Теодор Ушев \"Физика на тъгата\", базиран на романа със същото заглавие на Георги Господинов, ще има две извънредни прожекции в рамките на фестивала \"Киномания\", съобщи аниматорът във \"Фейсбук\" профила си. Желаещите да видят английската версия на творбата, които не са успели да го направят на нейната българска премиера на 17 ноември в препълнената зала 1 на НДК, ще могат да запълнят пропуска с помощта на две допълнителни прожекции на версията, озвучена от Доналд и Росиф Съдърланд, на 30 ноември от 19:30 и от 20:30 ч. в зала \"Люмиер Лидл\". С това прожекциите на филма в същия ден стават общо три, тъй като от 18:45 ч. същия ден и на същото място в програмата на \"Киномания\" има планирана и прожекция на френската версия с гласа на режисьора и актьор Ксавие Долан и баща му Мануел Тадрос. В сайта на \"Киномания\" е обявено още, че прожекцията на \"Аз, графинята\", предвидена за 19:30 ч. на 30 ноември, се отменя поради технически причини. В публикацията си във \"Фейсбук\" Ушев допълва, че допълнителните прожекции ще са само на английската версия, тъй като френската е разпродадена. В коментар той допълва, че на 9 декември Пловдив също може да се готви за среща с филма, за който  световните критици предвиждат успех в надпреварата за \"Оскар\" . Официално прожекция за града - домакин на \"Европейска столица на културата 2019\", все още не е обявена.", "date": "2019.11.27", "title": "\"Физика на тъгата\" ще има две извънредни прожекции в рамките на \"Киномания\""}
{"url": "https://www.dnevnik.bg/politika/2019/11/27/3997924_prezidentut_informira_poslanici_che_iska_promeni_v/", "text": "Ден след като  подписа указа за назначаването на Иван Гешев за главен прокурор,  президентът Румен Радев информира посланиците на страните - членки на Европейския съюз (ЕС), Швейцария и Норвегия, че ще инициира широк обществен дебат за промени в конституцията, за да отговори на очакванията на гражданите за много по-висока прозрачност в работата на българското правосъдие, както и за ролята, отчетността и мястото на прокуратурата в съдебната система. Отстояването на върховенството на закона трябва да се превърне в неотменима част от институционалната култура в България, заяви още държавният глава. На срещата посланиците поставиха редица въпроси, свързани с върховенството на правото у нас, резултатите от Механизма за сътрудничество и проверка по отношение на българското правосъдие, причините за демографската криза в България, участието на страната ни в дебата за бъдещето на Европа, засиления миграционен натиск по външните европейски граници, европейската и регионалната сигурност, съобщиха от \"Дондуков\" 2. Румен Радев припомни и отправените в  обръщението му към народа и Народното събрание през септември т.г.  предложения за изсветляване на законодателния процес с преустановяване на наложилата се практика за кардинална промяна на закони чрез преходни и заключителни разпоредби, с което се избягва общественото обсъждане и оценката за въздействие. Сред предложенията на президента бяха и въвеждането на индивидуална конституционна жалба, усъвършенстването на Закона за прякото участие на гражданите в държавната власт и местното самоуправление, финансовата децентрализация на общините, намаляване на големия брой недействителни бюлетини, което компрометира доверието в изборния процес. \"Българските граждани трябва да осъзнаят силата и отговорността си да изискват много по-високо качество в управлението, както и прозрачност и ефективност при изразходването на обществени средства и да упражняват контрол върху институциите\", подчерта Румен Радев в отговор на въпрос на посланици. Според президента ефективната борба с корупцията по високите етажи на властта, повишаване на сигурността на гражданите, качествените промени в здравеопазването и образованието са задължителни предпоставки за преодоляване на негативните демографски тенденции в България. Той отново подчерта, че страната ни ще работи за равномерно разпределение на научната и образователна инфраструктура в Европа, без което е невъзможно реално икономическо и социално сближаване в ЕС. Като общо европейско предизвикателство Румен Радев открои тенденцията на нарастване на броя на мигрантите в региона на Източното Средиземноморие и на Балканите. Той призова за общ европейски подход към този въпрос, финансова помощ за страните по външните европейски граници и готовност за своевременна подкрепа от екипите на Фронтекс. По думите на държавния глава неотслабващата подкрепа за европейска перспектива на страните от Западните Балкани е в интерес както на регионалната сигурност и стабилност, така и на самия ЕС.", "date": "2019.11.27", "title": "Президентът информира посланици, че иска промени в конституцията"}
{"url": "https://www.dnevnik.bg/bulgaria/2019/11/27/3997798_pravila_kus_film/", "text": "МИХАИЛ (73) е педантичен домоуправител на жилищен блок в Бургас. Един ден в монотонното му ежедневие нахлува екстровертната ЕВЕЛИНА (26). Срещата между двамата ги поставя в необичайни ситуации и става повод за началото на нова фаза в живота на сприхавия старец. С участието на: Стефан Данаилов, Евелин Костова, Мария Статулова, Дарин Ангелов Режисьор: Ясен Генадиев", "date": "2019.11.27", "title": "\"Правила\" със Стефан Данаилов"}
{"url": "https://www.dnevnik.bg/sport/2019/11/27/3997762_amerikanska_kompaniia_kupuva_dial_ot_siti_futbol_grup/", "text": "Консорциумът \"Сити футбол груп\", който е собственик на английския шампион  \"Манчестър сити\" , продава дял от своя бизнес на американската частна компания \"Силвър лейк\". Според Financial Times сделката е на стойност 500 милиона долара, а делът е малко над 10 процента. Изданието добавя, че \"Силвър лейк\" вече е подписал договор с президента на \"Сити футбол груп\" Халдун ал Мубарак, а официално потвърждение се очаква до дни. Освен \"Манчестър сити\" компанията, контролирана от кралската фамилия на Абу Даби, притежава дял в още шест други клуба: \"Мелбърн сити\", \"Атлетико Торке\", \"Ню Йорк сити\", \"Жирона\", \"Йокохама маринос\" и \"Съчуан дзиуниу\". CFG преговаря и за  придобиване на дял в индийския \"Мумбай сити\" . Консорциумът е оценен на 4.8 милиарда долара. През 2015 г. \"Сити футбол груп\" продаде дял от 13% на китайската инвестиционна компания China Media Capital срещу 400 милиона долара. По това време CFG беше оценен на 3 милиарда. Новата сделка оставя кралската фамилия на Абу Даби, представлявана от шейх Мансур, с дял 77% в консорциума.", "date": "2019.11.27", "title": "Американска компания купува дял от \"Сити футбол груп\" за 500 млн. долара"}
{"url": "https://www.dnevnik.bg/bulgaria/2019/11/27/3997931_juriskonsult_izglejda_shte_e_edinstveniiat_nakazan_za/", "text": "Главният юрисконсулт на Министерството на културата, изглежда, ще бъде единственият човек, който ще понесе отговорността за пропуснатия срок за обжалване на делото за ремонта на Ларгото в София и с това - на възможността за 753 хил. лв. обезщетение. Това се разбира от отговори от министерството на въпроси на \"Дневник\". Редакцията изпрати въпросите във връзка с взаимноизключващите се изказвания на министър Боил Банов по темата. Той първо заговори за  \"лични, мръсни, гадни вендети\" , междувременно във ведомството му бе образувана дисциплинарна проверка, до прокуратурата бе изпратен сигнал, а впоследствие министърът видя и  защита на държавния интерес,  защото с необжалването били спестени още такси за съдебни разноски. От институцията оставиха без отговор въпросите защо, след като Банов твърди, че държавата е защитила интереса си, се стигна до напускане на директора на правната дирекция и откъде идва злонамерената атака, след като според министъра БСП (откъдето  тръгна т.нар. афера \"Ало, Банов\" ) е изиграла ролята на пощенска кутия. Ведомството на Боил Банов  пропусна с един ден срока за обжалване на делото  пред Върховния касационен съд и така на практика се отказа да претендира за 753 хил. лв. обезщетение от изпълнителя на проекта - консорциум \"Антична Сердика\", заради пропуски при реализацията му. Наред с това министерството трябва да плати и 73 хил. лв. разноски за водените на първите две инстанции дела. Искът срещу \"Антична Сердика\"  очаквано бе отхвърлен  на две инстанции с аргумента, че към 25 януари 2016 г., когато за обекта е издаден Акт образец 15, държавата не е имала забележки към изпълнението, така че няма основания за претенции. Според договора министерството се съгласява, че за дата на приключване на строителството ще се смята подписването на Акт 15. Дисциплинарната проверка е приключила на 18 ноември с \"констатации за допуснати нарушения на служебните задължения на главен юрисконсулт от дирекция \"Правнонормативна дейност и обществени поръчки\" като процесуален представител по делото и на директора на дирекцията\". Въз основа на тези заключения е образувано производство за  , който е осъществявал процесуалното представителство по делото, посочват от министерството.", "date": "2019.11.27", "title": "Юрисконсулт, изглежда, ще е единственият наказан за пропуска за 753 хил. лева с Ларгото"}
{"url": "https://www.dnevnik.bg/sport/2019/11/27/3997893_ljubomir_ganev_voleibolnite_klubove_sami_triabva_da/", "text": "Вицепрезидентът на Българската федерация по волейбол Любомир Ганев, който е издигнат от  инициативния комитет  с намерение да бъде техен кандидат за председател на организацията, заяви, че волейболните клубове сами трябва да поискат промяната и да бъдат смели. \"За да искаме промяна, ние трябва да предложим нещо ново и по-добро, а не само да сменим един човек с друг\", каза Ганев при официалното си представяне като кандидат на опозицията. На пресконференцията присъстваха представители на водещите клубове, целящи да свалят от власт сегашния президент на федерацията Данчо Лазаров. Според Ганев вече е \"назрял моментът за промяна\" в българския волейбол. Той заяви, че заедно с недоволните клубове са изготвили програма, която следва ясни цели за развитието на спорта. \"Целта е да изградим работеща федерация с екип от хора, милеещи за българския волейбол. Да поставим силен фокус върху детско-юношеската школа. Да има прозрачност в управлението и финансова стабилност с повече средства за клубовете и осигуряването на партньори, които да помагат за развитието на волейбола\", каза Ганев. Още с представянето му Давид Давидов от \"Левски\" заяви, че кандидатурата на Ганев не е безспорна, тъй като самият Ганев дълги години е част от управлението на федерацията. Бившият волейболист обаче посочи, че най-голямата му грешка е била, че в някои случаи е приемал решения, с които не е бил съгласен. И допълни, че той и клубовете от опозицията имат обща цел и ако тя бъде постигната, няма значение по какъв път се е минало. Ганев е уверен, че при промяна ще се подобри финансовото положение на клубовете. \"Да има прозрачност в управлението, да не става всичко в последния момент, както досега. Финансова стабилност с повече средства за клубовете и осигуряването на партньори, които да помагат за развитието на волейбола. За да постигнем тези цели, на нас ни е необходим екип. Един добре подбран екип е по-силен от един човек. Израснал съм във волейбола и знам, че идеите и резултатите на екипа са по-мъдри и по-успешни\", каза той.      По думите му е бил отлъчен от управлението на федерацията покрай световното за мъже преди година. Ключово условие в борбата е с подписите на една трета от клубовете да бъде свикано извънредно изборно общо събрание. От инициативния комитет посочиха, че до два дни ще внесат събраните подписи. Те вече разчитат на подкрепата на 48 от всичките 128 клуба. Според сегашния устав за президент могат да се кандидатират единствено членове на управителния съвет. За момента Ганев е член, но  той изрази притеснения, че Лазаров ще направи опит да го изключи  на общото събрание на 20 декември. От опозицията отговориха след въпрос на \"Дневник\", че ще успеят да се справят с времето, както и че имат план В и дори план С в, случай че Ганев бъде изваден от управителния съвет и изгуби възможност да се кандидатира за президент.      На срещата пред медиите присъстваха още президентът на \"Левски\" Владимир Николов (\"Левски\"), треньорът на ЦСКА Александър Попов, президентът на \"Марица\" Илия Динков и представители на \"Черно море\", \"Славия\", \"Виктория волей\" и \"Пирин\". \"Като спортист и в живота винаги съм излизал на битки. Не ме интересува какво прави противникът, аз знам какво трябва да направя\", каза още Ганев, който призова за подкрепа от клубовете в страната. \"Утре (четвъртък) внасяме предложение пред управителния съвет на федерацията за свикване на извънредно общо събрание с кандидатурата на Любомир Ганев за председател. След входирането федерацията има срок 2 седмици да свика управителния съвет и да се произнесе по искането. Затова е важно на общото събрание на 20 декември в Казанлък всички клубове да бъдат там и с гласа си да поискат тази промяна\", поясни Николов. Динков посочи, че целта не е един цар да се смени с друг, а изобщо вече да няма царе.", "date": "2019.11.27", "title": "Любомир Ганев: Волейболните клубове сами трябва да поискат промяната"}
{"url": "https://www.dnevnik.bg/zdrave/2019/11/27/3998039_veche_samo_tri_bolnici_shte_priemat_speshno_deca_v/", "text": "От днес, 27 ноември, спешният прием на деца в София се осъществява от \"Пирогов\", Националната кардиологична болница и болница \"Александровска\", съобщи пресцентърът на Министерството на здравеопазването. Директорите на трите болници са декларирали готовност лечебните заведения да поемат детската спешност на територията на София. Вчера министерство е било предупредено от директора на Столичната регионална здравна инспекция Данчо Пенчев, че поради кадрови проблеми специализираната болница по детски болести \"Проф. д-р Иван Митев\" преустановява приема на деца, нуждаещи се от интензивно лечение и дихателна реанимация. Информиран е и Центърът за спешна медицинска помощ, съобщава още здравното министерство. Ресорният министър Кирил Ананиев уточни на извънредна пресконференция, че ограниченият прием на деца ще продължи до 5 януари. По думите му, цитирани от БНТ, до тази дата ще бъде извършена проверка в педиатрията, за да се разбере точно от какви кадри и апаратурата има нужда болницата. \"Създадена е необходимата организация, така че нито едно дете да не остане без да му е оказана в пълен обем и навреме необходимата медицинска помощ. Обръщам се към родителите – нека знаят, че могат да бъдат спокойни, че техните деца са в сигурни ръце. Лично разговарях с директорите на трите болници и имаме тяхното уверение, че разполагат с необходимия кадрови ресурс, техника и апаратура и могат да поемат детската спешност на територията на София, а при необходимост да обслужват и малки пациенти от други населени места\", добави Ананиев. И досега педиатрията нямаше спешен кабинет, а само приемен, тъй като няма капацитета и не отговаря на условията за прием по спешност. Допреди случаят със смъртта на 3-годишното момче, потърсило медицинска помощ в три болници, една от които и педиатрията, болницата поне имаше сред лекарите си сравнително достатъчно реаниматори-анестезиолози, които да поемат децата за интензивното лечение в случай на нужда или при влошаване на някои от настанените в болницата пациенти. След поисканите оставки и временното отстраняване на ръководствата на болниците и на лекаря, приел момчето в педиатрията, оставки обаче са подали също и двама реаниматори-анестезиолози в педиатрията. Третият анестезиолог в момента е в отпуск и по принцип не обслужва деца, нуждаещи се от интензивно лечение. Заради излизането в неплатен отпуск на лекарката, приела детето, пък в болницата няма и достатъчно лекари, с които да се обезпечи работата в интензивното отделение. Тук  можете да прочетете съветите на адвоката по медицинското право Мария Шаркова как да се реагира, когато детето ви е болно. Изпълняващият временно длъжността директор на \"Пирогов\" Николай Габровски уточни пред Би Ти Ви, че болницата има немалък опит при приема на деца. По думите му предстои да се синхронизира работата с другите институции, за да не възникват казуси за решаване. Габровски каза още, че всяка вечер \"Пирогов\" прилича на детска болница, защото масово родителите водят децата си там, ако са със здравословни проблеми.", "date": "2019.11.27", "title": "Вече само три болници ще приемат спешно деца в София"}
{"url": "https://www.dnevnik.bg/evropa/2019/11/27/3997709_podkrepa_no_i_ochakvaniia_vsichki_bulgarski/", "text": "Всички български евродепутати са одобрили с гласа си новата Еврокомисия. Това сочи протоколът от вота тази сутрин,  публикуван  на сайта на Европейския парламент. Гласувалите \"за\" в залата бяха 461 души. \"Против\" бяха 157, въздържалите се бяха 89 души (повече четете  тук ). Имената на евродепутатите от България са в частта на протокола с гласувалите \"за\". Единственото изключение е Искра Михайлова (ДПС/\"Обнови Европа\"), която не е участвала в гласуването. В коментари пред български медии в Страсбург те разясниха очакванията си от новата Европейска комисия.  (ГЕРБ/Европейска народна партия) подчерта, че работата започва сега. Обясни, че  а Зелените по незнайни за него причини са се въздържали, въпреки че много от нещата, които са искали, според него са били заложени в приоритетите на новата комисия. Работата започва от сега и сътрудничеството между комисията и Европарламента може да доведе до ефективни резултати за европейските граждани, допълни той.  (ДПС/\"Обнови Европа\") коментира: \"Ние гласувахме за тази Европейска комисия, защото имахме поредица от изслушвания, които бяха убедителни по няколко причини – по многогодишната финансова рамка за нас е много важно да се запази , да се развият и новите политики по климатични промени и дигитализация. Ние гласувахме за, защото вярваме, че трябва да има ясно разписана пътна карта, тази сутрин чухме категоричния ангажимент и от страна на госпожа Фон дер Лайен.\" (ВМРО/ Европейски консерватори и реформисти) каза, че делегацията на ВМРО в групата на европейските консерватори е гласувала подкрепа на комисията с ясни изисквания и към българския комисар, от която очакват много. Основните задачи от тази комисия, които ще преследват и за които ще изискват решения, са решаване на въпроса с нелегалната миграция, двойните стандарти, защита на българското предприемачество и българския бизнес, много спорния въпрос за климатичните промени, защото \" , но ако си български енергетик или български миньор, хлябът на 100 хил. семейства в Източномаришкия басейн зависи от производството на електричество от въглища, въпросът не е толкова прост\". \"А когато твърдиш, че трябва да затвориш въглищните мини до 2030 или 2040 г., а същевременно германските концерни изнасят своето производство в Китай и там откриват нови въглищни мини, ако замърсяваш в Китай, това е все едно, така или иначе замърсяваш въздуха. Ние поставихме въпроса за защита на работните места, на тези български, полски и всякакви други граждани, заети в производството на ток от въглища и изобщо от въглеродни изкопаеми\", допълни Джамбазки. (БСП/ Социалисти и демократи) каза, че делегацията на българските социалисти е подкрепила новия състав на ЕК, но това не е безусловна подкрепа. Ние ясно сме заявили нашите приоритети в програмата на новата Еврокомисия и ще следим много отблизо за изпълнението на основните програми и политики, например във връзка с  , създаване на фонд за подпомагане на работещите във въгледобивната индустрия, кохезинната политика. Подкрепата е гласувана, но не е безапелационна, допълни Пенкова.  (ДСБ/ЕНП) коментира, че очаквано Фон дер Лайен е получила значително по-голямо мнозинство, отколкото при избора й за президент на комисията, независимо от факта, че Зелените не я подкрепиха, но все пак те се въздържаха, което според него е по-скоро знак за условна подкрепа в бъдеще. \"При всяко положение на тази комисия ѝ предстоят трудни години, защото бъдещето на Европа е неясно в голяма степен. Виждате сериозните разминавания между френските и германските позиции по много ключови въпроси – от сигурността до политиката по климат и околна среда\", допълни той. Според него  и пред цяла Европа представляват особен интерес: \"Първо, зелената сделка, която все още има много неясни параметри. Ние все още не знаем какво ще включва тя и предстои големият дебат. Второто са непрекъснато засилващите се политики за хармонизация на трудовото и социално-осигурителното законодателство на континента като цяло.\" И двете политики за изключително важни за България, смята Кънев - \"  е ключова както по отношение на нашия въгледобив, наличието на топлоелекрически централи, енергийната независимост, също така и за шансовете с едно разумно инвестиране на значителни европейски средства да бъде един основен двигател на модернизацията на българската икономика и енергетика\". Според него още от избора й за президент на комисията приоритетите са заявени много амбициозно, но  нито в ЕП, нито в съвета. Няма единно мнозинство, което стои зад тези приоритети, допълни евродепутатът, според когото и най-силно изнесеният напред, зелената сделка, все още няма и пълнеж.       каза, че дали България остава настрани с този ресор е въпрос, който е напълно отворен. \"Най-важното е дали ресорът на Габриел – иновациите, програмата \"Хоризонт\", изобщо всички увеличаващи се средства за иновации и наука, ще са ключов елемент от зелената сделка. Много е важно тя да е сделка, насочена към технологии иновации, а не към ограничения и нови данъци\", каза той. По думите му се очертава, че зелените, либералите, част от социалдемократите и крайната левица я виждат преди всичко като набор от ограничения, поддържат концепцията за зелен данък, зелени митнически тарифи, изобщо по-скоро икономически ограничения, потребителски ограничения и нови данъци. На противоположната страна е позицията на ЕНП, подкрепена от част от социалдемократите и част от консерваторите. Това е позицията, че  , в модерна енергетика и икономика, в нов икономически растеж, особено за засегнатите държави и региони, което включва България, Полша, Чехия и самата Германия в немалка степен.  е ключово, но не трябва да бъде финансова компенсация за уволнени хора, трябва да е решение, което да подобрява качеството на работните места, а не да ги закрива. За да върви в тази посока комисията, ресорът на Габриел е много важен и трябва да се присъедини към групата ресори на климатичния вицепрезидент Франс Тимерманс, смята Кънев. По думите му Габриел води такава борба и иска да участва и в зелената сделка. Повече евродепутати са я подкрепили сега, отколкото през юли, заради много широкото поле на компромис, което тя е намерила през изминалите месеци и факта, че всяка държава е представена с еврокомисар и повечето национални делегации от управляващите партии, които са по-големите, вече подкрепят свой човек в комисията, обясни той. Според него обаче много широкото съгласие, което търси и често постига тя, е  . \"Част от цената, която плаща, са обещания, дадени във всички посоки, на всички правителства и на всички групи, които трудно може да се изпълнят заедно.\" От българска гледна точка според него очевидният   - \"от ресор на най силния вицепрезидент в миналата комисия сега е ресор на неизвестен извън Белгия политик без вицепрезидент, който ясно да отговаря за тази политика и с доста видими договорки с правителствата и във Варшава, в Прага и Будапеща и в София, защото това е една компания управляващи, един тип управление в Източна Европа, макар от различни политически семейства. Друг проблем според него е . От гледна точка на много особените отношения на Унгария със Северна Македония, убежището, което предоставя на господин Груевски, и на особено близките отношения между Белград и Будапеща, между Орбан и Вучич лично не мисля, че ресор разширяване за Унгария е добра новина, допълни Кънев. Пакет \"Мобилност\" и бюджет на ЕС  (ГЕРБ/Европейска народна партия) коментира за одобрения днес в Европарламента бюджет на ЕС за 2020 г., че има достатъчно финансиране за традиционни политики, като кохезионната например, което значи, че България може да разчита на над 2 млрд. евро междинни плащания. Има заложени 32 милиона за справяне със свинската чума, финансирането за \"Еразъм\" се увеличава с над 50 милиона. Не всичко е прекрасно, но почти всеки бюджет, в който съм участвал през последните години, е плод на компромис между съвета и парламента, допълни Новаков. На въпрос за  пакета \"Мобилност\"  той коментира: \"Самият факт, че говорим за пакет \"Мобилност\" в бъдеще време, е положителен, защото имаше риск да говорим за него като за нещо, което вече е факт. Имаше огромна амбиция преговорите да приключат още вчера. Радвам се, че това не се случи и ще имаме време да реагираме, тъй като още от понеделник встъпва в длъжност нов комисар по транспорта, идващ от Румъния, който познава нашата позиция, познава нашите проблеми. Това вярвам, че ще внесе атмосфера, в която да можем да се преборим за нещо положително. Нашите червени линии остава това камионът да не се връща, а водачът, ако се връща, то да е само по негово желание, и то където избере.\"", "date": "2019.11.27", "title": "Подкрепа, но и очаквания: Всички български евродепутати гласуваха за Фон дер Лайен"}
{"url": "https://www.dnevnik.bg/bulgaria/2019/11/27/3998019_djok_polfriiman_i_danail_kirilov_obsudiha_pravata_na/", "text": "Представлявайки Българско затворническо сдружение за рехабилитация, бърза дискусия по въпросите за човешките права в българската затворническа система.\" Така накратко освободеният предсрочно от затвора австралиец  Джок Полфрийман  описва среща в центъра на София с министъра на правосъдието Данаил Кирилов. Снимките са публикувани на фейсбук страницата на Българското затворническо сдружение за рехабилитация, което бе основано от Полфрийман. Какви реплики точно са разменили Полфрийман и Кирилов не се съобщава в публикацията. От друга публикация, придружена от снимки, се вижда, че австралиецът е  участвал в протеста , организиран от КТ \"Подкрепа\" днес на пл. \"Александър I Батенберг\" и пред Министерския съвет срещу плановете на управляващите за промени в политиката по изплащане на болничните.      Статутът на Джок Полфрийман все още не е изяснен, тъй като има валиден документ за самоличност, който МВР отне, но в същото време има и заповед за експулсирането му. В началото на декември се очаква  произнасяне на Върховния касационен съд  (ВКС) по искането на главния прокурор Сотир Цацаров австралиецът да бъде върнат обратно в затвора. Полфрийман бе  освободен предсрочно  условно след решение на тричленен състав на  Софийския апелативен съд  (САС). Какво разказа Полфрийман пред \"Дневник\" в първия си ден на свобода -  тук", "date": "2019.11.27", "title": "На площада: Полфрийман пита правосъдния министър за човешките права"}
{"url": "https://www.dnevnik.bg/biznes/2019/11/27/3998005_kabelnite_operatori_filmautor_spekulirat_s_kazusa_s/", "text": "Членовете на Българската асоциация на кабелните и комуникационните оператори (БАККО) плащат възнаграждения на телевизионните компании, за да получат правото да разпространяват техните програми и твърдят, че единствено \"Филмаутор\" нямат утвърдена тарифа, по която да събират и да изплащат съответните възнаграждения на своите членове. Това е част от категоричната позиция на организацията, разпространена до медиите \"в отговор на активната медийна кампания на \"Филмаутор\", целяща да представи в публичното пространство спекулативна и едностранчива гледна точка по казуса с уреждане на правата на филми, включени в програмата на разпространявани от операторите телевизии\". На 18 ноември бе изпратено  писмо от \"Филмаутор\", подписано от 202 души , сред които множество режисьори, продуценти и други кинодейци, в което те настояват кабелните оператори да спазват законите за авторско право в частта му за препредаването на филми на територията на страната и да изплащат дължимите отчисления на авторите на произведения. Авторите му настояват операторите да започнат незабавно да плащат дължимото на създателите на филми и приканват Министерство на културата и СЕМ да заемат категорична позиция за спазването на законовите разпоредби в тази връзка. От БАККО уточняват, че разпространяват стотици програми, което означава, че са постигнали договореност с десетки доставчици на телевизионно съдържание.  Членовете на асоциацията подчертават, че \"добросъвестно заплащат на филмовите и спортните компании авторските и лицензионните възнаграждения за излъчваните в собствени им канали филми и спорт\". Допълват още, че плащат възнагражденията на авторите, продуцентите и изпълнителите, членове на организации за колективно управление на права \"Музикауатор\" и \"Профон\" по тарифите, утвърдени съвместно с БАККО съответно през 2014 г. и 2011 г. \"За съжаление нашите наблюдения върху начина, по който се опитва да наложи своите тарифи \"Филмаутор\", показват смущаваща липса на преценка за нивата на възнаграждения и липса на желание за водене на преговори на професионална основа, които да доведат до удовлетворителни резултати за двете страни\", се казва в писмото. От БАККО твърдят, че многократно са показвали готовност и коректност при воденето на подобни преговори с всички организации от този тип. \"Ние сме в процедура на преговори с тях, която се бави поради много неясноти в позицията на \"Филмаутор\". Само един пример, който е от принципен характер - за членовете на БАККО е от изключителна важност плащаните от нас възнаграждения да достигат до реалните правоносители. Има ли \"Филмаутор\" общоприета и одитирана система за разпределение, която по справедлив начин да разпределя събраните суми към режисьори, оператори и сценаристи.  В края на писмото си от организацията на кабелните оператори допълват, че имат желание да продължат преговорите, \"за да постигнем удовлетворителни бизнес отношения и за двете страни, наместо да си подхвърляме медийни обвинения и изказвания без фактологична тежест\". През февруари \"Филмаутор\" и Българската асоциация на кабелните и комуникационните оператори (БАККО)  започнаха преговори  с цел до 15 ноември да бъде постигнато споразумение за тарифата, по която да се заплащат правата. От \"Филмаутор\" обявиха, че за целта са изготвили икономически анализ и сравнение с тарифи, приложими в държави от ЕС с подобно икономическо положение. Споразумението обаче не бе постигнато. ", "date": "2019.11.27", "title": "Кабелните оператори: \"Филмаутор\" спекулират с казуса с отчисленията"}
{"url": "https://www.dnevnik.bg/bulgaria/2019/11/27/3998043_administrativniiat_sud_othvurli_jalbata_sreshtu/", "text": "Тричленен състав на Върховния административен съд (ВАС) отхвърли жалбата на Камарата на архитектите в България (КАБ), като остави в сила решението на Комисията за защита на конкуренцията (КЗК) за строежа на националната детска болница. Това съобщи БНР, като цитира пресцентъра на съда. През октомври КАБ внесе жалба в съда  срещу обществената поръчка  за дострояване на двата 12-етажни корпуса, предвидени за бъдещата детска болница.  Според организацията сградата е невъзможна и незаконна в сегашното й състояние , а най-важното - ще бъде опасна. По-рано тази година КЗК потвърди решението на министъра на здравеопазването за откриване на процедура за обществена поръчка за проектиране, строителство и авторски надзор на Национална многопрофилна детска болница. Камарата на архитектите  оспори и пред Комисията за защита на конкуренцията поръчката  с подобни аргументи, но антимонополният орган отхвърли жалбата. А след като търгът беше възобновен, за участие в него оферти подадоха три консорциума. Върховните съдии са постановили, че решението на КЗК е правилно, като не приемат твърденията и аргументите на КАБ, че липсата на разделяне на поръчката на обособени позиции - за проектирането и за строителството, ограничава конкуренцията и не допуска до самостоятелно участие в процедурата проектантите. Разделянето на поръчката на обособени позиции е въпрос на целесъобразност и не подлежи на съдебен контрол, отбелязват магистратите. В решението на съда се казва още, че цялостната организация на работния процес и качественото изпълнение на поръчката обуславят нуждата дейностите по проектиране, изпълнение на строителството и упражняването на авторския надзор да са от един изпълнител. Също така се допълва, че през февруари 2019 г. възложителят е извършил обследване на конструкцията, като заключението е, че строежът може да бъде довършен след извършване на строително-възстановителни дейности. Решението на съда е окончателно и не подлежи на обжалване.", "date": "2019.11.27", "title": "Съдът отхвърли жалбата срещу обществената поръчка за строежа на национална педиатрия"}
{"url": "https://www.dnevnik.bg/sviat/2019/11/27/3998003_ukrainski_oligarh_e_obvinen_v_organizirane_na_protesti/", "text": "Украинската централна банка нападна с обвинения олигарха Игор Коломойски, че опитва да създаде \"управляем информационен хаос\", като плаща за организиране на демонстрации и публикуване на клеветнически материали в медиите. Той е обвиняван, че е източил от частна банка близо 5.5 млрд. долара, преди да се наложи да бъде спасявана с национализация. Става дума за протести пред сградата на централната банка няколко години след като най-голямата украинска банка Приватбанк (тогава собственост на Коломойски) бе национализирана. Според централната банка Коломойски, във връзки с когото критиците на президента Володимир Зеленски го подозират, използва \"титушки\" (термин за хора, използвани от властта по време на протестите в Украйна през 2013-2014 г., нещо като смес между мутри и футболни хулигани) за дискредитиране на регулатора. Национализацията бе част от усилия за изчистване на украинската финансова система, подкрепяни от  Международния валутен фонд (МВФ) . Коломойски твърди, че мярката, станала по време на предшественика на Зеленски Петро Порошенко, е незаконна, и се обърна към съда в опит да си върне банката. Позицията на тогавашните власти обаче бе, че Коломойски е източил собствената си банка, взимайки от нея активи за милиарди долари. Критични към кандидатурата на Зеленски експерти и политици в Украйна предупреждаваха, че президентът, който има бизнес отношения с Коломойски,  би могъл да му помогне да си върне  банката или да получи компенсация.      Според Националната банка на Украйна (НБУ) Коломойски опитва да оказва натиск върху ръководството ѝ. \"През последните седмици НБУ е под обсада от спекулации и клевета в медиите, платени митинги пред сградата на НБУ и дори опити наети бандити да нахлуят със сила\", се казва  в изявление на институцията . \"Вярваме, че този натиск върху банката идва от Игор Коломойски, олигарх и бивш собственик на Приватбанк, който дължи на държавата 5.5 млрд. долара, източени от Приватбанк, преди да бъде национализирана.\" Протестиращите, се казва още в изявлението, са работници от контролирани от Коломойски предприятия. Коломойски, който напусна Украйна по времето на Порошенко, отхвърля обвиненията. Според него основната причина за протестите е политиката на банката за обменния курс, която, вместо да укрепва украинската валута, съсипва икономиката. Зеленски, който се срещна със завърналия се в Украйна Коломойски преди няколко седмици, заяви по време на днешното си посещение в Литва, че няма как бизнесмен да назначава или уволнява ръководството на централната банка. Управителят на банката Якив Смолий междувременно заяви, че банката остава независима и не чувства натиск нито от Зеленски, нито от правителството и дейността му. По думите му организаторите на протестите искат да прекъснат сътрудничеството с МВФ, тъй като фондът настоява предишните собственици на Приватбанк да върнат всички средства, изтеглени от нея. Според властите с Киев отказ от национализацията би навредил на преговорите с МВФ.", "date": "2019.11.27", "title": "Украински олигарх е обвинен в организиране на протести пред централната банка"}
{"url": "https://www.dnevnik.bg/sport/2019/11/27/3997992_formula_1_ostava_v_platenite_kanali_na_diema_ekstra/", "text": "Нова броудкастинг груп\" е придобила правата за излъчване на Формула 1 за следващите два сезона, съобщиха от компанията. Най-престижната автомобилна надпревара в света остава в  платените канали на \"Диема екстра\"  през следващите две години – 2020 и 2021. \"Според отчетените от \"Нилсен\" данни всеки от последните два сезона на Формула 1 и предаванията, свързани с шампионата, привличат близо милион зрители от аудиторията в България\", съобщава \"Нова броудкастинг груп\". Според телевизията настоящият сезон вече е достигнал до 950 788 зрители. И през 2020 г. предаванията на \"Диема екстра\" ще запазят същия си формат, като ще бъдат излъчвани всички свободни тренировки, квалификациите и състезанията. Настоящият сезон на Формула 1 е най-дългият в историята, като за пръв път ще завърши през декември. Последното състезание за сезон 2019 е на 1 декември в Абу Даби. Следващата година Формула 1 ще включва още  повече състезания – 22 . В календара се завръща Гран при на Холандия на пистата \"Зандворд\", а Виетнам за пръв път ще бъде домакин на старт от Формула 1. Това ще бъде и последната година с действащите правила във Формула 1, преди от 2021 г. в сила да влязат новите регулации. Преди ден дългогодишният коментатор на Формула 1  инж. Иван Тенчев  беше отличен с наградата за спортна журналистика \"Братя Ексерови\".", "date": "2019.11.27", "title": "Формула 1 остава в платените канали на \"Диема екстра\" още две години"}
{"url": "https://www.dnevnik.bg/sviat/2019/11/27/3998054_turciia_otkazva_pomosht_za_polsha_i_baltiiskite_strani/", "text": "Турското правителство ще продължи да се противопоставя на опитите на съюзниците си в НАТО да подкрепи план на алианса в помощ на Полша и балтийските републики, докато не бъдат изпълнени условия, които Анкара поставя за собствения си план за отбрана, съобщи турски дипломатически източник, цитиран от \"Ройтерс\". Агенцията съобщи във вторник, че Турция иска първо да получи повече подкрепа в борбата си със сирийските кюрдски отряди YPG, които смята за част от терористичната Кюрдска работническа партия. Правителството на президента Реджеп Тайип Ердоган настоява НАТО формално да обяви подкрепяните доскоро от САЩ кюрди от YPG за терористи. Турция е много ядосани и на това, че нейни съюзници са помагали на тази групировка, която е в сърцевината на Сирийските демократични сили, сражавали се срещу \"Ислямска държава\". Източникът на \"Ройтерс\" казва, че тази година в НАТО е била постигната договорка да бъде подкрепен план на алианса за защита на Турция в случай на нападение от юг, т.е. откъм Сирия. Този план включвал признаване на YPG за терористична заплаха за Анкара, но след това Вашингтон оттеглил подкрепата си, а след това се отказали и други страни членки. \"Затова казваме, че ако нашият план (за отбрана) не бъде публикуван, ние няма да позволим да мине и другият (планът за Полша и балтийските републики). Онези, които искат от нас да се публикува планът за балтийските страни, трябва да демонстрират същата загриженост и за нашия.\" Срещата на върха на НАТО е насрочена за 4 декември в Лондон и посланиците на 29-те страни членки се опитват да съберат одобрението на всички за план за защита на четирите страни в случай на атака от Русия. Това не означава, че те няма да бъдат защитени. \"Разполагаме с планове за отбрана и защита на всички съюзници и ангажиментът ни за колективна отбрана е непоклатим\", каза генералният секретар Йенс Столтенберг. \"Имаме не само планове, но и повече сили в готовност, модернизирана командна структура и повече способности в сравнение с предходните десетилетия.\"", "date": "2019.11.27", "title": "Турция отказва помощ за Полша и балтийските страни, ако НАТО не ѝ помогне в Сирия"}
{"url": "https://www.dnevnik.bg/gradska_sreda/2019/11/27/3998037_parkomesta_na_ministerstva_da_se_dadat_na_jiveeshti_v/", "text": "В синя и зелена зона да има запазени места за паркиране на колите на живеещите в центъра, предлага кметът на район \"Средец\" Трайчо Трайков от \"Демократична България\". Негов екип вече проучва броя на предоставените служебни паркоместа за министерства, учреждения и частни фирми, обяви той пред БНР. Територията на района обхваща голяма част от идеалния център на столицата. \"Имам идея, която търся начин да се осъществи като съзнавам, че решението на този проблем не може да бъде само за нашия район. Тя е да се регламентират определен процент от паркоместата в синя и зелена зона, които са запазени за живеещите (там). Те ще са само за тях. Тази практика я има в много европейски градове\", обясни той. Екипът на новия кмет на район \"Средец\" е започнал анализ на съотношението на служебните паркоместа пред министерства и офиси на фирми към наличните за живеещите в близост софиянци.", "date": "2019.11.27", "title": "Паркоместа на министерства да се дадат на живеещи в центъра, обмисля кметът на \"Средец\""}
{"url": "https://www.dnevnik.bg/evropa/2019/11/27/3997941_germanski_kmet_chast_ot_bulgarite_imat_druga_predstava/", "text": "                         Все повече българи избират да имигрират в Германия. По данни на Федералната статистическа служба през 2007 г., когато България бе приета в Европейския съюз (ЕС), броят на българските граждани на територията на Германия е бил под 50 хиляди. Към 2014 г., когато германският трудов пазар беше отворен за българи и румънци, те вече са били 183 хиляди, а към края на 2017 година – 310 415. Българите избират не само големите германски градове, но и по-малките общини. Един такъв пример е 50-хилядният град Ален в провинция Северен Рейн-Вестфалия. Преди седем години българите и румънците там са били под 200, а днес вече надхвърлят 1400. Подобна е ситуацията и в други населени места в окръг Варендорф. Александър Детев потърси за коментар кмета на Ален Александър Бергер, който наскоро обсъди тази проблематика с колегите си от други градове в района. Не обичам да говоря за проблеми, когато става въпрос за хора. Визирах предизвикателства, които възникват от преселването на групи хора от тези държави. От началото на 2019 г. миграцията от Югоизточна Европа, особено тази от България и Румъния, е тема за градската администрация, държавните институции и политиката. Нека подчертая, че вътрешната за ЕС миграция сама по себе си не представлява проблем - такъв по-скоро са бедността, някои дефицити в образованието и до известна степен експлоатацията на труда. При нас идват предимно хора в работоспособна възраст, но децата и младежите до 18 години съставляват около 1/3 от всички чужденци. От България повече са семействата с деца, от Румъния е по-висок процентът на мъжете имигранти. Някои училища и детски градини в източната част на Ален регистрират сериозен ръст на деца от чужбина. Към август 2019 г. 266 деца и младежи в училищна възраст от Югоизточна Европа са посещавали различни училища в Ален. А това е огромно предизвикателство за институциите: част от тях са свързани с различните представи за образование и възпитание, например нередовното ходене на училище или детска градина. Впечатление прави и социалното поведение. Основна спънка за интеграцията при новодошлите е недостатъчното владеене на немски език. Поради тези причини интеграцията на хора, които в родните си страни не са получили необходимото образование или професионална подготовка, е предизвикателство. В градове като Дортмунд, Хаген, Есен и Хам говорим основно за роми, които - заради дискриминация или трудни условия на живот - избират да емигрират от родните си държави. От 2007 година насам нараства броят на емигриращите от България и Румъния към страните от Западна Европа. Още по-засилена емиграция се наблюдава след отварянето на трудовия пазар през 2014 година. В Германия имигрантите виждат големи шансове, тъй като е известно, че има глад за работна ръка, включително в нископлатените сектори. В Ален също постоянно нараства броят на преселниците от двете страни - от 193 души през 2012 година на 1 422-ма към средата на 2019 година. Трудовата миграция надделява над миграцията заради бедност. Така че повечето новодошли имат работа. Ален предлага няколко възможности за имигрантите. Градът и близките общини предлагат работни места, включително в нископлатените сектори. На първо място трябва да се отбележи сериозната местна индустрия в региона. След миграцията в предишни години в града има голяма група от хора, които говорят турски език. Много българи говорят турски и затова намират допирни точки. Друг фактор са сравнително по-ниските наеми за жилище в Ален. Има известни разлики в имигрантските групи в отделните общини. Но в общи линии условията и предизвикателствата са същите. За градовете е важно новите жители да не бъдат изолирани, а да станат част от обществото. Поради тази причина трябва да се постараем да не се образуват паралелни общества, които живеят изолирани. Досега успяваме. Положителна е и равносметката ни от осигуряването на преводачи при първоначалната адресна регистрация на новодошлите. Това им дава възможност да получават консултация при първия контакт с властите, да получат отговори на конкретни въпроси, свързани със съвместния живот и интеграцията. Ние сме в началото на нашите усилия. Искаме да привлечем вниманието към тази проблематика, за да не се допускат сериозни грешки. Обещана ни е подкрепа от управата на провинция Северен Рейн-Вестфалия, която също има интерес да не се допускат неприятни изненади. Относно Ален – ние сме свикнали с трудовата миграция, тук я познаваме от повече от век. Нашият град се е разраснал и забогатял именно благодарение на миграцията, свързана с минната индустрия. Затова и хората в Ален не са против мигрантите. В нашия град живеем мирно цели 111 националности. Това е нашата сила!", "date": "2019.11.27", "title": "Германски кмет: Част от българите имат друга представа за образование и възпитание"}
{"url": "https://www.dnevnik.bg/bulgaria/2019/11/27/3998066_horata_niama_da_budat_oshteteni_pri_izplashtaneto_na/", "text": "Хората няма да бъдат ощетени при изплащането на болничните, а ще се търсят решения за по-строги мерки срещу злоупотребяващите с това си право, каза министърът на труда и социалната политика Бисер Петков пред журналисти преди заседанието на ресорната парламентарна комисия. По-рано днес конфедерацията на труда \"Подкрепа\" организира  протест с искания за по-добри условия при изплащането на болничните  листове и срещу отпадналата вече идея първият ден от болничния да е за сметка на работника. Петков посочи, че в рамките на Националния съвет за тристранно сътрудничество (НСТС) ще се търси пресечна точка между исканията на всички страни. Преди два дни темата за изплащането на болничните доведе до  напускане на тристранния съвет  на Асоциацията на организациите на българските работодатели (АОБР). По отношение на днешната стачка на   с 40 процентни пункта, министърът каза, че не може да обещае такъв ръст. Той изтъкна, че ведомството му е работило и продължава да работи за увеличение на възнагражденията в сектора. В проекта на бюджета на социалното министерство за 2020 г. обаче е предвиден ръст с 10% на разходите за персонал за цялото министерство. \"В рамките на това увеличение стремежът ще бъде да се насочат колкото може повече средства към Агенцията за социално подпомагане, за да има по-висок ръст на заплатите на работещите там\", каза Бисер Петков, цитиран от БТА. В Агенцията за социално подпомагане работят 4700 души, като 3 хиляди от тях са социалните работници по трудови правоотношения. Пред депутатите от комисията министърът посочи, че задълженията на социалните работници непрекъснато се увеличават и затова определи исканията им като справедливи.", "date": "2019.11.27", "title": "Хората няма да бъдат ощетени при изплащането на болничните, увери министърът на труда"}
{"url": "https://www.dnevnik.bg/bulgaria/2019/11/27/3998042_i_upravliavashti_i_opoziciia_ne_misliat_che_skoro_shte/", "text": "В рамките на този мандат на парламента, който изтича след около 15 месеца, а дори и на президента Румен Радев, който при пълен мандат трябва да остане на поста до януари 2022 г., надали ще може да се постигне  консенсус за конституционни промени  за мястото на прокуратурата, както и за други също толкова радикални въпроси, за които е нужно и свикването на Велико народно събрание. Това коментираха неофициално пред \"Дневник\" политици, както от управляващите, така и от опозицията. Те са на мнение, че по някои по-малки, но също значими теми, като например  въвеждането на механизъм за разследване срещу главния прокурор и председателите на върховните съдилища , а дори и евентуално по въпроса за съкращаване на мандата на главния прокурор, би могло да има някакъв напредък или поне ефективна дискусия. Това не е възможно по въпроси като дали прокуратурата да е в съдебната власт, как да се избира главният прокурор, какви да са по-ефективните механизми за неговото предсрочно освобождаване, без това да води до зависимости. Вчера президентът Румен Радев при подписването на указа за назначаването на Иван Гешев за главен прокурор, заяви, че ще инициира широк обществен дебат за промени в конституцията, за да отговори на очакванията на гражданите за много по-висока прозрачност в работата на българското правосъдие, както и за ролята, отчетността и мястото на прокуратурата в съдебната система. \"Дневник\" потърси политици от правната комисия в парламента за коментар на това намерение. Някои от тях дадоха кратки коментари, някои отказваха с мотив, че не са се запознали задълбочено с идеите и заявките на Радев, а от ГЕРБ официално коментираха, че засега няма да влизат в този дебат, подет от държавния глава. Неофициално от ГЕРБ казаха, че първо искат да видят какво ще стане с предложените от правосъдното министерство през септември промени в Закона за съдебната власт, въвеждащи механизъм за разследване срещу главния прокурор и председателите на върховните съдилища. Становище по поправките се чака до десетина дни от Венецианската комисия. А след това евентуално те ще бъдат внесени в парламента. Това за ГЕРБ сега е основният въпрос около реформата за т.нар. големи в съдебната власт. На подобно мнение е и Хамид Хамид от ДПС, който коментира, че съдбата на поправките ще е показателна за това какво може да се очаква от дебати за мястото на прокуратурата. Той каза, че ДПС ще участва във всякакви дискусии и срещи, но от думите му се разбра, че по темата трябва да се действа стъпка по стъпка, внимателно, като първата стъпка трябва да са промените на правосъдното министерство. Както Хамид, така и в ГЕРБ, смятат, че е несериозно да се мисли, че в рамките на мандата на това Народно събрание могат да се направят някакви много радикални промени. Политици и от двете партии отбелязаха, че за някои от намеренията на държавния глава има нужда и от Велико народно събрание. От управляващата партия посочиха още, че според тях сегашната инициатива на президента е по-скоро рекламна и е с цел да сложи добра основа за следващата кандидатпрезидентска кампания. Затова и те засега не искали да влизат в тази дискусия. Политиците от ГЕРБ не мислят, че ще има резултат от подобни срещи, макар да отбелязват, че ако бъдат поканени, ще участват в тях. Юристът Явор Нотев от \"Атака\" каза, че въпросът дали сега, веднага може да се организира такъв широк дебат, е донякъде дискусионен, защото не се съвместява с конкретния повод - подписването на указа за нов главен прокурор. \"Тепърва предстои да започне работата на главния прокурор, не е изминало време, традиционният период на мълчание. Като че ли има нужда от дистанция от момента на избор. Като че ли малко демонстративно ще бъде ако сега, веднага се свикат такива консултации, те биха звучали като указания, директиви за работата на прокуратурата\", допълни Нотев. Според него този изчаквателен период би могъл да се използва, като се направят по-теоретични, дори научни изследвания за сегашното състояние и за рационалните решения в перспектива.", "date": "2019.11.27", "title": "И управляващи, и опозиция не мислят, че скоро ще се намери консенсус за мястото на прокуратурата"}
{"url": "https://www.dnevnik.bg/evropa/2019/11/27/3997915_fon_der_laien_obeshta_nov_pakt_za_migraciiata_nastoia/", "text": "Всяка държава членка ще трябва да прояви солидарност, да допринесе за справяне с миграцията. Трябва да можем да развием всеобхватна концепция за миграцията, която да може да е модел за света. Това заяви председателят на бъдещата Европейския комисия Урсула фон дер Лайен по време на пресконференция, след като получи одобрението на Европейският парламент за екипа си. Тя определи мнозинството, с което беше подкрепена, като вот на доверие за дневен ред за промяна: \"Европа е в уникална позиция да води тази промяна в три области – по-добър климат, дигитализация и геополитическа комисия\". За миграцията коментира още, че е убедена, че тя ще остане като феномен. \"Наша роля е, като Европейски съюз, и ако не ние, кой друг, ще може да го направи - да развием всеобхватна концепция за миграцията, така че справянето с миграцията да става по хуманен и ефективен начин\". Обясни, че еврокомисарите Илва Йохансон и Маргаритис Схинас седмици наред са обикаляли из държавите членки и са говорили с министрите на вътрешните работи, работейки за рестартиране, за нов пакт за миграцията Климат \"Крайно време е да действаме за климата. Доброто нещо е, че това е едно от най-важните полета, но и едно от малкото, в които ЕС е на абсолютно на водещи позиции. Мисля, че ако го направим правилно, това не само ще е модел за света и добро за планетата и климата, но и ще е важно за ЕС, който ще бъде износител на знания и технологии. Ще е този, който знае, че зеленото финансиране води до резултати\", посочи Фон дер Лайен, в чиято програма централно място заема т.нар. Зелен пакт. НАТО По думите ѝ ЕС има уникални инструменти за външно действие. НАТО винаги ще е колективна защита. НАТО е най-силният военен съюз в света. ЕС никога няма да бъде военен съюз, той е напълно различен. Има много области, в които не присъства НАТО, но в които ЕС е търсен. Имаме много инструменти - от помощ за развитие до международни инвестиции, изграждане на европейския отбранителен съюз и други за подкрепа на нашите съседни страни. Със силни съседни страни ще имаме и силна Европа, подчерта Фон дер Лайен. \"Мисля, че ЕС и НАТО се допълват, а не се конкурират. Мисля, че ЕС трябва да може да има структури и процедури, за да действа, когато бъде призован\", допълни тя. Дигитализация По думите ѝ има големи играчи в дигитализацията, които основно разчитат на пазара, и парите, и икономиката, има и , които разчитат силно на правителството. Европейският подход, изтъкна тя, е различен - имаме центриран около човека подход. \"Първият въпрос, който поставяме, е как можем да защитим и да дадем оправомощим отделния човек в рамките на дигитализацията, да имаме например дигитална идентичност, която е защитена. С GDPR определихме стандартите в света за пръв път. Същото важи и за изкуствения интелект – това е нашият шанс да пристъпим напред, да определим стандартите преди други да ги определят\", каза още председателят на бъдещата Еврокомисия. Западни Балкани Фон дер Лайен изрази убеденост, че \"в наш стратегически интерес е да сме сигурни, че държим Западните Балкани възможно най-близо. Ние поискахме много от тях. Мислим, че Северна Македония и Албания действително заслужаваха да започнем преговорите за присъединяване. Трябва да убедим и целия Съвет в това. Радвам се да видя, че има желание отново да разгледаме процеса на разширяване\", допълни тя, имайки предвид съпротивата на няколко държави, най-вече Франция, срещу започване на преговорите с двете страни. \"Поискахме от тях да се приближат към европейския модел, да опитат да въведат много сериозни промени у дома. Смятам, че с тези страни, предвид че сме на средата на пътя, не трябва да правим големи промени сега, трябва да сме сигурни, че правилата, които определихме в началото, се спазват в бъдеще. Това не променя факта, че в Съвета може да трябва да задаваме правилните въпроси за определени реформи, които се изискват\", изтъкна още Фон дер Лайен. Тези нейни думи идват малко след като френският президент Еманюел Макрон представи предложение за промени в правилата за присъединяване на страни към ЕС (повече четете  тук ). Критики за унгарския еврокомисар По повод критиките, че ресор разширяване е даден на унгарския еврокомисар, чието правителство е остро критикувано от евроинституциите за нарушаване на върховенството на закона, тя изтъкна: \"Всеки комисар и зам.-председател в ЕК е много ясен за факта, че ние сме 100% независими, нашата обща цел е добруването на ЕС, ние имаме много ясна правна база, имаме европейските договори, кодекс за поведение в ЕС. Това значи, че единствената институция, към която сме отговорни, са, разбира се, на първо място европейските граждани, но ако говорим за институция, това е Европейският парламент и Съветът\". За разширяването каза още, че е \"много важно преди да продължим с процеса, да се уверим, че сме развили проектите си възможно най-много с тези страни, за да покажем на хората колко важни са за нас. Не трябва да се колебаем да ги доближим до ЕС\". Какви цели изложи Фон дер Лайен преди гласуването четете  тук . Резултатите от гласуването можете да видите  тук .", "date": "2019.11.27", "title": "Фон дер Лайен обеща нов пакт за миграцията, настоя за солидарност"}
{"url": "https://www.dnevnik.bg/sport/2019/11/27/3997883_vecherta_na_rekordite_koiato_osiguri_pristrasteniiat/", "text": "                         С тези думи в \"Туитър\" Роберт Левандовски ознаменува приказната си вечер в  Шампионската лига . Нападателят на \"Байерн\" (Мюнхен) продължи впечатляващата си серия и отново влезе под светлината на прожекторите с четирите си гола при успеха с 6:0 срещу \"Цървена звезда\". Левандовски впечатли, като вкара попаденията си в рамките на 14:31 мин. Полският нападател влезе в историята на Шампионската лига като футболистът, който вкарва четири гола за най-кратко време. Левандоски е едва вторият играч след Лионел Меси, който се разписва четири пъти в повече от един мач от най-престижния клубен турнир. Нападателят стори това и през 2013 г. в полуфинала срещу \"Реал\" (Мадрид), когато още играеше за \"Борусия\" (Дортмунд). След голеадата си във вторник Левандовски вече има 27 гола в едва 20 мача за \"Байерн\", а по-голямата част от сезона тепърва предстои. Той вече задмина постижението си от първата си година при баварците, когато общо отбеляза 25 попадения. Досега 31-годишният поляк е вкарал десет гола в Шампионската лига, разписал се е 17 пъти в Бундеслигата и има съответно по шест и четири попадения в турнира за купата на Германия и националния отбор. \"Всичко опира до невероятния професионализъм, който притежава, и начина, по който тренира. Той винаги прави допълнителни занимания, за да усъвършенства качествата си\", заяви временният треньор на \"Байерн\" Ханзи Флик. Поглед към рекордите Левандовски вече е водещият реализатор на \"Байерн\" в Шампионската лига с 46 гола, като има три повече от Томас Мюлер. Полският нападател се изкачи на второ място при най-резултатните футболисти на \"Байерн\" с 218 гола в 262 мача, а пред него е единствено Герд Мюлер (508). Мачът срещу \"Цървена звезда\" е деветият пореден мач в групите на Шампионската лига, в който се разписва Левандовски. С вихрената си вечер той засенчи Хари Кейн, който с двата си гола  срещу \"Олимпиакос\"  стана футболистът, който достига най-бързо 20 попадения в надпреварата. До края на груповата фаза в Шампионската лига остава още един кръг, като Левандовски може да задмине постижение на Кристиано Роналдо. С 11 попадения португалецът държи рекорда за най-много голове в групите на турнира, като нападателят на \"Байерн\" изостава с един гол. Роналдо също е и най-резултатният футболист в един сезон от надпреварата. Постижението на португалеца е 17 гола, докато от пет мача Левандовски има десет попадения. Полският нападател е пети по резултатност в Шампионската лига с 63 гола, докато пред него са единствено Карим Бензема (64), Раул (71), Лионел Меси (113) и Роналдо (127). Движещата сила на \"Байерн\" вече има 51 гола за календарната година. С 31 попадения от средата на август Левандовски е в график да се доближи до рекорда за най-много голове за един сезон, който се държи от Лионел Меси (73).", "date": "2019.11.27", "title": "Вечерта на рекордите, която осигури пристрастеният към головете Левандовски"}
{"url": "https://www.dnevnik.bg/evropa/2019/11/27/3998068_gospod_sushtestvuva_imeto_e_petruniia_pecheli/", "text": "Господ съществува, името ѝ е Петруния\" на Теона Митевска спечели тринайсетата филмова награда ЛУКС, обяви председателят на Европейския парламент Давид Сасоли, цитиран от пресслужбата на институцията. Той поздрави тримата финалисти и заяви: \"За нас като евродепутати не винаги е лесно да се справяме със сложността на ежедневието си, без понякога да станем заложници на чисто техническите аспекти от парламентарните дейности. Но ние трябва също така да можем да комуникираме емоции и да използваме нови начини за общуване. Наградата ЛУКС е единствен по рода си инструмент, който ни придружава в това начинание. Филмите, които наградата ЛУКС подкрепя, ни предоставят уникалната възможност да изследваме чрез изкуството на киното проблеми като миграцията, правото на здравеопазване, феминизмът и политическата етика\". \"Използвайки киноизкуството, за да представим теми като климатичните изменения, нашето колониално минало или дискусията за модела на нашето общество, е стимулиращо предизвикателство, което трябва да бъде насърчавано. Ние сме единственият парламент в света, който връчва награда за кино. Нека се гордеем с това\", допълни Сасоли. \"Господ съществува, името ѝ е Петруния\",  на Теона Митевска е копродукция на Северна Македония, Белгия, Словения, Хърватия и Франция. Филмът разказва историята на безработна жена, която успява да хване светия кръст в река по време на православна церемония по случай Богоявление. Така тя ненадейно се намесва в религиозна традиция, до която по принцип се допускат само мъже. Филмът се разглежда като принос към повишаването на осведомеността за трудностите на жените в консервативните общества. Другите два филма финалисти за наградата за 2019 г. са: документалният \" Нерешеният случай Хамаршьолд \" на режисьора Мадс Брюгер, копродукция на Дания, Норвегия, Швеция, Белгия, Великобритания и Германия и \" Кралството \" на режисьора Родриго Сорогойен, копродукция на Испания и Франция.", "date": "2019.11.27", "title": "\"Господ съществува, името ѝ е Петруния\" печели наградата ЛУКС на Европарламента"}
{"url": "https://www.dnevnik.bg/sviat/2019/11/27/3998053_siriia_shte_sudi_boicite_ot_isliamska_durjava_obiavi/", "text": "Сирийският президент Башар Асад заяви, че членовете на групировката \"Ислямска държава\", държани в затвори в Сирия, ще бъдат съдени от местни съдилища, специализирани в делата за тероризъм, предаде \"Асошиейтед прес\". \"Всеки терорист в районите под контрола на сирийската държава ще бъде обект на сирийското право\", заяви Асад в интервю за френското списание \"Пари мач\" в отговор на въпрос за евентуално споразумение с оглавяваните от кюрдите сили, което да върне районите им под правителствен контрол. Сирийските демократични сили, които през март разгромиха \"Ислямска държава\" с помощта на командваната от САЩ международна коалиция, държат над 10 хил. джихадисти, включително около 2000 чуждестранни. /БТА", "date": "2019.11.27", "title": "Сирия ще съди бойците от \"Ислямска държава\", обяви Асад"}
{"url": "https://www.dnevnik.bg/bulgaria/2019/11/27/3998072_za_edna_sedmica_ekspertnata_grupa_za_promeni_v/", "text": "Седмица след създаването ѝ, експертната група, която ще предложи промени в Закона за радиото и телевизията, нарасна двойно. В нея обаче продължават да липсват експерти по медийно право, а членовете ѝ са основно представители на медиите - частни и обществени, като доминиращо е присъствието на търговските оператори обединени в Асоциацията на българските радио- и телевизионни оператори (АБРО), съобщава  \"Капитал\".  От медията отбелязват, че липсата на медийно-правни експерти е ключов момент, тъй като работата по закона ще е формирането на мисията на обществените медии и обвързването ѝ с модела на финансиране. Днес експертната група проведе второто си заседание, след като беше създадена преди малко повече от седмица със заповед на председателя на парламентарната комисия по култура и медии Вежди Рашидов. Критерият, по който са избирани участниците в нея, все още не е обявен. В рамките на двете проведени заседания досега всеки от участниците е заявил различни намерения за промени в закона според интереса на медията или институцията, която представлява. Представителят на Съвета за електронни медии (СЕМ) е поискал изборът на генералните директори на БНР и БНТ да се прави от парламента. Друго предложение е удължаването на мандатите на генералните директори на двете обществени медии от три на пет години. Обсъждал се е и въпросът за уеднаквяването на мандатите на генералните директори и членовете на управителните съвети. Повече по темата четете  тук.", "date": "2019.11.27", "title": "За една седмица експертната група за промени в медийния закон нарасна двойно"}
{"url": "https://www.dnevnik.bg/video/2019/11/27/3998076_dron_zasne_razruhata_ot_trusa_v_albaniia/", "text": "Спасителни екипи търсят оцелели от труса в Албания с дронове, кучета и тежка техника. Жертвите са поне 27, 20 са безследно изчезнали и около 650 са ранени. Някой от най-пострадалите сгради са в Тумане, който е близо до епицентъра. Днес следобед в Йонийско море на 38 км. от Тирана имаше вторичен трус с магнитуд 5.3. Земетресението може да се окаже по-смъртоносно от това през 1979 г., когато загинаха 40 души.", "date": "2019.11.27", "title": "Дрон засне разрухата от труса в Албания"}
{"url": "https://www.dnevnik.bg/sport/2019/11/27/3998061_enrike_obvini_v_predatelstvo_zamestnika_si_v/", "text": "Селекционерът на националния отбор по футбол на Испания Луис Енрике, който в сряда се  завърна начело на тима , заяви, че е отговорен за уволнението на неговия асистент и предишен наставник на отбора Роберто Морено. По думите му Морено е предал доверието му. \"Той дойде да ме види в къщата ми и ми каза, че иска да води тима на европейското първенство през 2020 г. и след това ще бъде щастлив отново да бъде мой помощник. Разбирам, че той се труди много, за да е треньор, и е амбициозен, но за мен това е предателство. Никога няма да направя подобно нещо и не искам някого с тези качества в щаба си\", каза Енрике при повторното си представяне. Той си тръгна от поста през лятото , като се мотивира с лични причини. Тогава Енрике и семейството му минаваха през труден момент заради болестта на дъщеря му Шана, която почина в края на август. През това време асистентът му Морено застана начело на отбора. Той води тима в девет от десетте мача от квалификациите за европейското, в които записа седем победи и две равенства при голова разлика 29:4.       Преди седмица Морено отказа да говори пред журналистите след последния мач от пресявките. Това предизвика напрежение в испанските медии. \"Разбирам решението му, но не мога да се съглася с него и му казах, че не го искам за мой помощник. Амбицията трябва да се насърчава, но прекомерната амбиция е дефект, а не добродетел\", допълни Енрике.", "date": "2019.11.27", "title": "Енрике обвини в предателство заместника си в националния отбор"}
{"url": "https://www.dnevnik.bg/photos/snimka_na_denia/2019/11/27/3998093_snimka_na_denia_protest_sreshtu_valeri_simeonov/", "text": "Майки на деца с увреждания и техни съмишленици излязоха на протест в центъра на София с искане за оставка на зам.-председателя на парламента Валери Симеонов. Те настояват той да напусне поста заради изказването му все още като вицепремиер, когато ги нарече \"група кресливи жени\", които спекулират с \"уж болни деца\". Последваха протести с искания за оставката му, като премиерът Бойко Борисов се извини от името на заместника си, но самият Симеонов заяви, че не се отказва от думите си. Четири седмици след началото на протестите срещу него той подаде оставка като вицепремиер.", "date": "2019.11.27", "title": "Снимка на деня: Протест срещу Валери Симеонов затвори Орлов мост"}
{"url": "https://www.dnevnik.bg/bulgaria/2019/11/27/3998089_turski_firmi_shte_stroiat_jp_uchastuka_elin/", "text": "Турски компании ще строят жп участъка Елин Пелин-Вакарел. Това се разбра днес, след като генералният директор на Национална компания \"Железопътна инфраструктура\" (НКЖИ) Красимир Папукчийски подписа договора за модернизация на трасето, което е част от проекта за обновяване на жп линията София-Пловдив. Обединението ДЗЗД \"Джен-Дуй жп Елин Пелин\" ще изпълни проекта за близо 600 млн. лева с ДДС. Срокът за реализирането му е 72 месеца. Участъкът между Елин Пелин и Вакарел е най-тежкият и труден за изпълнение от цялото трасе. Неговата дължина е приблизително 20 км и в обхвата му попада бъдещият най-голям жп тунел в България, с дължина 6.8 км. Подобно съоръжение не е строено в страната от 50-те години на XX век, когато в периода 1949-1951 г. е построен тунел Козница, свързващ Стара планина и Същинска Средна гора. В рамките на обекта ще бъдат изградени нова гара в Елин Пелин, спирка при Побит Камък, разделен пост на Вакарел и връзката му с гарата в града. В обхвата на проекта са включени нова контактната мрежа и нови системи и съоръжения на външно електро-захранване и външно осветление на гаровите райони. Ще бъдат изградени и 2 двутръбни тунела с приблизителна обща дължина 1.5 км, пътен надлез и пътен подлез, 8 моста и естакади, 11 водостоци, шумозащитни съоръжения с приблизителна дължина 700 м, отводнителни съоръжения, нови системи за сигнализация и телекомуникация в гарите и междугарията и изграждане на нови системи за видео наблюдение и пътнически информационни системи.", "date": "2019.11.27", "title": "Турски фирми ще строят жп участъка Елин Пелин-Вакарел за близо 600 млн. лева"}
{"url": "https://www.dnevnik.bg/sport/2019/11/27/3998096_putin_evro_2020_e_vajno_za_rusiia_zashtoto_suvetskiiat/", "text": "Президентът на Русия Владимир Путин увери, че страната ще организира на най-високо ниво домакинските си мачове от европейското първенство догодина, съобщи ТАСС. Според него турнирът е с голямо значение за Русия. \"Ще направим всичко възможно, за да не разочароваме вас, феновете и играчите\", обърна се Путин към президента на УЕФА Александър Чеверин по време на визитата му в Санкт Петербург. \"Този шампионат ще бъде специален, защото ще отбележи 60-ата годишнина (от създаването на турнира). За нас това е от голяма важност, защото първото първенство преди 60 години беше спечелено от Съветския съюз\", каза Путин. Според президента на Русия популярността на футбола в страната се покачва, като за това допринасят домакинствата на големи спортни форуми като световното преди година. Путин допълва, че около 3 милиона души в Русия са свързани по някакъв начин с футбола. Изказването му идва няколко дни, след като  комисия към Световната антидопингова агенция (WADA) препоръча страната да бъде наказана  да не приема спортни събития в следващите четири години заради продължаващите допинг скандали.  Това може да отнеме домакинските мачове на Русия  от европейското. От своя страна, Чеферин похвали Русия за домакинството на световното през 2018 г. и добави, че УЕФА няма никакви съмнения в способността на страната да организира големи спортни форуми. По случай 60-годишнината от създаването на турнира Евро 2020 ще се проведе в 12 града в 12 държави. Санкт Петербург ще приеме три мача от групите и един четвъртфинал.", "date": "2019.11.27", "title": "Путин: Евро 2020 е важно за Русия, защото Съветският съюз спечели първия турнир"}
{"url": "https://www.dnevnik.bg/sviat/2019/11/27/3998102_iransko_konsulstvo_v_irak_beshe_opojareno_pri/", "text": "Антиправителствени демонстранти опожариха консулството на Иран в иракския свещен град Наджаф, съобщава БТА. Персоналът в консулството е успял да избяга и е невредим. От 1 октомври иракчаните протестират в столицата и в други градове, за да настояват за смяна на властта в Багдад. Те обвиняват иракските власти в корупция и критикуват също така нарастващото иранско влияние в иракските вътрешни дела.", "date": "2019.11.27", "title": "Иранско консулство в Ирак беше опожарено при антиправителствени протести"}
{"url": "https://www.dnevnik.bg/photos/2019/11/27/3998064_fotogaleriia_svetovnite_snimki_na_denia_-_27_noemvri/", "text": "Светкавици в морето край брега на Артемида, Гърция.", "date": "2019.11.27", "title": "Фотогалерия: Световните снимки на деня - 27 ноември 2019 г."}
