{"url": "https://www.dnevnik.bg/evropa/2019/10/21/3979427_ot_pruska_kaska_do_graf_dragila_-_burniiat_mandat_na/", "text": "В края на октомври Марио Драги ще предаде щафетата на Кристин Лагард начело на Европейската централна банка (ЕЦБ). \"Франс прес\" се спира на ключовите моменти в осемгодишния мандат на италианеца, ръководил ЕЦБ със силови методи, които бяха оспорвани. Да се спаси еврото Още с идването си на поста президент на ЕЦБ в края на 2011 година Марио Драги трябваше да ръководи банката на една еврозона, която беше напът да изпадне в рецесия. Страни с изпразнени държавни хазни, сред които бяха най-вече Италия и Гърция, се затрудняваха да се финансират на пазарите. Дали еврозоната ще потъне? Драги е привърженик на силовия метод. През юли 2012 година той обяви, че по време на неговия мандат ЕЦБ е готова да направи всичко необходимо, за да защити еврото. И допълни: \"Вярвайте ми, това ще бъде достатъчно.\" Неограничени заеми за държавите, които ги поискат, се предоставяха при стриктни условия. Този инструмент, наречен ОМТ - от съкращението на английски на Outright Monetary Transactions (преки парични транзакции), само с обявяването му успя да възстанови спокойствието на пазарите. В същото време обаче и да предизвика гнева на евроскептичните германци, които изправиха ЕЦБ пред съда, но без успех. Милиарди срещу дефлацията След това ЕЦБ беше изправена пред риска от дефлация. Драги и тук смени подхода: това щеше да стане раждането на масираните изкупувания на дългови книжа на държави и частни компании, прословутото количествено облекчаване (QE - uantitative easing), чийто старт бе даден в началото на 2015 година с цел икономиката и следователно инфлацията да ускорят темпа на нарастване. При приключването на програмата през декември миналата година ЕЦБ инжектира 2.6 трилиона евро с видими ефекти върху заетостта и конюнктурата. При все това инфлацията продължава да бъде твърде слаба спрямо целта на ЕЦБ от малко под 2 процента. Гръцката криза ЕЦБ в ерата на Драги допринесе да не се стигне до тотален финансов срив на Гърция и вероятно да се избегне излизането на страната от еврозоната. Финансовата институция запази банките на Гърция, осигурявайки им необходимите финанси и предостави спешни ликвидности. Тя изигра и ключова роля в трудните преговори по спасяването на Гърция чрез отпускането на кредити за страната. От пруска каска до граф \"Драгила\" Изглежда далечно времето, когато Германия виждаше в лицето на Марио Драги един \"почти пруски\" централен банкер. С идването му във Франкфурт германският в. \"Билд\" го представи с пруска островърха каска като предполагаем привърженик на германската праволинейна парична политика. След това Марио Драги стана човекът, на когото всички се присмиват, чиято политика на \"лесните пари\" е прекалено либерална към страните от Южна Европа, за които се твърдеше, че излизат прекалено скъпо на еврозоната. Бившият министър на финансите на Германия Волфганг Шойбле дори обвини ЕЦБ, че фаворизира крайна десница в Германия, настроена против еврото. Под въпрос бяха поставени и много ниските лихви на ЕЦБ, целящи да подкрепят икономиката, които, както се твърдеше, щели да разорят банките и вложителите.  Резултатът: същият \"Билд\" днес представя Марио Драги във фотомонтаж като граф \"Драгила\", вампира, \"който изсмуква нашите сметки до последната капка\", след новото понижение на лихвите, обявено през септември. Дори бивши централни банкери от Германия, но също и от Франция, Австрия и Холандия неотдавна подписаха \"меморандум\", насочен срещу ЕЦБ. Ред в къщата Вътре в самата ЕЦБ Драги също предизвиква поляризация. Степента на разделението в инстанцията на банката, която определя паричната политика - управителния съвет - достигна връх, след като Италия предвиди голям бюджетен дефицит, изправена пред рисковете, заплашващи нейната икономика. Управителят на холандската централна банка Клаас Кнот е определил като диспропорционални решенията на Рим, а президентът на германската Бундесбанк (Bundesbank) Йенс Вайдман е коментирал, че ЕЦБ е \"прекрачила границите\", решавайки да възобнови изкупуването на дългови ценни книжа. Една германка на висок пост в централната банка дори затръшна вратата зад гърба си. Първостепенната задача на Лагард ще бъде да върне спокойствието около масата на пазителите на еврото. /БТА", "date": "2019.10.21", "title": "От пруска каска до граф \"Драгила\" - бурният мандат на Драги начело на ЕЦБ"}
{"url": "https://www.dnevnik.bg/bulgaria/2019/10/21/3979279_kratki_novini_elektrorazpredelitelnite_drujestva_sa/", "text": "                         Граждани се събраха на бдение пред посолството на Франция в София в подкрепа на европейското бъдеще на Северна Македония, съобщи \"Фокус\". На събитието са присъствали потомци на македонски българи, а в хода на проявата са се присъединявали и други съпричастни граждани. Миналата седмица лидерите на държавите от ЕС не успяха да се договорят за започване на преговори за присъединяване със Северна Македония и Албания. Франция е една от трите държави, които блокират започването на преговори. Прокуратура протестира оправдаването на Марешки за изнудване Варненската окръжна прокуратура протестира оправдателната присъда на зам.-председателя на Народното събрание и лидер на партия \"Воля\" Веселин Марешки, постановена на първа инстанция по дело за изнудване на бизнесмен от морския град. В петък Окръжният съд във Варна оправда Марешки и Красимира Колева по обвинения за изнудване на варненския бизнесмен Асен Миланов чрез заплаха за увреждане на имущество. Повече за решението на съда -  тук . В протеста си до Апелативния съд от държавното обвинение посочват, че първата инстанция неправилно е оценила събраните доказателства при постановяване на своя акт. От прокуратурата уточняват, че след запознаване с мотивите за оправдателна присъда ще изложат допълнителни съображения. Волен Сидеров обяви оставка като депутат Лидерът на \"Атака\" Волен Сидеров обяви оставка като народен представител. На брифинг пред журналисти той подписа заявлението си за напускане на Народното събрание, но не обяви кога ще го внесе. Мотивът за оставката му бил, че е кандидат за кмет на София. През лятото той бе изключен от парламентарната група на \"Обединените патриоти\", която оглавяваше. Днес Сидеров призова за оставката на Ангел Джамбазки като евродепутат, тъй като и той е кандидат за кмет на столицата. Двама мигранти са заподозрени за изнасилване в столицата Двама мигранти от Афганистан са арестувани заради изнасилване на непълнолетно момиче в София, съобщи БНР, като се позова на информация от МВР. Инцидентът е станал преди дни. Задържаните са от общежитието във \"Военна рампа\" и са кандидати за бежански статут и убежище. По случая е образувано следствено дело, тъй като извършителите са непълнолетни, съобщи агенция \"Фокус\". Районният съд в София им е наложил мярка \"Надзор от инспектор от детска педагогическа стая\" с мотива, че те пребивават законно в страната, в център за временно настаняване на чужденци, информира \"Офнюз\". Над 300 кг колбас с листерия е изтеглен от търговската мрежа Над 300 кг опасен колбас е изтеглен от търговската мрежа. Той е бил разпространяван само в една верига супермаркети, каза пред Би Ти Ви началникът отдел \"Контрол по храните\" в Българската агенция по храните (БАБХ) Кремена Стоева. Колбасът е от една марка, четири вида, на слайсове и в него е установено наличието на листерия. Електроразпределителните дружества са готови за зимата Електроенергийният системен оператор (ЕСО) и трите електроразпределителни дружества са подготвени за предстоящия зимен сезон, съобщиха от Министерството на енергетиката. Проверявани са електрически подстанции, въздушни електропроводи високо, средно и ниско напрежение, както и възлови станции и трафопостове в районите на градовете Ямбол, Карнобат, Айтос, Бургас, Пловдив, Банско, Разлог, Белица, Гоце Делчев, Хаджидимово, Бяла, Борово, Две могили, Русе, Ветово, Цар Калоян и Глоджево. Въздушните електропроводни линии високо напрежение, преминаващи през горски територии, са с добре поддържани просеки, а голяма част от въздушните електропроводи ниско напрежение, преминаващи успоредно над тротоарите на населените места, са подменени с изолирани усукани проводници, които не се влияят от досега им с клони на дървета. Във всички проверени дружества е организирана работата на аварийни екипи, които са на денонощно разположение, с което се покрива обслужването на цялата територия на страната. Екипите са оборудвани с високопроходими автомобили и всички необходими материали за извършване на неотложни аварийно-възстановителни работи, посочват от Министерството на енергетиката.", "date": "2019.10.21", "title": "Кратки новини: Пред френското посолство граждани подкрепиха европерспектива за Скопие"}
{"url": "https://www.dnevnik.bg/sviat/2019/10/21/3979650_vuchich_shte_opita_da_vurne_surbiia_v_nadprevarata_za/", "text": "По време на утрешната си среща с германския министър на икономиката и енергетиката Петер Алтмайер президентът на Сърбия Александър Вучич ще излезе отново с инициатива за привличане на автомобилния гигант Фолксваген в Сърбия, предаде \"Танюг\", цитирана от БТА. \"Вучич и Алтмайер ще разговарят за нови инвестиции и \"Фолксваген\" ще бъде една от най-важните теми\", съобщава и белградският вестник \"Блиц\". Утре ще бъдат подписани договори за две големи фабрики - МTU и Bros, гринфийлд инвестиции за над 300 милиона евро, допълва вестникът. \"Фолксваген\" съобщи на 15 октомври, че ръководството му  е отложило решението за построяване на нов завод близо до турския град Измир  на фона на турската военна операция в Сирия. Компанията беше решила турския град Маниса, на около 40 км северно от Измир, а производството трябваше да започне през 2022 г., след като изборът беше  между производство там и в България . Румънското правителство също инициира разговори за възможността фабриката на Фолксваген да бъде в Румъния.", "date": "2019.10.21", "title": "Вучич ще опита да върне Сърбия в надпреварата за \"Фолксваген\""}
{"url": "https://www.dnevnik.bg/sport/2019/10/21/3979647_uefa_nakaza_surbiia_s_dva_macha_bez_publika_zaradi/", "text": "Футболният национален отбор на Сърбия ще изиграе два мача пред празни трибуни заради расисткото поведение на феновете в Белград при загубата с 2:4 от Португалия през септември, обяви УЕФА. Сърбите приемат Люксембург и Украйна на 14 и 17 ноември, като двубоите от европейските квалификации ще премине без публика. Сръбската футболна федерация е глобена с 33 250 евро заради инциденти по време на мача с Португалия. Те включват нахлуване на фен на терена, използване на пиротехника, обидни скандирания и закъснение на началото на мача. От УЕФА съобщиха, че допълнителният мач наказание идва заради провинение по време на пробационния период от една година, в който се намира страната. В двата мача сърбите ще трябва да поставят банери с думите \"EqualGame\" (равна игра). Наказателните мерки срещу Сърбия идват седмица след  расисткия скандал от мача между България и Англия , който предизвика широк отзвук по света. Уикендът беше белязан от расистки прояви на  футболни мачове във Великобритания  и  Италия .", "date": "2019.10.21", "title": "УЕФА наказа Сърбия с два мача без публика заради расизъм"}
{"url": "https://www.dnevnik.bg/bulgaria/2019/10/21/3979651_zemedelcite_i_samoosiguriavashtite_se_shte_plashtat/", "text": "Земеделските производители ще се осигуряват през 2020 г. върху с над 50% по-високи минимални суми, отколкото през тази. Ръстът на минималните осигурителни доходи за самоосигуряващите се е с близо 9 на сто. Това са по-съществените промени в осигуряването, заложени в проектобюджета на Държавното обществено осигуряване през 2020 г., съобщи БТА. Запазва се   - 3000 лв., след като от 1 юли на тази беше вдигнат от 2600 лв. на 3000 лв. Това означава, че  над 110 хил. души , които по последни данни, обявени от Министерството на финансите, получават над 36 хил. лв. годишно (  първоначално погрешно беше написано ), ще се осигуряват върху по-малки суми, отколкото са реалните им доходи. В проекта не са отразени някои идеи за промени в социалните плащания, предизвикали бурна полемика напоследък. остава непроменен и работодателите ще продължат да плащат първите три дни от обезщетението за заболяването. Това положение от години предизвиква недоволството на бизнеса заради подозренията, че се ползват документи с невярно съдържание, за да се сливат поредни дни празници, но конкретна промяна засега не се предприема.   остава 1200 лева след като за последно беше вдигнат на 1 юли 2019 г. с 32%. Това означава, че все още около 26 хил. пенсии остават \"потиснати\" - притежателите им са внасяли по-високи осигуровки и биха получавали по-големи пенсии, ако не бяха ограничени с въпросния таван. Заявленията за необходимостта от по-големи насърчения за повишаване на раждаемостта социалните плащания и в тази област остават без изменения. Периодът на изплащане на паричното обезщетение за бременност и раждане остава 410 дни, а размерът на обезщетението за отглеждане на дете до двегодишна възраст - 380 лева. Минималният и максималният дневен размер на   се запазват, съответно - 9 лева и 74.29 лв. Както вече беше обявено, от 1 юли 2020 година пенсиите, отпуснати до 31 декември 2019 година, включително, ще бъдат увеличени с 6.7 на сто, колкото е половината от очакваната инфлация и ръста на осигурителния доход. От същата дата минималната пенсия за осигурителен стаж и възраст се увеличава от 219. 43 лв. на 234.13 лв. /увеличение с 6.7 на сто/. От 1 юли 2020 година социалната пенсия за старост се увеличава от 132.74 лв. на 141.63 лв. - увеличението е със същия процент.  За 2020 година не са договорени минимални осигурителни доходи (МОД). Без налагане на административно увеличение на МОД и при планирано увеличение на минималната работна заплата с 8.9 на сто, средното увеличение на минималния осигурителен доход през 2020 г. е около 5.4 на сто. Увеличава се минималният осигурителен доход за самоосигуряващите се от 560 лв. на 610 лева. Увеличава се и минималният осигурителен доход за регистрираните земеделски стопани и тютюнопроизводители - от 400 лева на 610 лева. Така сумата се изравнява с размера на минималната работна заплата, но още през миналата година при по-ниското й ниво, имаше оплаквания, че хората няма да успеят да плащат. Средният размер на пенсията на един пенсионер през 2020 година се предвижда да достигне 412. 28 лева, като номиналното нарастване е 8 на сто при очакван среден размер за 2019 година - 381.74 лева  Средният брой на пенсионерите за 2020 година се очаква да намалее до около 2.137 млн. души заради   от 1 януари догодина -за жените навършени 61 г. 6 м. и 35 г.10 м. осигурителен стаж (с два месеца повече). За мъжете изискуемата възраст нараства с 1 м. до 63 г. и 3 м, а изискването за стаж - с 2 м, до 32 г. и 10 м.  Общият размер на разходите за пенсии, краткосрочни обезщетения, службите по социално осигуряване и предоставените трансфери за 2020 година е 12. 5 милиарда лева. Планираните разходи за пенсии за 2020 година са 10.576 млрд. лева. Разходът за пенсии през 2020 година се очаква да бъде около 8.3 на сто от прогнозния БВП. Общият недостиг на средства в бюджета на НОИ е планиран на 4.134 милиарда лева,  от Държавния бюджет. ", "date": "2019.10.21", "title": "Само земеделците и самоосигуряващите се ще плащат повече за осигуровки догодина"}
{"url": "https://www.dnevnik.bg/photos/2019/10/21/3979359_fotogaleriia_svetovnite_snimki_na_denia_-_21_oktomvri/", "text": "Есенен ден в Прага, Чехия.", "date": "2019.10.21", "title": "Фотогалерия: Световните снимки на деня - 21 октомври"}
{"url": "https://www.dnevnik.bg/sport/2019/10/21/3979653_grigor_dimitrov_startira_vduhnoveno_vuv_viena_s_pobeda/", "text": "Григор Димитров стартира с уверена победа участието си в турнира във Виена. Българинът прекъсна серията от три поредни загуби, като надигра с 6:3, 7:5 Дамир Джумхур от Босна и Херцеговина. Димитров вече има 300 победи в професионалния тенис. Българинът, който е със 199 загуби, предстои да изиграе двубой №500 в кариерата си. В следващия си мач Димитров ще срещне Матео Беретини от Италия. Той се справи с британеца Кайл Едмънд след 3:6, 6:3, 6:4. Димитров спечели и четвъртия си мач срещу Джумхур. В предишните три срещи българинът трябваше да мине през три сета, за да преодолее босненеца. Димитров влезе силно в мача, като съперникът му допускаше много непредизвикани грешки. Българинът сервираше към бекхенда на Джумхур и това му носеше успех. С добро придвижване по корта Димитров взе преднина с 3:0, която задържа до края на сета. В заключителната част на сета Джумхур заигра по-силно с чести излизания на корта. Димитров издържа на натиска и затвори сета с 6:3. Добрата игра на Джумхур даде основания за равностоен втори сет. Двамата си размениха пробиви в началото, като Джумхур показа колебания в петия гейм. Сервисът на босненеца не влизаше, като Димитров проби на нула и взе преднина с 3:2. Димитров играеше уверено, но Джумхур вдигна темпото и върна пробива. Българинът остана концентриран и изчака своята възможност. Той спечели подаването на съперника и впоследствие затвори мача в своя полза след 7:5 във втория сет.", "date": "2019.10.21", "title": "Григор Димитров започна уверено във Виена с победа №300"}
{"url": "https://www.dnevnik.bg/sviat/2019/10/21/3979656_ot_rusiia_veche_se_mesiat_v_izborite_v_sasht_obavi/", "text": "Мрежа от поддържани от руски адреси профили в социалната мрежа за споделяне на снимки \"Инстаграм\" вече е започнала да се меси в предстоящите след почти година избори за президент на САЩ и обновен състав на парламента във Вашингтон, съобщи \"Фейсбук\". Посланията в тези профили са насочени към американци, а операторите им се представят за американци. Дейността им е прекратена в понеделник заедно с още 3 мрежи, поддържани от територията на Иран и действащи в други части на света. Руската мрежа е показала \"известни връзки\" с Агенцията за интернет изследвания, казват още от \"Фейсбук\". Агенцията, известна в медиите още като Фабриката за тролове, е посочена и санкционирана от САЩ за намеса в изборите през 2016 г. от името на руското правителство. Трупане на аудитория \"Виждаме, че тази операция е насочена основно към обществения дебат в САЩ и, казано накратко, се занимава с теми, които са предизвикателство и понякога предизвикват раздори в страната\", каза Натаниел Глейхер, ръководител на политиката на \"Фейсбук\" по кибер сигурността. Когато се действа по такъв начин, част от нещата, които се правят, засягат въпроси, имащи значение за изборите. Но не мога да кажа каква точно е целта им.\" Глейхер описва, че мрежата, свързвана с Фабриката за тролове, е използвала 50 профила в \"Инстаграм\" и един във \"Фейсбук\", за да събере около 246 000 последователи, от които около 60% са в САЩ. Първите профили са се появили някъде през януари 2019 г., а развиването на операцията изглежда \"доста нескопосано\". \"Доста от вниманието им бе заето с това да трупат последователи - а точно това се провежда при подготовката за операция.\" Адвокати на Concord Management and Consulting LLC - американската компания, която според прокуратурата се контролира от Евгений Пригожин и помага за действията на Агенцията за интернет изследвания, отричат той да е вършил нещо незаконно. Официалните власти в Русия често отхвърлят обвиненията за намеса в американската политика и избори. След като и съоснователят на \"Фейсбук\" Марк Зукърбърг заяви в интервю за NBC News, че Русия, Китай и Иран се месят в американските избори с все по-перфидни средства, говорителката на руското външно министерство Мария Захарова написа в профила си: \"Ето ви и \"фалшива новина в социалните мрежи\". Евтино и сърдито\". Имитиране, че са американци Материалите от тази мрежа са насочени и към републиканци, и към демократи, казва Бен Нимо. Той е изследовател от компанията \"Графика\" за анализ на социални медии, наета от \"Фейсбук\" за най-новата дейност на Агенцията за интернет изследвания. Повечето от съобщенията са плагиатство на материали на известни консервативни и прогресистки имена. Те включват преработени коментари, появили се първо в \"Туитър\" с критики срещу президента Доналд Тръмп, но и срещу основния му опонент Джо Байдън и конгресмена Александра Окасио-Кортес. \"Интересното е, че на този етап те се занимават изключително с копиране и препубликуване на оригинално съдържание от реални американци. Това може да е показателно за опит да прикриване на езиковите различия, чрез които в миналото бе по-лесно да ги откриваме\", обяснява Нимо пред \"Ройтерс\". Иранските мрежи за прикрита пропаганда Глейхер посочва още, че иранска мрежа, разкрита от екипа му, използва над 100 фалшиви или превзети профила във \"Фейсбук\" и \"Инстаграм\", за да атакува с послания потребители в САЩ, но и в някои части от франкофонска Северна Африка. Подмрежа на тези профили пренаписва статии от иранските държавни медии, за да ги пренасочи към потребители в латиноамерикански страни като Венецуела Бразилия, Боливия, Перу, Еквадор и Мексико. Дейността е била свързана с иранската кампания, установена през август 2018 г., в който според \"Ройтерс\" интернет потребителите са обработвани с обширна мрежа от сайтове за измислени новини. В нея е преопакована пропаганда от ирански държавни медии. Сега от \"Фейсбук\" казват, че на профилите \"обикновено се публикуват местни политически новини и геополитически истории, включително за американската политика, за Израел, подкрепата за Палестина и конфликта в Йемен\". От \"Фейсук\" обявиха днес, че премахват тези 4 мрежи, страници и групи, занимаващи се с \"координирано неавтентично поведение\".      - от ноември компанията ще започне да допълва списъка си с контролирани от държавата медии - засилва се и защитата на хора на изборни позиции и на кандидати, които може да бъдат податливи на хакерски атаки. - от днес администратори на профили във \"Фейсбук\" и \"Инстаграм\" могат да се обърнат към компанията за тяхната защита - обновява се и списъкът на сатове и профили на политически лица и кандидати - предоставят се филтри за подбор на рекламно съдържание, както и повече информация кой всъщност стои зад дадена страница във \"Фейсбук\". - специален изскачащ прозорец ще се появява при споделянето на съдържание от друг профил в \"Инстаграм\", когато след проверка на фактите в него от външен източник то е отбелязано като фалшиво - компанията \"Фейсбук\" започва да прилага политика на забрана за платени реклами, агитиращи, че е безсмислено или безпредметно да се гласува - в следващите няколко седмици по-ясно ще бъде обозначавано съдържание, оценено от външни проверители на фактите като \"фалшиво или отчасти фалшиво\"", "date": "2019.10.21", "title": "От Русия вече се месят в изборите в САЩ, обяви \"Фейсбук\""}
{"url": "https://www.dnevnik.bg/sviat/2019/10/21/3979678_netaniahu_se_otkaza_ot_mandata_za_sustaviane_na_kabinet/", "text": "Досегашният израелски премиер Бенямин Нетаняху се отказа от връчения му от президента на Израел Реувен Ривлин мандат за съставяне на ново израелско правителство, след като преговорите, водени от него, се провалиха, предадоха световните агенции. Нетаняху не успя да събере подкрепата на достатъчно депутати в парламента, които да се присъединят към евентуална негова управляваща коалиция и върна мандата днес на президента два дни преди изтичането на крайния срок. Израелското президентство съобщи, че Ривлин натоварва  съперника на Нетаняху - Бени Ганц , с мисията да се опита да състави на свой ред израелски кабинет. В Израел бяха произведени предсрочни избори на 17 септември,  но нито партията на Нетаняху, нито коалицията на Ганц успяха  да спечелят убедително, за да са в състояние сами да съставят правителство. /БТА", "date": "2019.10.21", "title": "Нетаняху се отказа от мандата за съставяне на кабинет"}
{"url": "https://www.dnevnik.bg/photos/2019/10/21/3979187_fotogaleriia_v_futbolistnite_durveta_i_oshte_komiksi/", "text": "Автор: penetrating, препоръчвания: 2", "date": "2019.10.21", "title": "Фотогалерия: Футболистните дървета и още комикси"}
{"url": "https://www.dnevnik.bg/sport/2019/10/21/3979223_s_misul_za_pobeda_300_grigor_dimitrov_startira_na/", "text": "Григор Димитров започва участието си на турнира от сериите АТП 500 във Виена с мач срещу босненеца Дамир Джумхур. Съперникът на българина  премина през квалификациите , за да стигне до основната схема и ще се изправи за четвърти път срещу Димитров. Дотук българският тенисист има три победи. И трите обаче дойдоха в пълен формат на срещите по три сета. За последно двамата играха на турнира в \"Куинс\" през 2018 г. Двубоят във Виена е трети от програмата на централния корт и няма да започне преди 18.30 часа. Надпреварата се излъчва по \"Макс спорт 1\". Седмицата, която започва е важна за Григор Димитров, като той може да запише победа №300 в кариерата си. Дотук бившият №3 в света има 299 победи и 199 загуби, като очаква и своя юбилеен 500-тен мач. Димитров започва новата седмица под №29 в ранглистата, като губи две позиции. През миналата година той отпадна още в първия кръг във Виена, като няма точки, които да защитава. След надпреварата в австрийската столица Димитров ще участва само в още един турнир през 2019 г. – \"Мастърс\" 1000 в Париж.", "date": "2019.10.21", "title": "С мисъл за победа №300 Григор Димитров стартира на турнира във Виена"}
{"url": "https://www.dnevnik.bg/analizi/2019/10/21/3975565_izbori_vuv_veliko_turnovo_balotaj_mejdu_bratovchedi/", "text": "                         \"Само аз, един съсед и двама-трима приятели не сме кандидати за общински съветници\" – тази шега набра голяма популярност във Велико Търново в предизборната кампания. 17 са листите за общински съветници, а към 37-местния общински съвет в историческата и духовна столица на България са се устремили 263-а кандидати. Вече са с един по-малко, защото ОИК дерегистрира един от тях, който се оказа, че има адрес в САЩ, но не и във Велико Търново. В кандидат-кметската надпревара няма особена интрига, като се има предвид, че от избор на избор кандидатите намаляват. Преди четири години за кметския стол се конкурираха осмина, а сега са шестима, като в реалната надпревара за доверието на избирателите са четирима. от \"Региони в растеж\", както и още няколко милиона за социални проекти се конкурират   (ГЕРБ), председател и на националното сдружение на общините, два мандата кмет, устремил се към трети, шампионката по стрелба, почетен гражданин на Велико Търново и заместник-председател на ПГ на БСП  , заместник-председателят на ПГ на патриотите историкът   (ВМРО), софийският адвокат, който по време на кампанията си налага име за разпознаване -   от \"Демократична България - Обединение\". В групата е и вечният кандидат за кмет – шоуменът с манекенките и джакузитата  . Този път той се явява от името на партия \"Българско национално обединение\". От същата партия Митьо-Пищова е и единствен кандидат за общински съветник, но без обичайната си кампания с кебапчета и бира на великотърновския пазар. В кампанията за кмет по документи, но не и с някакви видими признаци за представяне на визия за решаване на проблемите на Велико Търново и 36-е населени места в общината, е инспекторката от ВТУ \"Св. св. Кирил и Методий\"  , кандидатура на Българска социалдемократическа партия. Във Велико Търново по традиция кандидат-кметската кампания е интересна, защото проектира тенденциите на национално ниво. И този път на политическия пазар в старата столица продуктът е относително добър. В името на запазване на статуквото на ГЕРБ около кандидатурата на Даниел Панов, който е и областен председател на партията, е Културният, социалният и бизнес календарът са изцяло съобразени с предизборната му кампания. На срещите – тип разходка по квартали, градинки, срещи с културтрегери и интелигенцията, посещения по предприятията като предизборни обещания са дават стари идеи, лансирани през първите му два мандата, но останали по една или друга причина нереализирани – чака се да започне промяната на над 180 декара в Старото военно училище, намиращо се в \"сърцето на града\" и превърнало се в предизборна мантра в последните поне 20 години, където да бъде изграден новият градски център на Велико Търново с пешеходни зони, конгресен център, нова библиотека, военен музей, както и поне 2500 паркоместа. Чака се и държавата в лицето на МРРБ да даде пари за проектиране на нов пътен възел, който да облекчи трафика във Велико Търново към Арбанаси и Горна Оряховица. Чакат се магистралите \"Хемус\" и \"Русе – Велико Търново\", с които да дойдат и инвеститорите, които все не се появяват да правят своите бази на скромните 350 декара, единствените останали свободни общински площи между селата Леденик и Момин сбор. Масово се издирват и описват малкото останали свободни квадратни метри по кварталите, върху които да бъдат направени паркинги. макар и далечни. Социалистите не са имали кмет на Велико Търново пет последователни мандата, а за тази предизборна кампания имаха сериозни трудности за намиране на сериозна и печеливша кандидатура. В последния момент излезе името на великотърновката Весела Лечева, отдавна напуснала града, а общинската конференция на социалистите, за да я гласува гладко, се наложи останалите местни партийни функционери, които бяха получили номинации, доброволно да се оттеглят. Лечева е безспорен спортен авторитет, донесла много слава на България в спортната стрелба, но като политик във Велико Търново е приета основно от твърдото ядро на БСП и от малка част от периферията, което е показателно, че БСП няма как да разтвори ветрилото на гражданската подкрепа, още повече че се коалира сама със себе си, получавайки подкрепата само на АБВ и \"Движение 21\", които са производни на голямата лява партия.      В единствения до сега състоял се политически диспут между кандидатите за кмет на Велико Търново Весела Лечева показа непознаване на основните проблеми и не успя видимо да инкасира подкрепа, особено отговаряйки на въпроса на третия играч в надпреварата – колегата ѝ в парламента доц. Милен Михов от ВМРО, дали знае имената на улиците във Велико Търново. Необмислено тя отговори, че за това имало \"Гугъл\". Освен това обърка програмите, по които може да се намери решение за един от основните проблеми на Велико Търново, свързан с опазването на частните сгради паметници на културата в Стария град. когато при посещението на премиера Бойко Борисов в града на 11 октомври облепиха входно-изходните табели с надписите \"Цветанов град\", иначе явни податки в тази насока по време на кампанията не се отчитат. Верни на олимпийския принцип на участие в изборите, от ВМРО кандидатираха преподавателят по история във ВТУ \"Св. св. Кирил и Методий\" и народен представител от \"Патриотичния фронт\" доц. Милен Михов, добре познато име и лице в старопрестолния град, предвид дългогодишната му кариера и на общински съветник. ВМРО има малък, но постоянен, твърд и лоялен електорат в града и доказателство за това е неотменното им присъствие от поне трима общински съветници, а в някои от мандатите са имали и заместник-кмет по образованието и хуманитарните дейности. Най-много противоречия имаше при четвъртата кметска кандидатура на софийския адвокат Калоян Янков, издигнат в последния момент от \"Демократична България – Обединение\". Соченият за \"парашутист\" кандидат, въпреки че е родом от великотърновското село Самоводене, измести сочената за кандидат и за водач на листата на коалицията - дългогодишна великотърновска журналистка, доктор по политология и писателка Елена Чамуркова. С различни инициативи, една от които е така нареченото \"Демократично кафене\", където на по чаша кафе Янков и кандидатите за общински съветници разговарят с великотърновци, адвокатът успява да се наложи като име и да разгърне потенциала си. Въпреки началните противоречия, \"градската десница\" успя да влезе в кампанията за местните избори във Велико Търново мотивирана за прилично представяне.                           Бутафорната кандидатура на Димитър Маринов-Пищова и непознатото лице на Галя Паунова се явяват по-скоро като допълнение в пейзажа, който тази година се отличава и с много слаби послания от кандидатите. Слоганът на ГЕРБ, респективно на Даниел Панов \"Работа, работа, работа за Велико Търново\" не носи конкретно мобилизационно послание към електората, извън партийното ядро и чиновниците, гласуващи за партията, за да запазят работните си места. Весела Лечева води по-скоро кампания на отричането и започна с копиране на мотото от президентската кампания на Доналд Тръмп, но стандартите на САЩ са тотално неприложими към проблематиката и спецификата на Велико Търново, за да се разчита на слогана \"Имам цел: Велико Търново – отново ВЕЛИКО!\". Доц. Милен Михов залага на \"От нас идва промяната\", като единствената разлика в неговата предизборна програма с тази на останалите кандидати за кмет е, че се обещават безплатни детски ясли и градини. Калоян Янков и силната му листа за общински съветници са избрали за капанията посланието \"Велико Търново може много повече\", което по презумпция е ясно, че е така. В тази кампания се разби групата на общинските съветници от \"Реформаторския блок\". Един от тях е извън всякакви листи, друг е в листата на ГЕРБ и СДС, а третият е в листата на \"Българска демократична общност\". Бизнесът във Велико Търново – компаниите за опаковки, ай ти секторът, производителите на вафли и сладкарски изделия, не заявяват конкретна подкрепа към никой от четиримата основни играчи. за общински съветници в почти всички листи. Според политическите анализатори, този път Велико Търново няма да има кмет от първи тур, както се случи преди четири години. Най-вероятният балотаж се очертава да е по братовчедски – между Даниел Панов и Весела Лечева, каквито са и очакванията за основна политическа оцветка в Общинския съвет, допълнена с представители на ВМРО, \"Демократична България – Обединение\", \"Българска демократична общност\", ДПС и листата патерица на ГЕРБ от коалиция \"Алтернатива на гражданите\".", "date": "2019.10.21", "title": "Избори във Велико Търново: балотаж между братовчеди"}
{"url": "https://www.dnevnik.bg/sport/2019/10/21/3979224_tri_proiavi_na_rasizum_beliazaha_futbolniia_uikend_vuv/", "text": "В седмицата, в която английският национален отбор стана жертва на  расистки обиди в София  по време на квалификацията с България за Евро 2020, ситуацията ескалира и на Острова. В три различни двубоя бяха подадени сигнали за отправени расистки обиди към играчи, като един от двубоите дори беше прекратен. В събота в  квалификациите във ФА къп  между \"Харингей бороу\" и \"Йоувил таун\" фенове на гостите отправиха расистки обиди към камерунския вратар на домакините Валери Дъглас Паджетат. Това се случи при дузпа за \"Йоувил\", която беше реализирана, а секунди по-късно треньорът на \"Харингей бороу\" изведе играчите си от терена,а мачът не се доигра. Отново в събота на мач от Чемпиъншип между \"Лутън\" и \"Бристъл сити\" (3:0) бяха подадени сигнали за обиди от гостуващата агитка. \"Бристъл сити\" е клуб, който уважава различията между хората. Клубът по природа осъжда всякаква форма на расизъм. Ще се предприемат действия срещу всеки, който се е държал расистко настроен по време на нашето гостуване в Лутън. Всеки закупил билет или сезонна карта ще бъде проверен и при нужда ще бъде докладван на властите. В момента клубът разследва подадените сигнали за расизъм и може да гарантира, че ще бъдат взети мерки срещу него\", реагираха веднага от \"Бристъл\". Сигнал беше подаден и в Шотландия след двубоя между \"Хартс\" и \"Рейнджърс\" (1:1). Домакините съобщиха, че разследват сигнал за расистки обиди към звездата на гостите от Глазгоу Алфредо Морелос. След инцидентите от уикенда английската полиция обяви, че започва разследване. През уикенда Висшата лига стартира кампания, която да засили за пореден път борбата с расизма по английските стадиони. Случките от изминалите дни не са първите през настоящия сезон, след като вече няколко пъти играчи се оплакаха от обиди. В началото на месеца беше съобщено, че футболните престъпления в Англия бележат  ръст от 47% .", "date": "2019.10.21", "title": "Три прояви на расизъм белязаха футболния уикенд във Великобритания"}
{"url": "https://www.dnevnik.bg/politika/2019/10/21/3977504_raionen_kmet_ili_fokusut_da_upravliavash_100-hiliaden/", "text": "В трите най-големи града - София, Пловдив и Варна, освен за кмет на общината, на 27 октомври ще се гласува и за кмет на район. В някои от районите - като софийските \"Люлин\" и \"Младост\", живеят над 100 хиляди души. Те са по-големи от повечето областни градове, но не са самостоятелни юридически лица както общините, а кметовете им нямат свой самостоятелен бюджет. И районният кмет не може сам да сключва договори, ако не е упълномощен от кмета на голямата община. \"Той е цар с картонена корона\", смята Милка Христова от БСП, зам.-председател на Столичния общински съвет. Тя посочва, че районният кмет получава само толкова пари, колкото са му отпуснати от бюджета на голямата община и одобрени от общинските съветници. Тези пари са целеви - за заплати на общинските служители, за общинските училища и детски градини и др. В 122-хилядния \"Люлин\" няма нито концертна зала, нито галерия, нито спортна зала. Това е така, защото всички решения се взимат в централната община, беше изводът, направен на дискусия между архитекти и урбанисти за градската среда в Съюза на архитектите в България. Районният кмет се назначаваше от кмета на общината до влизането в сила през 2014 г. на новия Изборен кодекс. От предишните местни избори през 2015 г. той се избира пряко, което е крачка към децентрализацията и развитието на местното самоуправление. Въпреки това правата му на администратор не бяха увеличени. Това не намали интереса към тази управленска длъжност. За нея в София заплатата е 2200 лева, като само за кметовете на \"Люлин\" и \"Младост\" тя е 2500 лв. В Общинската избирателна комисия на София са се регистрирали 344 кандидати да станат районен кмет на някой от 24-те района. Най-много желаещи има за район \"Красно село\" - 18. Следват \"Младост\", \"Овча купел\" и \"Искър\" - със 17, а за \"Люлин\" са 16. В Пловдив желаещите да оглавят някой от шестте района са 72. Най-много са регистрираните кандидати за \"Централен\", за \"Северен\" и \"Южен\" - по 13. Във Варна районите са пет, а броят на кандидатите - 45. Там интересът е най-голям към район \"Одесос\" - 11 души и към \"Приморски\" - 10. Бюджетът на района е част от общия бюджет на общината като за София средства се отпускат на тримесечие. Приходната част на районните бюджети се формира от постъпления от общинския бюджет и от собствени извънбюджетни сметки - наеми, дарения и др. Кметът на район изпълнява бюджета на общината в частта му за района, гласи чл.46, ал.1, т.1 от Закона за местното самоуправление и местната администрация. Така те по закон са второстепенни разпоредители с бюджетни средства, което значи, че кметовете им не формират и реално не разполагат със свой бюджет. \"Бюджетът на района не се отнася за капиталовите разходи и на практика районите не могат самостоятелно да управляват големи проекти\", обяснява Мария Ачкова, кмет на район \"Средец\". Това важи и за огромните райони като \"Младост\", \"Люлин\" и \"Надежда\", които са по-големи по население от доста областни градове. Районният кмет не събира и местните данъци и такси. С тях в София се занимава дирекция \"Общински приходи\" на Столичната община. Районите не са самостоятелни юридически лица, поради това те са със свити възможности за самостоятелни решения. \"Сключването на договори от районния кмет е по упълномощаване от кмета на Столичната община\", обясни Мария Ачкова от ДСБ, кмет на централния район \"Средец\". При изредените ограничения сега е много трудно кандидатът за районен кмет да изготви реалистична програма, каза тя. Изпълнението й в по-дългосрочен план става зависимо от много неизвестни - кой ще бъде избран за кмет на общината, дали ще е от същата партия или от друга. Кои политически сили ще доминират в общинския съвет, както и коя партия ще доминира в дадена ресорна комисия. \"Тук има както политически елемент, така и личностен – с някои хора можеш да работиш добре, с други – не. За моя мандат, мога да кажа, че в Столичната община и в общинския съвет отношението беше в повечето случаи привидно неутрално – до открито враждебно\", каза Ачкова. Тя даде пример с ремонта на ул. \"Граф Игнатиев\", която се намира на територията на район \"Средец\". \"На един етап представители на ГЕРБ в Столичния общински съвет разпространяваха публично тезата, че всички участници в строителството са си свършили много добре работата и само районният кмет не е изпълнил задължението си да информира гражданите. В последствие се видя, че това въобще не е така\", обясни Ачкова. \"Районният кмет е недомислица. Той стои на вратата, хората го търсят за решаване на проблемите, но той нищо не може да направи\", коментира Ангел Джамбазки от ВМРО, кандидат за кмет на София, на предизборна среща. Константин Павлов от \"Демократична България\", сега кандидат за кмет на район \"Лозенец\", не се притеснява от ограничените правомощия на тази длъжност. Убеден е, че обединението ще има силна група в Столичния общински съвет, \"от която ще зависят много неща и тогава ще правя политика с ресурсите, които общинският съвет ще заделя за район \"Лозенец\", казва той. Павлов се надява групата на \"Демократична България\" в общинския съвет да успее да наложи идеята си за делегирани бюджети на отделните райони. \"Защото независимостта на районния кмет сега е като на детенце, което пращате с точни пари да купи нещо от магазина. Толкова е голяма\", обяснява той. \"Дневник\" потърси мнението и на сегашни районни кметове от ГЕРБ. Някои от тях изразиха готовност, но трябваше да получат разрешение от предизборния щаб на партията. Оттам отклониха предложението с мотива, че \"всички районни кметове сега са много заети с изборите и нямат възможност\". В София районните кметове на ГЕРБ са 18 от общо 24. Това е мнението на Ачкова. Въпреки това тя подчерта, че прекият избор на районен кмет е израз на политиката на децентрализация в големите градове, която е не само полезна, но и задължителна по европейските стандарти. Сегашното положение определи по-скоро като деконцентрация, а не реална децентрализация. В момента инициативността на районния кмет е спъвана от тромава процедура за всяко полезно начинание, е наблюдението на Милка Христова от БСП, зам.-председател на Столичния общински съвет. \"Ако районният кмет реши да ремонтира вътрешна квартална улица, той трябва да напише докладна до Фандъкова, а тя – до фирмите, които поддържат уличната мрежа\", обясни тя. Според нея сега големи райони като \"Младост\" нямат собствени средства за поддържане на детски площадки и градини. \"Трябва да се даде възможност поне 20 % от инвестиционната програма да се определя от районния кмет. Той да посочва обектите в района, където да се извършат ремонти, разбира се, с участието на гражданските общности и инициативи. В момента централната общинска администрация решава къде какво да се прави\", добави Христова. В Закона за местното самоуправление и местната администрация, чл.46 очертава дейностите, които извършва районният кмет: - изпълнява бюджета на общината в частта му за района. - отговаря за стопанисването на определени от общинския съвет обекти на общинската собственост. - организира провеждането на благоустройствени, комунални и др. мероприятия - назначава и освобождава служителите в районната администрация - води регистрите на населението и гражданското състояние и ги актуализира в ЕСГРАОН - осигурява извършването на административни услуги на физически и юридически лица - осигурява спазването на обществения ред в района - ръководи защитата на населението при бедствия и аварии - организира изпълнението на актовете на общинския съвет и на кмета на общината за района - може да участва в заседанията на общинския съвет със съвещателен глас. Законът за устройство на територията също дава някои конкретни правомощия на районния кмет и на районния главен архитект - за съгласуване и одобряване на работни устройствени планове.", "date": "2019.10.21", "title": "Районен кмет, или фокусът да управляваш 100-хиляден град без свой бюджет"}
{"url": "https://www.dnevnik.bg/analizi/2019/10/21/3979155_v_nrb_pisateli_artisti_ucheni_flirtuvaha_s_jivkov_a/", "text": "                         Ако пишех учебник по политически пиар в български условия, щях задължително да препоръчам на кандидатите за власт никога да не мобилизират представителите на интелигенцията в своя подкрепа. Защото резултатът ще е неблагоприятен и за двете страни. Примерите за това през годините са много. А и от последните дни има достатъчно. Да вземем срещата на Мая Манолова с творци и интелектуалци. И защитата на единствения кандидат за главен прокурор в отворено писмо от шестима академици и двама член-кореспонденти на БАН. От срещата на Манолова няма да се запомнят предвидимите хвалби по неин адрес. Ще се запомни най-вече една фалшива новина: че в мероприятието е участвал и режисьорът Милко Лазаров, предизвикала сърдитото му опровержение. \"За мен е изключително неприятно името ми и филмът \"А̀га\" да се използват в такъв контекст и да се правят подвеждащи внушения, още повече че никога не съм заявявал подкрепа под каквато и да е форма за предизборната кампания на Мая Манолова\", пише той. Извинението на щаба на кандидат-кметицата, че е станала \"техническа грешка\" само задълбочи гафа, защото показва липсата на реален интерес към поканените творци, свеждането им до поменик от имена за политическа употреба. Ако наистина е било грешка, а не съзнателно включване на нищо неподозиращия Лазаров с надеждата \"да мине между капките\", тя е по Фройд. Издава притеснение от липса на културни фигури със значими актуални постижения сред присъстващите на срещата с Манолова. Едно е зад теб да стои авторът на тазгодишното българско предложение за \"Оскар\", друго е да призовеш дежурни участници в обществено-политическите масовки на прехода. Случаят с академиците беше още по-неуместен. Първо, защото ако прочетеш писмото им без подписите под него, няма как да познаеш, че е писано от учени. То прилича по-скоро на набързо скалъпен колаж от медийни клишета. И второ, защото по нищо не личи от написаното, че академиците имат компетентността да разберат кой става и кой не става за главен прокурор. И тя съвсем не може да бъде компенсирана от демонстрираната омраза към протестиращи и соросоиди. Въобще, неочакваната им намеса в казуса е напълно в духа на популярния израз \"Нерде Ямбол, нерде Станбул\". Не напразно се появи шеговитото подхвърляне, че ако кандидатът за главен прокурор има такава мощна академична подкрепа, може би ще е по-добре да го направят председател на БАН. Ако очертаем общ политически профил на участниците и в двете акции, той несъмнено ще е ляв. Нещо повече - политическото използване на интелигенцията само по себе си е лява политика. Затова като друг куриоз в срещата с Мая Манолова се прие присъствието там на скулптора Велислав Минеков, който винаги се е заявявал като остър критик на лявото. Говоря за българското \"ляво\", генеалогично свързано с бившата комунистическа върхушка, която се представяше за лява, но това не ѝ попречи да се възпроизведе във видимите и задкулисните форми на местния посткомунистически капитализъм. До такава степен, че все повече заплашва с изчезване крехкото, появило се навремето като опозиция на БСП българско \"дясно\". Днес срещите, писмата и подписките на културни дейци в подкрепа на държавната власт и кандидатите за нея са реминисценция на доброто старо време за същата тази върхушка. Когато тя беше влязла в неписан договор с интелигенцията за размяна на лоялност срещу привилегии. И когато беше станал пословичен флиртът на писатели, артисти, учени и други с Тодор Живков. Тогава впрочем предпочитаните моменти, в които те можеха директно да му нашепват в ухото желанията си, бяха ловът и танцът. По-късно работата с този сговорчив контингент бе поета от дъщеря му Людмила Живкова. През новия век президентът от БСП Георги Първанов, също ловджия, а вероятно и танцьор, се опита максимално да възпроизведе Живковия модел на близост между власт и интелигенция с кръг от \"леви интелектуалци\", наименувал си \"Съзидание\". Разбира се, нищо не можеше да е същото, най-малкото защото държавният глава вече не можеше да осигури кой знае какви привилегии - те се свеждаха главно до ордени \"Стара планина\". А и в променената ситуация за предпочитане беше не кръг интелектуалци, а обръч от фирми. Не беше обаче без значение фактът, че Първанов е бил сътрудник на Държавна сигурност. В своя активен период ДС имаше висока степен на пенетрация сред интелигенцията. Основно по две линии: на хора, които нямаха талант и виждаха единствения си шанс да се чувстват значими като цензури на талантливите. И на талантливи, чийто единствен шанс да реализират таланта си беше да сключат \"сделка с Дявола\" (тази втора линия обяснява защо интелектуалци със свободно алтернативно мислене като Вера Мутафчиева, Богдан Богданов или Георги Данаилов се оказаха сътрудници на службите). Така или иначе, съхраненият през прехода организационен потенциал на ДС по различно време се използваше за формирането на културни общности - около президента, БАН, вестник \"Труд\" и прочие, които при нужда могат да бъдат изкарани на \"политическа бригада\". Техните ядра, поколенчески предопределено, изповядват старата лоялност и вършат много по-съществена идеологическа роля в полза на българското \"ляво\" от подкрепата на този или онзи. Те настояват за ценностен континуитет в българската култура преди и след падането на комунизма. Допускат, че може да има промени в политическата и икономическата система, но в културните йерархии и авторитети - не. Мисията им е да запазят \"истинските\" ценности и \"истинските\" гении (както понякога без ирония наричат самите себе си), които са формирани през комунизма. Да блокират демократичната преоценка на ценностите. Талантливите млади, които отдавна принадлежат на свят без културни граници, вече трудно могат да бъдат приобщени към кампаниите на тази мъглявина, наречена със соцносталгия \"българска интелигенция\". Както личи и по реакцията на Милко Лазаров. Случва се някой от тях да излезе в подкрепа на чезнещото дясно, но силата им не е в подкрепите, а в протестите и именно там може да ги срещнете, а не на предизборни мероприятия. Защото, както е известно, културата, ако не е окована от принуди и зависимости, сама по себе си е съпротива.", "date": "2019.10.21", "title": "В НРБ писатели, артисти, учени флиртуваха с Живков. А днес?"}
{"url": "https://www.dnevnik.bg/intervju/2019/10/21/3977959_arh_borislav_ignatov_sofiia_zaslujava_dobro_upravlenie/", "text": "                         - Най-тежкият проблем е мръсният въздух. Виждам неговото решение чрез едно добро управление на града. Всички физически проблеми в градската среда са резултат от лошо управление, немарливост, занижен контрол, който много често е снизходителен към определени кръгове, към определени фирми. Ние показахме информация за автобусни линии, по които, въпреки че договорът е за нови автобуси, се търкалят стари, замърсяващи. Всичко това се отразява на въздуха, който ежедневно дишаме, а други богатеят за сметка на обществения ресурс. Така че решението е чрез добро управление и мерки, които са европейски - контрол, стимулиране на енергоефективност в целия град, тъй като замърсяването на въздуха идва от битово отопление на неефективни сгради, както и от трафик. И двете в София са на ниско ниво и вина за това има общината - че не провежда нито стимулиращи политики, нито санкциониращи към нарушителите. Ние ще въведем и двете. - В никакъв случай не бива да се изгарят отпадъци в София, както и в който и да е европейски съвременен град. Но особено в София, тъй като тук чисто географски ние сме в котловина между планини и всяко замърсяване - особено зимно време, остава в тази котловина и всички ние - особено децата, страдаме от този мръсен въздух - голяма част от децата и възрастните имат алергии. Боклуците, горени в печки в частни домове, са голям проблем, много дразнещ. Но също така огромна опасност за града има и този проект за инсинератор, който управляващите в момента в една така много сговорна коалиция ГЕРБ - БСП - ВМРО защитават и гласуват в общинския съвет. Това е много голяма опасност за града и ние сме категорично против този проект. Това е крематориум за боклук в центъра на града, който - освен че ще задължи общината допълнително със 130 млн. към 709 млн. лева дълг, ще замърсява допълнително въздуха. Това, което прелива чашата на всякаква логика, е, че този инсинератор, този крематориум е с много по-голям капацитет, отколкото боклук произвежда София, което веднага ни навежда на мисълта, че те имат предвид да се внася боклук, който да се гори, и то в центъра на София. Това е абсолютно недопустимо. Този проект във всичките си аспекти е нелогичен, той е някак си странен. И всичко необяснимо, което няма екологичен или друг смисъл, създава усещането за корупция и лошо управление. Ние ще пресечем това чрез прозрачност, обсъждане с хората. Непрекъснато съм в срещи из целия град с хора от различни райони - специално за инсинератора всички, които са около предвидената площадка, са категорично против; те не искат това да се допусне по никакъв начин и ние сме против него. - Решението е заложено в нашата програма и то е европейска директива, европейска политика. Справедлива такса смет за всички, която стимулира разделното сметосъбиране и намаляване на количеството боклук, който е нерециклиран - това, което се гори в тези инсинератори, което е остаряла технология. Ние ще вървим към директно преработване на отпадъците и намаляване на този компонент на боклука. Европейска директива е през 2030 г. минимум 50% от боклуците да се преработват, като се върви към 80 и 90%. Ние ще направим това и инсинераторът е спънка в този процес, защото, веднъж построен, той ще трябва да бъде натоварван да работи. Ние не искаме нито да произвеждаме повече боклук в София, нито да внасяме външен боклук, който да горим тук и нашите съграждани да дишат. Това е абсурд. - Всички незаконни сгради подлежат на премахване по закон. Това е смисълът на закона. И при нас вече няма да има този номер, който видяхме при сегашното управление - изказване от сорта на: \"Незаконно, но допустимо.\" Това е пълен абсурд, особено изказано от началника на дирекция \"Строителен контрол\" в общината арх. Влади Калинов, който след наша реакция беше освободен. Всичко това ще приключи веднъж завинаги. Не може правилата да важат за едни, а за други - не. Те ще бъдат ясни, контролът ще бъде безкомпромисен и един за всички. - Там Столичната община има голям грях, че до момента не е приложила нито веднъж предвидения механизъм в Закона за културното наследство, който позволява да се извършва ремонт и срещу този ремонт сградата да бъде ипотекирана. Това е много силен механизъм, работещ в цяла Европа. Ние ще отделим бюджет, за да реализираме един-два пилотни проекта по този образец, които съм сигурен, че ще имат отзвук и много голям ефект върху всички собственици на такива сгради, така че те да ги поддържат в изряден и добър вид. Всички имаме интерес от това. - Не. Това предстои да се определи с конкретната работа. Такива сгради, кандидати за такъв тип намеса, за съжаление са много. Тази дейност е занемарена. Ние ще ги подложим на анализ, ще направим списък и ще започнем подред. - Решението е оздравителна политика. \"Топлофикация\" е докарана до това положение от лошо управление със съгласието на всички представители на ГЕРБ, БСП и ВМРО в общинския съвет. С техните гласове е избрано това ръководство на дружеството - управителен съвет, надзорен съвет. Също така е позволено \"Топлофикация\" да минава през посредници за търговия на борсата на електроенергия, която \"Топлофикация\" произвежда. Това са огромни пропуснати приходи за \"Топлофикация\", които не позволяват тя да бъде оздравена. Също така цената на природния газ е изключително важен фактор в определянето на разходите на \"Топлофикация\" и съответно в големината на сметките на нашите съграждани. Ние ще направим диверсификация на газовите доставки. В момента втечненият газ е на цена, два пъти по-ниска от тази на природния газ, който идва по тръбопровода. Законът вече позволява и веднага ще направим търгове за доставка на газ на по-ниски цени. Тези мерки, включително и прилагане на преструктуриране и по функции на \"Топлофикация\" - в производство на енергия - електро- и топло-, преносна мрежа и отделно търговия - това ще ни позволи да виждаме точно къде са проблемите и да ги отстраняваме. Цялостна оздравителна дясна политика за \"Топлофикация\" в полза на гражданите, така че дългът й постепенно да бъде премахнат и да няма опасност сметката да им бъде връчена на тях, към което върви това управление - чрез задлъжняване и същевременно обогатяване по неясни икономически причини на определени фирми, което буди съмнение за свързаност и корупция. Ние ще прекратим това в полза на всички. - Велосипедистите в момента нямат цялостна мрежа, по която да се движат. Това е изключително рисковано и опасно. Аз самият карам велосипед ежедневно - особено в летните месеци, и виждам от собствените си очи как в момента има едни велоотсечки, които не водят никъде и не са свързани в цялостна система. Изключително важна и основна задача, която ще изпълним в бързи темпове, е да ги свържем в цялостна мрежа, за да може на велосипед или на друг вид екологично двуколесно средство като електрически скутери и тротинетки да се прекосява града от единия край до другия, да има свързаност между центъра и планината. Всичко това е крайно необходимо. Ние ще го направим и това ще доведе до намаляване на трафика. Всеки човек на велосипед, тротинетка или скутер значи един автомобил по-малко в трафика, което е добре и за шофьорите. Това ще бъде цялостна мярка заедно със създаване на общ център за управление на цялостното движение. В момента има един център, който управлява метрото, втори, който управлява светофарите, трети за градския транспорт, да не говорим за МВР, Бърза помощ, пожарната. Всичко това ще го съберем на едно място, ще го координираме заедно с МВР, разбира се, за да имаме едно динамично, съвременно управление на движението - да могат да се пускат зелени коридори, когато има необходимост, да се регулират светофари. С тази улична инфраструктура в момента и при едно добро управление на светофарите, което сега е невъзможно, защото те не са свързани, ние ще облекчим трафика чувствително, а оттам и замърсяването, което е цялостно решение на два проблема. - Аз проведох неформални референдуми с мои идеи, които по-рано пуснах за него, и се убедих, че там консенсусно архитектурно решение не може да бъде постигнато. Вече съм напълно убеден и смятам, че този паметник трябва да бъде демонтиран, скулптурните групи да бъдат изложени в музея на тоталитарното изкуство, а на негово място да възстановим европейския, оригинален облик на Княжеската градина. Това ще бъде полезно освен като градска среда - всъщност там ще удвоим озеленяването на мястото на това, което е бетон и гранит в момента; това ще бъде полезно и срещу замърсяването в района около Орлов мост, който е един от най-замърсените по последните данни за азотния диоксид. - В момента София не се управлява нито като фирма, нито като община. Наистина това, което виждаме от документите, повечето от които не са публични и се крият под различна форма - всеки наш съгражданин знае, че средствата потъват по неясни системи. Ние ще осветлим всичко това, ще направим директни онлайн излъчвания на всяко заседание на общинския съвет и на всичките комисии към него със създаване на протоколи веднага кой как гласува поименно. В момента няма история за поименното гласуване. Това смятам, че нашите граждани очакват с нетърпение и желание да видят техните избраници какво правят в градския парламент. Това ще доведе до много по-ясна картина кой за какво се бори и как ще отстоява някакви съмнителни решения пред своите избиратели. Ние ще осветлим това и то ще е от полза на всички в града. И ви гарантирам, че изведнъж ще почнат да се появяват и тротоари, и ясли, и детски градини, защото в момента средствата за това чрез изкуствено завишени цени във всичко - и градски транспорт, и концесии, всъщност потъват. И софиянци се ограбват ежедневно, а нещата, от които имат нужда, им се обещават и те чакат за тях с десетилетия, но не се случват.", "date": "2019.10.21", "title": "Арх. Борислав Игнатов: София заслужава добро управление на светло"}
{"url": "https://www.dnevnik.bg/evropa/2019/10/21/3979226_budeshtiiat_evrokomisar_po_ikonomikata_prizovava_za/", "text": "Европейският съюз има нужда от по-свободни бюджетни политики и промяна на фискалните правила, заяви бъдещият еврокомисар по икономиката Паоло Джентилони, цитиран от \"Ройтерс\". Джентилони написа в статия в италианския в. \"Соле вентикуатро оре\", че правилата на ЕС за дефицита и дълга не трябва да бъдат пренебрегвани, но е необходимо да бъдат преразгледани и осъвременени. \"Време е страните, които имат фискално пространство, да го използват в цялостен контекст на не толкова ограничителни бюджетни политики\", заяви той. Джентилони, който е бивш италиански министър-председател и трябва да замени Пиер Московиси като еврокомисар по икономическите и финансовите въпроси, предупреди, че предвид забавянето на икономиката на ЕС \"не трябва да се пренебрегват рисковете от продължителен период на слаб растеж\", а задачата за стимулиране на икономиката \"не може да бъде оставена само на паричната политика\". Джентилони ще има важна роля за внимателното проучване на проектобюджета на Италия за 2020 г., който беше представен на Европейската комисия миналата седмица. Бюджетният план предвижда повишаване на структурния дефицит за следващата година с 0.1 процент от брутния вътрешен продукт, което е промяна в сравнение с поетия по-рано от Рим ангажимент за понижаването му с 0.6 на сто. /БТА", "date": "2019.10.21", "title": "Бъдещият еврокомисар по икономиката призовава за по-свободни бюджетни политики"}
{"url": "https://www.dnevnik.bg/bulgaria/2019/10/21/3979229_plevneliev_prizova_rumen_radev_da_otloji_izbora_na_nov/", "text": "Президентът Росен Плевнелиев (2012 - 2017) призова настоящия държавен глава Румен Радев да се възползва от конституционното си право и да върне избора на нов главен прокурор. Повод за искането му е липсата на конкуренция за поста, тъй като Иван Гешев е единственият кандидат. Плевнелиев добави, че при встъпването си в длъжност като президент е апелирал за позицията да се борят поне трима души. Освен това е настоял кандидатите да бъдат изслушани пред медии, за да могат всички хора да разберат какви са концепциите им за работа. \"Апелирам към държавния глава да се възползва от конституционното си право и да отложи избора на нов главен прокурор\", каза Плевнелиев. Мандатът на настоящия главен прокурор Сотир Цацаров изтича в края на годината, а на 24 октомври предстои да бъде избран приемникът му, като почти сигурно това ще бъде заместникът му Иван Гешев. Президентът издава указа за назначаване на главен прокурор и ако реши да върне избора на Висшия съдебен съвет за прегласуване, това може да доведе до връщане на процедурата от самото начало. За пореден път Плевнелиев коментира и ситуацията около новия завод на \"Фолксваген\", за който се борят България и Турция. По думите му оборотът на подобна фабрика е около 6 млрд., но не уточни в каква валута. През последните седмици той няколко пъти обяви, че изборът на Турция за партньор ще \"изпрати лош сигнал\" до другите страни в Европейския съюз. Плевнелиев отговори и на призива на премиера Бойко Борисов да спре да оказва натиск за избора на компанията. \"Немските медии застанаха зад България. Колко често се случва това? Големите стратегически проекти ще ни пропускат, защото нямаме амбицията да ги привлечем. Битката е за богатството и благоденствието на народа\", каза още Росен Плевнелиев.", "date": "2019.10.21", "title": "Плевнелиев призова Румен Радев да върне избора на нов главен прокурор"}
{"url": "https://www.dnevnik.bg/na_put/2019/10/21/3979107_finlandiia_ochakva_ot_chujdite_turisti_da_polojat/", "text": "Финландия се присъедини към държавите, които очакват от туристите уважение към своята природа, култура и начин на живот. Финландският туристически борд състави клетвен лист за вярност към нейните екологични ценности, който туристите да подпишат символично, преди да я посетят. Бъдете повече финландец, призовава нова кампания в подкрепа на устойчивия туризъм в страната. \"Заклевам се, че докато пътувам, ще се старая повече да приличам на финландец и да бъда вътрешно спокоен. Природата ме разтоварва и ме свързва с вечността, кълна се, че ще се отнасям с уважение към нея\", гласи текстът. Тези, които подпишат документа, дават обет да не оставят пластмаса и други отпадъци в езерата и горите, че ще утоляват жаждата си с чудесната вода от чешмата. Текстът продължава с ангажимента да се възползваме разумно от свободата в страната да се пътува без прегради. \"Горските плодове и гъбите са за ядене, но ще ги бера само следвайки съществуващите пътеки. Дивата природа съществува много преди хората и няма да бивакувам където ми падне\", се казва в документа. \"Дължа уважение на местните хора и няма да им досаждам с фотоапарата си, нито ще вдигам шум. Знам, че финландците са леко необщителни хора, но ще се постарая с тази клетва да заслужа доверието им\", гласи текстът. Клетвеният лист може да бъде подписан чрез  сайта на Финландския туристически борд.  Британският \"Телеграф\" припомня, че Исландия първа през 2017 г. поде такава инициатива, като монтира на летище Кефлавик \"клетвен бутон\", с който туристите да изказват съгласие, че няма да оставят в местната природа следа от престоя си. Подобни инициативи има на островната група Палау в западната част на Тихия океан, на Хаваите, в Нова Зеландия и окръг Сонома, Калифорния.", "date": "2019.10.21", "title": "Финландия очаква от чуждите туристи да положат клетва за вярност"}
{"url": "https://www.dnevnik.bg/ot_vas/galeriiotvas/2019/10/21/3979230_chitatelska_fotogaleriia_arjentina_-_patagoniia_i/", "text": "На летището в Буенос Айрес преди полета за Ушуая. Ушуая претендира да е най-южният град на планетата", "date": "2019.10.21", "title": "Читателска фотогалерия: Аржентина - Патагония и Огнена земя"}
{"url": "https://www.dnevnik.bg/zelen/2019/10/21/3979253_v_poslednata_sedmica_v_gulubovo_e_registrirano/", "text": "Значително замърсяване на въздуха е регистрирано в неделя следобед в Гълъбово, съобщава \"Нова телевизия\", позовавайки се на портала Air Quality Index на Европейската комисия. Станцията на Изпълнителната агенция по околна среда е показала концентрация на серен диоксид от 760 микрограма на кубичен метър, което е два пъти над допустимите средночасови нива. През последните 7 дни високи стойности на серен диоксид са отчетени четири пъти. На 16 октомври концентрацията е била дори 817 микрограма на кубичен метър. Серният диоксид се натрупва при изгаряне на горива с високо сярно съдържание, уточнява сайтът на Изпълнителната агенция по околна среда. Там е посочено, че основният източник на замърсяване са ТЕЦ-овете и битовото горене.", "date": "2019.10.21", "title": "В последната седмица в Гълъбово са регистрирани замърсявания със серен диоксид"}
{"url": "https://www.dnevnik.bg/politika/2019/10/21/3979277_valeri_simeonov_10-godishnoto_upravlenie_na_gerb/", "text": "Лидерът на Национален фронт за спасение на България (НФСБ) Валери Симеонов заяви, че нивото на политиката се е сринало и е нужна промяна в положителна насока. Пред \"Нова телевизия\" той прогнозира, че след местните избори най-вероятно ще има някакви властови промени, но не \"кой знае колко сериозни\". \"Ние в момента участваме много формално във властта. Нямаме министерства със съответните ресурси, каквито имат другите коалиционни партньори. Нямаме хора на високи позиции, които да определят глобално политиката\", каза Симеонов, който е част от коалиционния партньор на ГЕРБ \"Обединени патриоти\". Той уточни, че вицепремиерът Марияна Николова, която го замени на поста след подадената от него оставка, е професионална фигура, а не партийна. \"Има нужда от промяна в българската политика. Все пак 10-годишното управление на ГЕРБ натрупа и доста негативи. Дано всяка партия се промени положително. Много ниско се свали нивото в парламента, особено от Корнелия Нинова, която се опитва от всичко да направи скандал. Нивото на политиката се срина\", добави Симеонов.", "date": "2019.10.21", "title": "Валери Симеонов: 10-годишното управление на ГЕРБ натрупа доста негативи, има нужда от промяна"}
{"url": "https://www.dnevnik.bg/kultura/2019/10/21/3979275_georgi_gospodinov_specheli_golemoto_evropeisko/", "text": "Романът \"Физика на тъгата\" на Георги Господинов за пръв път донесе голямото европейско литературно отличие Angulus в България. Това съобщи писателят в профила си във \"Фейсбук\". \"Има и такива новини. Наградата \"Ангелус\" за \"Физика на тъгата\" отива за пръв път в България. Благодаря на всички! На Магда Питлак за превода, на издателите си тук и в Полша, на журито с големия поет Ришард Криницки, на Олга Токарчук, която застана зад \"Физика на тъгата\" още в началото, на Кшищоф Варга и Газета Виборча, където излезе първата голяма рецензия за романа, на прекрасните писатели, с които бяхме номинирани заедно! За мен е чест. Сред лауреатите на наградата са Светлана Алексиевич, Петер Естерхази, Юрий Андрухович, Миленко Йергович, Серхий Жадан, Мартин Полак, Петер Надаш, Йозеф Шкворецки...\", гласи съобщението му. За превода на романа на полски парична награда получи и Магда Питлак, а наградата на читателите взе украинският писател Юрий Виничук за романа \"Танго на смъртта\". Наградата Angelus е полска и се връчва от 2006 г. във Вроцлав за книга, публикувана на полски от жив автор. Господинов попадна сред финалистите за втори път след 2012 г., когато беше номиниран за сборника с разкази \"И други истории\". Според регламента на наградата тя се връчва на писатели от Централна Европа, чиито произведения \"се занимават с най-актуалните теми на съвремието, предизвикват размисъл и разширяват знанията за други култури\". По време на срещата на седемте номинирани за отличието преди време писателят казва: \"Физика на тъгата\" бе създадена като опит да отговори на въпроса защо България се смята за една от най-тъжните страни в света.\" Полското издание на книгата е придружено от препоръка от носителката на \"Нобел\" за литература за 2018 г. Олга Токарчук, което гласи: \"Трогателно изследване на мита, който се случва по всяко време, навсякъде.\" Отличието представлява статуетка на Ева Росано, към която вървят 150 хил. злоти (около 35 хил. евро) за писателя и 20 хил. злоти за преводача. Наградата се финансира от общината във Вроцлав. Преди около седмица издателство \"Жанет 45\" пусна на пазара осмото българско издание на романа  \"Физика на тъгата\" с корица от номинирания за \"Оскар\" Теодор Ушев  - автор на  отличения в Торонто  късометражния филм, базиран на книгата и озвучен в английската си версия от  баща и син Доналд и Росиф Съдърланд . Българската премиера на филма  предстои на 17 ноември в зала 1 на НДК в рамките на \"Киномания\".", "date": "2019.10.21", "title": "Георги Господинов спечели голямото европейско литературно отличие Angelus"}
{"url": "https://www.dnevnik.bg/evropa/2019/10/21/3979254_brekzit_do_bezkrai_kakvo_predstoi_sled_super_subotata/", "text": "Брекзит, Брекзит и така до безкрай. Това гласи заглавието на коментарна статия в германския вестник \"Франкфуртер алгемайне\". Авторът отбелязва, че от \" супер съботата \" в британския парламент, на която на гласуване трябваше да бъде подложено договореното само няколко дни по-рано споразумение за Брекзит ( ), в крайна сметка не е излязло нищо. Той изразява и мнение, че ЕС е постъпил правилно, като не е отговорил веднага на искането на Лондон за отлагане на Брекзит. Какво се случи? В края на миналата седмица Великобритания и ЕС постигнаха в последния момент сделка за Брекзит. След това за пръв път от 1982 г. британският парламент заседава в събота. Целта бе да обсъди споразумението за Брекзит, в което предпазният механизъм за Северна Ирландия е заменен със специални разпоредби, целящи да се предотврати появата на \"твърда\" ирландска граница. Има и нова политическа декларация с предложения за дългосрочните бъдещи отношения между Великобритания и ЕС. По време на съботите дебати обаче  бе приета ключова поправка , според която депутатите няма да дадат подкрепата си за сделката за Брекзит, докато членовете на Камарата на общините и Камарата на лордовете не приемат законодателство за прилагане на споразумението. Така Джонсън бе задължен да се подчини на приет по-рано закон, който го принуди  да изпрати писмо  до лидерите на ЕС с искане за тримесечно отлагане на Брекзит. Всъщност той изпрати две писма, свързани с Брекзит, като в първото поиска поредното отлагане на датата, а във второто обяви в лично качество, че не желае такова отлагане. При това първото писмо е без подпис, а второто е подписано. Какво предстои днес? Представителят на правителството в Камарата на общините Джейкъб Рийс-Мог каза, че кабинетът възнамерява да проведе \"значим вот\", за да спечели одобрението на депутатите за сделката. Не е ясно обаче дали председателят на парламента Джон Бъркоу ще позволи това, посочва Би Би Си. Според \"Гардиън\" има опасения, че Джонсън иска да прокара сделката единствено за да може да оттегли молбата си за отлагане на Брекзит. Изданието обяснява, че Бъркоу може да не разреши гласуване днес, защото предложението бе вече дебатирано в събота. Преди време председателят попречи на правителството на Тереза Мей да проведе трето гласуване на принципа, че противоречи на правилата министрите да задават един и същ въпрос, докато не получат отговора, който искат. Възможен е и друг вариант – депутатите да повторят случилото се през уикенда и отново да внесат поправка, задържайки подкрепата си, докато не бъде прието пълното законодателство. Друга опция е правителството да продължи със законодателство за прилагане на сделката тази седмица, което ще отстрани необходимостта от отделен \"значим вот\". Когато се стигне до гласуване на сделката обаче депутатите ще могат да обсъдят възможни изменения, вероятно за добавяне на митнически съюз, втори референдум и удължаване на преходните разпоредби с ЕС. Молбата за удължаване ЕС трябва да обсъди писмото на Джонсън. За отсрочка е необходимо съгласието на всички останали 27 държави членки, като блокът не е задължен да даде отговор веднага. Ако той откаже да отложи Брекзит, парламентът ще има време до 31 октомври да приеме сделката и свързаното законодателство. Брекзит без сделка на 31 октомври Великобритания по план трябва да напусне ЕС на 31 октомври в 23 часа по Гринуич. Ако депутатите подкрепят сделката, но последващото законодателство не мине през парламента, Великобритания ще излезе без споразумение на 31 октомври. Това значи, че страната незабавно ще напусне митническия съюз и единния пазар, които целят да улесняват търговията. Предсрочни избори Сериозни са очакванията за предсрочни избори след 31 октомври. Не е ясно обаче дали те ще се състоят по-късно тази година или в началото на следващата. Ако Брекзит бъде отложен, правителството може да поиска Камарата на общините да подкрепи предсрочни избори. Това изисква мнозинство от две трети и досега депутатите не бяха готови да се съгласят. Алтернативен път за правителството би бил кратък нов закон, определящ датата за предсрочни избори – той би изисквал само обикновено мнозинство, а не две трети от депутатите. Има и още един, много по-драматичен начин – премиерът може да предизвика вот на недоверие в собственото си правителство. Вот на недоверие Във всеки един момент опозицията може да предизвика вот на недоверие към правителството. Лидерът на Лейбъристката партия преди е казвал, че би направил такова предложение. Ако повече депутати гласуват за вота на недоверие, отколкото против него, ще има 14 дена, в които да се разбере дали сегашното правителство – или алтернативно с нов премиер – може да спечели вот на доверие. Ако отговорът е отрицателен, следват избори. Втори референдум Не е изключен и нов референдум, въпреки че това със сигурност ще изисква отлагане на Брекзит и по всяка вероятност първо смяна на правителството. Референдумът може да има същия правен статут като този през 2016 г. Той може да е консултативен, а правителството да трябва да реши как да отговори, след като стане известен резултатът. Алтернатива би могъл да бъде т.нар. потвърждаващ референдум, който би бил за конкретна сделка за Брекзит или оставане с възможност за опция за Брекзит без сделка. Резултатът от този референдум ще бъде правно обвързващ. Според експерти организирането му може да отнеме минимум 22 седмици. Без Брекзит Макар да има правна опция за отмяна на Брекзит, тя е действително възможна единствено при смяна на правителството. Либералдемократите заявиха, че ако спечелят мнозинство в Камарата на общините, ще отменят Брекзит.", "date": "2019.10.21", "title": "Брекзит до безкрай: Какво предстои след \"супер съботата\" и провала на Джонсън"}
{"url": "https://www.dnevnik.bg/sviat/2019/10/21/3979284_chovek_beshe_osuden_za_neshto_zashto_protestirat/", "text": "Първите страници на най-големите вестници в Австралия са \"цензурирани\" днес в знак на протест срещу законодателство, което ще ограничи медийната свобода в страната. В австралийската конституция не се предвижда защита на свободата на словото, макар че през 2018 г. правителството добави поправка в полза на информаторите. Но то отдавна прокарва закони, които ограничават правото на обществото да бъде информирано, като се оправдава с националната сигурност, заявиха от Алианса на медиите (MEAA). \"Журналистиката съществува, за да следи внимателно хората с власт, да осветлява неправдите и да изисква отчетност от правителствата. Но австралийската публика я държат на тъмно\", заяви главният изпълнителен директор на браншовата организация Пол Мърфи. Протестът обедини дори съперниците от консервативната News Corp на Рупърт Мърдок и медийната компания Nine Entertainment. Целта на демонстрацията е за журналистите да се направи изключение от законите, ограничаващи достъпа до  чувствителна информация , да осигури доброто функциониране на системите за свобода на информацията и да вдигне ограниченията за дела за клевета. Възмущението на медиите достигна връхна точка, след като полиция нахлу в редакциите на Australian Broadcasting Corporation (ABC) и в дома на редакторка от  News Corp  по подозрения, че те са получили достъп до държавни тайни. Полицията проучи над 9000 файла в офисите и прерови и чекмеджетата за бельо на редакторката. Според ABC обиските са били свързани с публикации от 2017 г. за австралийски военни в Афганистан, обвинени във военни злоупотреби. По-рано тази година пък съдебна заповед забрани на медиите да съобщят, че  бившият ковчежник  на Ватикана, кардинал  Джордж Пел,  е бил осъден за сексуално насилие над деца – някои медии успяха да съобщят само, че \"човек е бил осъден за нещо\". Прокуратурата е поискала глоби и затвор за тридесетина журналисти и издатели, които са отразявали процеса.", "date": "2019.10.21", "title": "\"Човек беше осъден за нещо\": защо протестират австралийските медии"}
{"url": "https://www.dnevnik.bg/sport/2019/10/21/3979291_klop_se_oplaka_ot_neiasnata_sistema_za_videopovtoreniia/", "text": "Мениджърът на \"Ливърпул\" Юрген Клоп се оплака от системата за видеоповторения (VAR) във Висшата лига и решенията, които бяха взети в ущърб на неговия тим в дербито с \"Манчестър юнайтед\". Гостуването на \"Олд трафорд\"  завърши 1:1  и беше първият мач от началото на сезона, в който \"Ливърпул\" губи точки след осем поредни успеха. Освен това беше сложен край на серията от 17 поредни победи на червените. Според Клоп е имало категорично нарушение срещу Дивок Ориги секунди преди \"Юнайтед\" да открие резултата в 36-ата минута. Ситуацията беше прегледана от видеоарбитрите, които решиха да зачетат гола. \"Това е сериозен проблем и ние трябва да изясним много неща около VAR и неговото ползване. Ситуацията позволява на съдията да я подмине, защото има VAR, но след това се оказва, че системата не може да промени решението, тъй като положението не е ясно. Как решават, че това не е фаул, аз бях 100% сигурен, че е нарушение\", коментира Клоп след двубоя. Според него трябва да има по-ясни критерии за ползването на системата и взимането на важни решения. \"В момента много неща не са ясни, особено при вкарването на голове и при нарушенията.\" Германецът даде пример с мач от съботния ден, в който при сходни обстоятелства гол на \"Астън Вила\" срещу \"Брайтън\" беше отменен. На друго мнение беше мениджърът на \"Юнайтед\" Оле Гунар Солскяр, който дори поздрави реферите за решението им на дербито. \"Ние не играем баскетбол, така че няма никакъв шанс това да е нарушение. Съдията заслужава поздравления, защото това е дерби, а в него винаги има контакти.\"", "date": "2019.10.21", "title": "Клоп се оплака от неясната система за видеоповторения"}
{"url": "https://www.dnevnik.bg/bulgaria/2019/10/21/3979303_kabinetut_predlaga_sudebnata_vlast_da_ima_pulen_dostup/", "text": "Правителството предлага съдилищата и прокуратурата да имат пълен достъп до базата данни \"Население\", която поддържа регионалното министерство. Това е записано в наредба, която кабинетът публикува в портала за обществено обсъждане strategy.bg. Под проекта са се подписали министърът на правосъдието Данаил Кирилов и регионалният министър Петя Аврамова. С пълния достъп до масива съдебните власти ще имат възможност да проследяват цялата история на адреси на всеки гражданин, включително да го търсят на предишни такива. Освен това ще имат информация дали конкретен човек е регистриран и на друг адрес освен този, който е постоянен според личната му карта. Ще бъде осигурен и достъп и до базата данни с промени в единните граждански номера. По този начин връчването на призовки ще бъде улеснено. От мотивите за исканите промени се разбира, че предложенията се правят главно заради делата за катастрофи, които застрахователите водят. Причината е, че делата за катастрофи и застрахователни претенции вече се водят в съдилищата, на чиято територия е настоящият или постоянният адрес на претендиращия за обезщетение човек към момента, в който е станала катастрофата. Това налага при всяко дело да се извършва справка както за постоянния, така и за настоящия адрес към момента на катастрофата. Съдебните служители ще имат автоматичен достъп до базата данни \"Население\". Той обаче ще се прекратява при излизане в отпуск за повече от 3 месеца.", "date": "2019.10.21", "title": "Кабинетът предлага съдебната власт да има пълен достъп до базата данни \"Население\""}
{"url": "https://www.dnevnik.bg/analizi/2019/10/21/3979301_shte_glasuvam_za_tozi_koito_spre_dekorativniia/", "text": "                         Вчера бях на спектакъл в Народния театър. Половин час преди началото се въртях наоколо и станах свидетел на началото на хоро точно пред сградата на театъра. Излязох два часа и половина по-късно, след представлението, и отвън все още дзупаха, водени от гигантски байряк. Значи, хОра, става дума за тонколони, дънещи насред плочника отпред пред театъра, за граждани, които наоколо люпят семки и крещят, за анцузлии, насядали по пейките, които подвикват като на едновремешните селски хора, за градска градинка, в която просто е неприятно да седиш по това време (повече от три часа в неделя вечер), защото не можеш нито да почиваш, нито да си говориш с някого, нито просто да си мислиш нещо. Когато влязох в касата на театъра, касиерката се възмущаваше на глас. \"Омръзна ми – казва – да ми насаждат тука музиката си! Да си отидат някъде далече и да си я пускат! Полудяхме! Ми полудели са, да! И си е дандания. Декоративният патриотизъм е плъзнал като кожно заболяване навсякъде. Държи да се демонстрира. При това в две реалности – от една страна, байрякът с хорото, от друга – с панаирджийската мръсотия и атмосфера наоколо. Аз обичам много да танцувам хоро. Мога малко стъпчици, но истински ми е приятно да ги танцувам. Ама да се вием пред Народния ни театър като на селски мегдан не е част от това удоволствие. Много обичам и рок музика, но също няма да ми е ОК да дъним пред театъра всяка неделя (а то всъщност това с хорото може и да е всяка вечер, не знам), защото на обществени места никой не е длъжен да ми слуша музикалните предпочитания. Така е и с джаза, разбира се, както и с всяка музика. Защото които, видиш ли, трябва да си мълчат, щото е народна музика. И щото хорото е най-големият символ на българското единство. Ха - Ха - Ха! \"Българско единство\" е оксиморон. Отдавна твърдя, че на Народното събрание най-после трябва да се изпише истинският български девиз – \"Не ми пука!\" Та мисля да гласувам за този кандидат за кмет, който спре декоративния патриотизъм в града ни и му позволи наистина да бъде град на граждани, не мегдан на селяни! А иначе хорото да си го играят в парка например. Ако има хоро на поляната там, и аз ще ида някой път да се хвана да поиграя. Ама хайде да не ни го навират под носовете пред Народния ни театър!", "date": "2019.10.21", "title": "Ще гласувам за този, който спре декоративния патриотизъм в София"}
{"url": "https://www.dnevnik.bg/evropa/regioni/2019/10/21/3979297_ostavat_dulbokite_razlichiia_mejdu_stranite_za/", "text": "Лидерите на Европейския съюз не успяха да изгладят различията си по въпроса за седемгодишния бюджет на блока за периода 2021 - 2027 г., предаде EurActiv. След срещата им в петък председателят на Европейската комисия Жан-Клод Юнкер каза пред репортери, че лидерите на държавите членки са \"повтаряли вече познати позиции\". \"Нямаше никакви насоки, нищо\", добави той. Европейският съвет обсъждаше размера на дългосрочния бюджет, средствата за основните политически области, източниците на приходи, отстъпките за някои държави членки и възможността да се добавят нови условия и стимули за отпускането на еврофондове. Лидерите обаче не взеха никакво решение по тези въпроси. Те поискаха ротационното председателство на Съвета на ЕС, в момента в ръцете на Финландия, да стесни още повече различията в предложение (\"преговорна кутия\"), включващо и числа. Френският президент Еманюел Макрон каза, че по време на срещата не е било възможно намирането на консенсус. Той обаче не бе обезпокоен, защото това беше първата дискусия по детайлите. Разговорите започнаха преди 18 месеца, а държавите членки се надяват да постигнат споразумение до края на тази година. Сблъсъците между столиците са не само за разходите и разпределението на парите, но и за въвеждането на нови условия,  които да обвързват  еврофондовете със спазването на принципите за върховенство на закона. Разговорите се усложниха и заради финансовата дупка, която ще се появи след Брекзит и се очаква да е около 13 милиарда евро. Преди срещата Финландия представи документ, целящ да смекчи различията сред държавите, но той срещна слаба подкрепа. Хелзинки предложи общи разходи между 1.03% и 1.08% от брутния национален доход на ЕС. Това е под препоръчаните от Европейската комисия 1.15% и много далеч от предложените 1.3% от Европейския парламент. Намалява се размерът на общата селскостопанска политика (ОСП) и на кохезионната политика, които в момента представляват приблизително две трети от бюджета на ЕС, възлизащ на около трилион евро. Председателят на Европейския парламент Давид Сасоли каза на лидерите, че е от ключово значение да се подкрепят \"най-успешните програми – например в областта на младежките политики, изследванията и иновациите, околната среда и климатичния преход, инфраструктурата, малките и средните предприятия, цифровизацията и социалните права, като се запази в реално изражение нивото на финансиране за традиционни политики на ЕС, по-конкретно кохезия, земеделие и рибарство\". Дипломат коментира, че финландското предложение не е помогнало за справяне с многобройните неуредени въпроси в бюджетните разговори на ЕС. \"Документът не отразяваше различните позиции на държавите членки по балансиран начин\", допълни източникът. Докато някои северни страни защитават големи орязвания в общата селскостопанска политика и кохезията, за да има повече възможности за новите приоритети, източни и южни държави са против значителни промени. \"ОСП играе ключова роля\", включително за подкрепа за \"зеления\" преход, каза испанският премиер Педро Санчес. Той и други лидери вече смятат предложението на Еврокомисията за \"недостатъчно\". За Франция, подчерта президентът Еманюел Макрон, е важно да няма противопоставяне на традиционните политики (ОСП и кохезия) на новите стратегически приоритети, особено в областта на сигурността и отбраната, миграцията и борбата с климатичните промени. Според европейски официални лица и национални дипломати крайното число ще е по-близо до финландското предложение, отколкото до препоръката на Европейската комисия. При определянето на следващия многогодишен бюджет на ЕС България ще отстоява позицията за праг от 1.3% от брутния национален доход на 27-те страни. Това се разбра от думите на премиера Бойко Борисов пред журналисти след първия ден от заседанието на Европейския съвет в Брюксел.", "date": "2019.10.21", "title": "Остават дълбоките различия между страните за бюджета на ЕС за следващите 7 години"}
{"url": "https://www.dnevnik.bg/biznes/2019/10/21/3979292_borisov_bulgariia_shte_ima_dve_gazovi_magistrali/", "text": "България ще възвърне мястото си на газоразпределителен център, като изгради две газови магистрали. С тях ще има възможност да си купи най-евтиния газ, а нашите съседи ще могат да доставят по същите тръби. Това обяви премиерът Бойко Борисов при официалното откриване на първия участък от новото газово трасе, което се явява продължение на \"Турски поток\" и което той нарича \"Балкански поток\". За втора газова магистрала премиерът определя интерконектора с Гърция. Пристигането на премиера за събитието бе по традиция излъчвано във \"Фейсбук\" профила му, като по време на пътуването бе проведен разговор по темата за газовите трасета със седящите в автомобила, управляван от премиера, вицепремиер Томислав Дончев и Владимир Малинов, изп. директор на \"Булгартрангаз\" ЕАД. \"Наред с жп линиите и магистралите правим и газови трасета. Докат' другите говореха, ние строяхме\", обяви премиерът. По време на официалната церемония Борисов обяви, че предложил проектът да се нарича \"Балкански поток\", защото показва добра черта на балканските страни за разлика от лошата - непрекъснато да се състезават коя е по-силна и накрая да се сбият. Затова \"Балкански поток\" е много добро име, посочи той. Проектът той определи още като политическа магистрала, тъй като от него нататък \"започва войната в Сирия\". Където има големи икономически интереси, няма война, затова още по-усилено строим, обяви Борисов. Така като гледаш – на голяма поляна, глей какво става, възхити се премиерът, докато разглеждаше газоизмервателната станция. \"Гледам и не вервам какво се случва.... Немски фирми, американски компресори, руски газ\", анализира той. Въведеният в експлоатация днес обект включва 11 км линеен газпровод и първата в България газоизмервателна станция по трасето, намираща се до компресорна станция \"Странджа\". Това е продължението на газопровода \"Турски поток\" през България Капацитетът на газопровода е 17.5 млрд. куб. м газ на година, обясни Владимир Малинов. Той е на стойност 75 млн. лв. и е изцяло финансиран от \"Булгартрансгаз\", като се очаква възвръщането на инвестицията от транзитни такси. Изпълнител е консорциум с водеща фирма \"Главболгарстрой\". Строителството е изпълнено за 6 месеца. Проектът е основополагащ за газовия хъб \"Балкан\", обяви директорът на \"Булгартрансгаз\". Това не е просто нов газопровод, а ще способства за просперитета на България - ще стимулира привличането на инвестиции и създаването на нови работни места, каза на свой ред посланикът на Русия Анатолий Макаров. Оценката му е, че българските компании, които участват в проекта, ще придобият опит в изграждането на такива проекти, а осъществяването на проекта ще изведе руско-българските отношения на качествено ново ниво. Председателят на управителния съвет на \"Главболгарстрой холдинг\" Калин Пешов посочи, че компанията за пръв път изгражда подобен проект.", "date": "2019.10.21", "title": "Борисов: България ще има две газови магистрали"}
{"url": "https://www.dnevnik.bg/politika/2019/10/21/3979328_market_links_osporvan_vot_s_visoka_aktivnost_manolova/", "text": "Изключително оспорвана надпревара за кметския пост в София, избирателна активност значително по-висока от тази на последния местен вот и преднина на подкрепения от БСП кандидат Мая Манолова – това прогнозира социологическата агенция \"Маркет ЛИНКС\" за първия тур на местните избори в столицата на 27 октомври. Агенцията публикува резултатите от представително проучване в столицата, проведено по поръчка на \"Офнюз\" сред 868 респонденти, анкетирани чрез пряко лично интервю и онлайн анкета в периода 15-20 октомври. Социолозите отчитат, че в София надпреварата отдавна не е била толкова оспорвана и динамична, а кампаниите водят до отчетливо повишаване на интереса към предстоящите избори и все повече ангажирани столичани. През последните три седмици се отчита нарастване с 5 процентни пункта на деклариращите, че ще гласуват и те вече достигат 54% от имащите право на глас. \"Това ни дава основание да очакваме от регистрираната от ЦИК през 2015 в София (41%)\", посочват от \"Маркет ЛИНКС\". Същевременно проучването отчита намаляване на хората, които се колебаят за избора си (5% на база твърдо решилите да гласуват) и по-широка подкрепа за първите трима кандидати за кметския пост – Мая Манолова (независима, подкрепена от БСП и някои десни), Йорданка Фандъкова (ГЕРБ и СДС) и Борислав Игнатов (Демократична България). Повечето от тези гласоподаватели са сегменти от партийните периферии на ГЕРБ и БСП. Партийните ядра, особено на водещите формации, са мобилизирани почти до краен предел, посочват социолозите. Те добавят, че партийните ядра са тези, които очакват по-силна и политизирана кампания, докато всички останали предпочитат цивилизован диалог, умерен тон и по-силен фокус върху конкретните теми за по-доброто качество на живот в града. . Това може да бъде разглеждано и както като нейно предимство, но и като потенциален риск при нейната мобилизация. Йорданка Фандъкова черпи основния си ресурс от гласоподавателите на ГЕРБ, макар около 10% от тях да заявяват, че ще гласуват за Манолова, но отчасти и от поддръжниците на ВМРО, посочват от социологическата агенция. Към настоящия момент, на база на заявилите, че ще гласуват Мая Манолова има предимство от 4 процентни пункта пред Йорданка Фандъкова. За нея декларират, че ще гласуват 36% от запитаните срещу 32% за Фандъкова.  Резултатът е сходен с този от предишното проучване  и социолозите отбелязват, че разликата между двете попада в обхвата на възможните статистически отклонения. С напредването на кампанията и вече се доближава до резултата на \"Демократична България\" за Общински съвет. Социолозите обаче отчитат, че наред с това \"Демократична България\" е изправена пред предизвикателството да консолидира електоралното поведение на своите симпатизанти, част от които подкрепят други кметски кандидатури. Към момента Борислав Игнатов е трети със 17% и възходящ тренд, отчита проучването. Борис Бонев остава четвърти с 5%, а след него се нарежда евродепутатът и кандидат на ВМРО за кмет Ангел Джамбазки с 3 на сто. По отношение на потенциалните противопоставяния на кандидатите за втори тур Мая Манолова има известно предимство с 3% пред настоящия кмет Фандъкова. Същевременно социолозите отчитат, че кандидатът на ГЕРБ постига стопяване на разликата, следствие от нарастваща подкрепа за нейната кандидатура (с близо 5%) и свиване с 3% на периферията на основния ѝ конкурент Манолова. Към момента, анализът на данните не показва съществен потенциал за противопоставяне на втори тур на Борислав Игнатов срещу която и да е от кандидатурите на Фандъкова и Манолова, отчитат от \"Маркет ЛИНКС\". В индикатора за Столичния общински съвет чрез мобилизация на периферните си симпатизанти. Това води до минимално свиване на електората на \"Демократична България\", която ще бъде широко представена в следващия градски парламент. ВМРО се очертава като четвъртата политическа сила в Столичния общински съвет. С известни шансове за представителство са още местната коалиция Движение България на гражданите (ДБГ, ЗНС, НДСВ) и коалиция Движение Заедно за промяна (Волт, БСД, ЕСИ, Родолюбие 2000). ", "date": "2019.10.21", "title": "\"Маркет Линкс\": Оспорван вот с висока активност, Манолова води пред Фандъкова"}
{"url": "https://www.dnevnik.bg/bulgaria/2019/10/21/3979314_zashto_vutreshnofirmenite_komunikacii_sa_vajni/", "text": "Може ли да си представите, че може да влизате в кабинета на шефа и да разговаряте с него по всяко време? Да се чувствате свободни да изразявате мнението си и дори да отправяте критики към ръководството, когато е необходимо. В същото време идеите ви да не се посрещат с насмешка или с лаконичното \"ще го имаме предвид\", а се взимат насериозно и имат истинска тежест при взимането на решения. Не, това не е само хубава история, която си разказваме след поредния кошмарен ден в офиса, а цел, към която се насочват все повече организации днес. И това е така не само защото в подобна среда служителите се чувстват по-удовлетворени и мотивирани, но и защото тя има положителен ефект върху развитието и финансовите резултати на компаниите. От изключително значение за успеха на организациите е служителите да чувстват, че техният глас се чува, че мненията им не само достигат до ръководителите, но и действително влияят върху взимането на решенията. Тук в действие влизат и вътрешните комуникатори. Те са мост между два свята - мениджмънта и служителите. От тях се очаква да разбират как мисли всеки работещ в компанията, за да могат да направят възможно общуването между тях. А това може да стане както чрез неформални разговори, така и чрез редовни проучвания или фокус групи, в рамките на които да се търсят конкретни отговори и решения, свързани с работните процеси. Истината е, че един от основните двигатели за повишаване на ангажираността е и способността на организациите да разказват истории не само навън посредством рекламни послания и активности, отправени към потребителите, но и във вътрешната си комуникация. Историите помагат на служителите да намерят смисъл в това, което правят, да си отговорят на въпроси като \"Защо съм тук\", \"Каква е целта на моята работа\" и \"Има ли тя някакво значение върху света около мен\". Ако в миналото успешните бизнес истории са били дело по-скоро на отделни личности, днес те са резултат от уменията, опита, удовлетвореността и усилията на всички независимо от заеманата позиция. И колкото по-бързо компаниите го осъзнаят, толкова по-голяма е вероятността да създадат своята истински интересна и значима история, която да стигне и докосне потребителя. Ако и вие си търсите компания, където може да разгърнете напълно своя потенциал, разгледайте актуалните обяви за работа на  Karieri.bg .  търси:  Web Designer Junior Information Risk Management (IRM) Specialist Accounting and Tax Compliance professional Senior Accountant  търси: A Full - Time Teacher In Physics A Full - Time Intern In Mathematics  търси: Finance Business Partner  търси: ETRM DevOps BA Wannabe  предлага: Стажантска програма  търси: Digital Account Executive & Media Planner  търси: Business Analyst търси: Мениджър проекти, финансирани от ЕС  търси: Voucher Examiner (Accounts Payable Assistant) - temporary replacement  търси: Full Stack Developer  търси: Head of Credit Risk Division", "date": "2019.10.21", "title": "Защо вътрешнофирмените комуникации са важни"}
{"url": "https://www.dnevnik.bg/photos/2019/10/21/3979267_fotogaleriia_festival_na_hvurchilata_v_malta/", "text": "Международният фестивал на хвърчилата се провежда на малтийския остров Гозо.", "date": "2019.10.21", "title": "Фотогалерия: Фестивал на хвърчилата в Малта"}
{"url": "https://www.dnevnik.bg/sviat/2019/10/21/3979323_bezredicite_v_chili_produljavat_hiliadi_putnici_sa/", "text": "Протестите и насилието в Чили продължиха и днес, въпреки че президентът  Себастиан Пинера отмени  повишението на цените на билетите за метрото, което бе поводът за тях, предаде агенция \"Асошиейтед прес\". По данни на представители на местните власти в района на столицата Сантяго най-малко трима души са загинали при пожар в два ограбени супермаркета. Други петима души бяха открити мъртви в изгорял склад. Според властите те не са били служители на склада. Около 60 магазина на Walmart станаха обект на вандалски прояви и много от тях не отвориха врати. Хиляди блокирани пътници на летището Хиляди пътници останаха блокирани в неделя вечерта на летището в Сантяго, имаше отменени полети, а други бяха забавени. Причината бе полицейският час. Коридорите на основния терминал на летището бяха превърнати в спални, където пътниците бяха налягали на пода. В същото време други се бяха подредили на дълги опашки пред гишетата на въздушни компании в очакване на информация за техния полет, уточни \"Франс прес\". Стотици излитащи полети бяха отчетени или препрограмирани след избухването на силното социално недоволство в петък в Сантяго. \"Тук сме заради полицейския час. Не знаем нищо за полетите си\", каза перуанска студентка, пристигнала в Чили за научен конгрес, посветен на горите, заедно с още 120 души. В чилийската столица, чието население наброява седем милиона души и е обявено извънредно положение и полицейски час между 19.00 и 6.00 местно време, общественият транспорт е почти напълно парализиран. Метрото не работи, а автобусите изпълняват само част от разписанията си. Не е само цената на билета \"Това не е просто протест за цената на  билета за метрото . Излива се недоволството от години на натиск, който тежеше най-много на най-бедните\", коментира пред \"Ройтерс\" студентката по антропология Карина Сепулведа. \"Илюзията, че Чили е за пример, изчезна. Хората се умориха от ниските заплати, липсата на здравеопазване и малките пенсии.\" \"Това вече съм го живяла, тръпки ме побиват, като видя войници по улиците. Сякаш е 1973 г.\", казва 74-годишната Кармен Арая, припомняйки как диктаторът Аугусто Пиночет е взел властта в Чили. Протестите започнаха, след като властите обявиха, че  цената на билета за метрото  ще се вдигне с между 4 и 10 американски цента. Полицията тръгна в градския транспорт, за да се бори с гратисчиите, и протестиращи започнаха да палят гуми по метростанциите, нападаха магазини и станции на транспорта. Подпален бе и небостъргачът на енергийната компания \"Енел\", докато в същото време президентът Пинера бе заснет да вечеря в скъп италиански ресторант. В следващите дни безредиците станаха масови, посолствата предупредиха служителите си да не излизат, международни компании затвориха офисите си. Офисите на в. \"Меркурио\" във Валпарайсо бяха подпалени. Училищните занятия са отменени днес. На 16 и 17 ноември в страната се очаква да пристигнат световни лидери, сред които американският президент Доналд Тръмп и китайският лидер Си Дзинпин за срещата на Азиатско-тихоокеанското икономическо сътрудничество. През декември Чили трябва и да домакинства на климатична среща на ООН.", "date": "2019.10.21", "title": "Безредиците в Чили продължават, хиляди пътници са блокирани на летището"}
{"url": "https://www.dnevnik.bg/evropa/regioni/2019/10/21/3979320_zavurshi_remontut_na_osnovnata_putna_vruzka_mejdu/", "text": "Завърши рехабилитацията на 9.5 км от път ІІI-306 Червен бряг - Чомаковци, съобщи Агенция \"Пътна инфраструктура\". Третокласният път е основна комуникационна връзка между областите Плевен, Ловеч и Враца, осигурява бърз достъп до автомагистрала \"Хемус\" и фериботния комплекс Оряхово - Бекет. Проектът за лот 17 от оперативната програма \"Региони в растеж\" 2014 - 2020 г. се съфинансира чрез Европейския фонд за регионално развитие и от националния бюджет. Участъкът преминава през град Червен бряг и село Чомаковци. Отсечката е с нова пътна настилка, подобрено отводняване, хоризонтална маркировка, пътни знаци и мантинели. Основно ремонтирани са мостовете над р. Златна Панега и над р. Бриша. На входа на Чомаковци старото съоръжение е премахнато и на негово място е изграден нов мост над река Искър с дължина 122 м. В участъка, преминаващ през селото, настилката е напълно реконструирна, положени са три нови пласта асфалтобетон и нова пътна основа от трошен камък. Обновени са и 3.3 км от уличната мрежа на Червен бряг, които съвпадат с трасето на третокласния път. На 700-метрова отсечка от ул. \"14-ти септември\" в града старата паважна настилка е подменена с асфалтова. През 2013 г. по оперативна програма \"Регионално развитие\" 2007 - 2013 г. бяха ремонтирани 26 км от третокласния път ІІI-306 Луковит - Червен бряг - Кнежа. С рехабилитацията на 9.5-километровия участък, включен в лот 17, обновената част от пътя става близо 36 км. Изпълнител на строително-монтажните работи на лот 17 е \"ВИАГРУП\" ЕООД. Стойността на договора е 7 492 978.45 лв. с ДДС. Строителният надзор е осъществен от \"Пътинвест-инженеринг\" АД, а договорът е за 142 636.80 лв. с ДДС. Авторският надзор е възложен на \"ВИА ПЛАН\" ЕООД - 1598.40 лв. с ДДС, се посочва в съобщението. Общата стойност на проекта \"Лот 17 - Път ІІI-306 Червен бряг - Чомаковци от км 9+715 до км 19+207, с обща дължина 9.492 км, област Плевен\" е 7 781 254.75 лв. с ДДС. Финансирането от Европейския съюз е 6 614 066.53 лв. с ДДС. Националното съфинансиране е 1 167 188.21 лв. с ДДС.", "date": "2019.10.21", "title": "Завърши ремонтът на основната пътна връзка между областите Плевен, Ловеч и Враца"}
{"url": "https://www.dnevnik.bg/sport/2019/10/21/3979299_mladejki_nacional_na_angliia_e_obijdan_na_rasistka/", "text": "Халфът на \"Сампдория\" Роналдо Виейра е станал жертва на расистки обиди по време на двубоя срещу \"Рома\" от Серия А. Това обяви футболистът след двубоя, който завърши 0:0 на \"Луиджи Ферарис\". Виейра разказа, че феновете на гостите от Рим са издавали маймунски звуци, насочени към него. \"Чух ги, но не искам да говоря за това. Това става твърде често, изобщо не трябва да се случват такива неща\", каза халфът пред Rai Sport. В доклада на четвъртия съдия Антонио Джия е описано, че от сектора с около 2000 привърженици на \"Рома\" са се чували маймунски звуци. Италианското издание \"Кориере дело спорт\" добавя, че по уредбата е било съобщено, че срещата ще бъде прекратена, ако това не спре. От \"Рома\" веднага се извиниха на футболиста за поведението на своите фенове. \"Рома\" поднася своите извинения към Роналдо Виейра за претърпените расистки обиди по време на мача. Отборът не толерира всякакъв вид расизъм и ще подкрепи властите при идентифицирането на провинилите се лица.\" Виейра е роден в Гвинея-Бисау, но когато е малък се премества в Англия и в момента играе за младежкия национален отбор на \"трите лъва\". Халфът  премина в \"Сампдория\" през 2018 г.  от \"Лийдс\". Това е пореден случай на расизъм в италианския футбол от началото на сезона. За кратко срещата между \"Фиорентина\" и \"Аталанта\" беше прекратена, когато бразилецът Далберт от виолетовите беше обиждан от феновете на другия тим. \"Каляри\" беше разследван за трети път в последните две години след твърдения, че феновете на тима са обиждали Ромелу Лукаку от \"Интер\". \"Рома\" пък забрани достъпа до \"Олимпико\" до живот на свой фен, който в социалните мрежи обиждаше на расистка основа Жуан Жезус. През уикенда имаше  три случая на расистки обиди  и по терените във Великобритания.", "date": "2019.10.21", "title": "Младежки национал на Англия е обиждан на расистка основа в Италия"}
{"url": "https://www.dnevnik.bg/analizi/2019/10/21/3979300_granicite_na_zakona_prekrachva_tozi_koito_tolerira/", "text": "                         B пoзиция нa дeceт члeнoвe нa cъдийcĸaтa ĸoлeгия пpи BCC, пo пoвoд oбpъщeниe нa пpeдceдaтeля нa BKC Лoзaн Πaнoв, ce oтпpaвят тeжĸи oбвинeния cpeщy нeгo зa \"бeзпpeцeдeнтнa и oтĸpoвeнa нaмeca\", пpeдcтaвлявaщa \"нeдoпycтим oпит зa влияниe\" в paбoтaтa нa cъcтaвa нa BKC, ĸoйтo пpeдcтoи дa peши ĸaзyca \" Πoлфpиймaн\". Πoвoдът e oбpъщeниeтo нa Πaнoв ĸъм тoзи cъcтaв дa cъĸpaти мaĸcимaлнo cpoĸa зa пpoизнacянe и c тoвa дa cлoжи ĸpaй нa пpoизвoлa и бeззaĸoниeтo. Πoзициятa нa тeзи члeнoвe нa cъдийcĸaтa ĸoлeгия зaвъpшвa c пoчти нeпpиĸpит пpизив пpeдceдaтeлят нa BKC дa пoдaдe ocтaвĸa. Πpeди мaлĸo пoвeчe oт ceдмицa, Cъюзът нa cъдиитe излeзe c oбpъщeниe, c ĸoeтo ocтpo peaгиpa cъщo cpeщy пoзиция нa члeнoвe нa cъдийcĸaтa ĸoлeгия пpи BCC пo cлyчaя \" Πoлфpиймaн\", c ĸoятo тя oĸaчecтви peшeниeтo нa Aпeлaтивния cъд зa ycлoвнo пpeдcpoчнo ocвoбoждaвaнe нa ocъдeния ĸaтo \"нapyшaвaнe нa бaлaнca мeждy пpaвoтo и cпpaвeдливocттa\". И пpизoвa тeзи члeнoвe нa cъвeтa: aĸo изпълнeниeтo нa зaдължeниeтo им дa oтcтoявaт нeзaвиcимocттa нa cъдeбнaтa влacт e нeпocилнo зa тяx – дa пoдaдaт ocтaвĸи. мeждy инcтитyциoнaлния opгaн, ĸoйтo пo зaĸoн тpябвa дa ocигypявa и oтcтoявa / чл.16 oт ЗCB/ нeзaвиcимocттa нa cъдeбнaтa влacт и Cдpyжeниeтo нa cъдиитe, ĸoeтo cъщo имa зa цeл дa зaщитaвa тeзи ĸoнcтитyциoнни пocтyлaти в пpoфecиoнaлнaтa дeйнocт нa мaгиcтpaтитe. Зaщo ce cтигнa дoтyĸ? Tpябвa дa oтбeлeжa, чe oбpъщeниeтo нa Лoзaн Πaнoв нe e caмo ĸъм cъдийcĸия cъcтaв, peшaвaщ ĸaзyca \" Πoлфpиймaн\", a и ĸъм миниcтъpa нa вътpeшнитe paбoти: нeзaбaвнo дa изпълни oпpeдeлeниeтo нa Coфийcĸия aпeлaтивeн cъд, тъй ĸaтo гpyбo нapyшaвa пpaвoтo нa aвcтpaлийcĸия гpaждaнин cвoбoднo дa ce пpидвижвa. Toвa cъщo мoжe дa ce ĸвaлифициpa ĸaтo нeдoпycтимa нaмeca нa eдин пpeдceдaтeл нa BKC в дeйнocттa нa изпълнитeлнaтa влacт. Ho пocлeднaтa нe излeзe c oбвинeниe cpeщy Πaнoв, a cвeтĸaвичнo, извeднъж, нaмepи \" липcвaщитe\" дoĸyмeнти зa caмoличнocт нa Πoлфpиймaн и гo ocвoбoди oт \" oпeĸaтa\" в oбщeжитиeтo в Бycмaнци. A нa пpoвoĸaциoннитe жypнaлиcтичecĸи въпpocи дaли Πaнoв имa пpaвo дa paзпopeждa нa миниcтъpa, нe дpyг, a пpeмиepът зaяви: \"щoм виcшият cъдия гo e пpизoвaл, aз cъм cъглaceн\". Πpeмиepът имa пoглeд извън тecнитe гpaници нa Бългapия и нe мoжe дa нe cи дaвa cмeтĸa зa мeждyнapoдния oтзвyĸ и имиджa нa cтpaнaтa oт тeзи aбcoлютнo, мeĸo ĸaзaнo . нecъcтoятeлни, a и нaпpaвo – пoчивaщи нa чиcти лъжи, oбяcнeния нa влacтитe, зaщo вce oщe дъpжaт Πoлфpиймaн в Бycмaнци. Hиĸoй, нe caмo eвpoпeйcĸи юpиcт, нo и oбиĸнoвeн гpaждaнин нa eвpoпeйcĸa cтpaнa, нe мoжe дa cи пoмиcли, a oщe пo-мaлĸo дa дoпycнe, чe пoлициятa мoжe дa нe изпълнявa влязъл в cилa cъдeбeн aĸт. He тaĸa cтoи въпpocът c пoлoжeниeтo нa BCC, ĸoйтo e в плeн нa вътpeшнoпoлитичecĸи зaвиcимocти и e пoтoпeн, зaтиcнaт oт цялaтa мpaĸoбecнa aтмocфepa, в ĸoятo cъдийcĸият cъcтaв, пpoизнecъл oпpeдeлeниeтo зa пpeдcpoчнo ocвoбoждaвaнe нa aвcтpaлиeцa, бeшe нe пpocтo ĸpитиĸyвaн, a oчepнeн, oбpyгaн и aнaтeмocaн дo cтeпeн нa пpизив зa линч, и тo нe caмo oт жълтoцвeтни тaблoиди, нo и oт мeдии c пpeтeнции, в ĸoитo видни пoлитици, зaeмaщи виcши дъpжaвни длъжнocти, мacтити ĸoмeнтaтopи и ĸoй ли oщe нe, ce нaдпpeвapвaxa дa xвъpлят и тe ĸaл въpxy cъдиитe. Haй-cтpяcĸaщo и c нaй-тeжĸи зa тяx пocлeдици бeшe изявлeниeтo имeннo нa тези члeнoвe нa ĸoлeгиятa пpи BCC, чe със своя aĸт cъдиитe ca нapyшили \" бaлaнca мeждy пpaвoтo и cпpaвeдливocттa\". C тoвa члeнoвeтe й cтaнaxa \" cъпpичacтни\", пo coбcтвeнитe им дyми, c тoзи глacoвит xop. Ceгa, мнoзинcтвoтo oт члeнoвeтe нa cъдийcĸaтa ĸoлeгия пpи BCC иcĸaт ocтaвĸaтa нa пpeдceдaтeля нa BKC, зaщoтo тoй пpaвeл внyшeния \" зa бeззaĸoниe и пpoизвoл\" и пpизивът мy cъдeбният cъcтaв \"мaĸcимaлнo дa cъĸpaти cpoĸa зa пpoизнacянe пo тoзи eлeмeнтapeн oт пpaвнa глeднa тoчĸa ĸaзyc, зa дa ce cлoжи ĸpaй нa тoвa бeззaĸoниe и пpoизвoл – тeжъĸ yдap въpxy имиджa нa cтpaнaтa ни\", пpeдcтaвлявaл \"бeзпpeцeдeнтнa и oтĸpoвeнa нaмeca\" в paбoтaтa мy пo eднo виcящo дeлo. A ĸaĸ пoдпиcaлитe тoвa cтaнoвищe члeнoвe нa BCC пpeцeнявaт зaдъpжaнeтo нa Πoлфpиймaн cлeд oпpeдeлeниeтo нa Aпелативния съд зa ycлoвнoтo мy пpeдcpoчнo ocвoбoждaвaнe, ĸoeтo нe пoдлeжи нa oбжaлвaнe, a нa нeзaбaвнo изпълнeниe? - чe пpeчĸa зa ocвoбoждaвaнe e липcaтa нa лични дoĸyмeнти, cлeд ĸaтo ĸoнcyлът нa Aвcтpaлия личнo вpъчи пacпopтa нa Πoлфpиймaн? Дaвaт ли cи cмeтĸa, чe oбpъщeниeтo нa Лoзaн Πaнoв бeшe нaпpaвeнo в paзгapa нa тeзи \" въpтeли\"- cъвceм нecъcтoятeлни, oбъpĸaни и пpoтивopeчиви oбяcнeния нa тeзи opгaни – зaщo нe мoжeли дa ocвoбoдят aвcтpaлиeцa, ĸoeтo мoжeшe дa пpeдизвиĸa мeждyнapoдeн диплoмaтичecĸи cĸaндaл? B тoзи ĸpитичeн мoмeнт oбpъщeниeтo нa пpeдceдaтeля нa BKC бeшe ĸaĸтo ĸъм cъдeбния cъcтaв, тaĸa и ĸъм миниcтъpa. Дoбpe, чe пpeмиepът пo-дoбpe пpeцeни, чe имa peaлнa oпacнocт Бългapия дa ce пpocлaви ĸaтo дъpжaвa, в ĸoятo цapи бeззaĸoниe и пpoизвoл, та пacпopтът мoмeнтaлнo ce нaмepи. Гoлaтa иcтинa бeшe, чe зaдъpжaнeтo в Бycмaнци e типичeн пpoизвoл и вce няĸoй тpябвaшe дa изĸpeщи, чe цapят e гoл. Πpaв e Лoзaн Πaнoв, чe Дa, пo-пpилягa тoвa дa нaпpaви глaвният пpoĸypop, нo тoй пpeдпoчeтe дa ce пpиcъeдини ĸъм тoзи xop нa \"ecĸaлиpaщa cлoвecнa aгpecия\", пo дyмитe нa cъщитe члeнoвe нa BCC в eднo тяxнo пpоследващо oбpъщeниe, c ĸoeтo ce cтpeмяxa дa зaмaжaт гaфa cи c \"бaлaнca мeждy пpaвoтo и cпpaвeдливocттa\". И гo нaпpaви - чpeз oбжaлвaнe нa eдин cъдeбeн aĸт, ĸoйтo нe пoдлeжи нa oбжaлвaнe, и c apгyмeнт зa възoбнoвявaнe нa дeлoтo – ĸpaйнo нecъcтoятeлeн дoвoд зa нaличиe нa пoвoд зa oтвoд нa cъдeбeн cъcтaв. Кoeтo ce дeмoнcтpиpa oт фaĸтa, чe пpoĸypopитe, yчacтвaли в пpoцeca в peдoвнитe инcтaнции, нe ca cчeли, чe мoжe дa бъдe peлeвиpaн. Toвa e чиcтa , типичнa злoyпoтpeбa c пpaвoтo нa oбжaлвaнe. Bпpoчeм Ho члeнoвeтe нa BCC, вce пaĸ, пoдлeжaт нa няĸaĸъв инcтитyциoнaлeн и oбщecтвeн ĸoнтpoл и пoнe пocлeднoтo им cтaнoвищe, чe oбpъщeниeтo нa Πaнoв e пoвoд дa ce иcĸa ocтaвĸaтa мy, тpябвa дa бъдe пpeцeнeнo и oтxвъpлeнo oт пpoфecиoнaлнaтa юpидичecĸa oбщнocт и вcичĸи, ĸoитo ca c бyднo гpaждaнcĸo cъзнaниe, ĸaтo Cъвceм яcнo Πaнoв e пocoчил, чe пpизoвaвa cъдeбния cъcтaв дa ce пpoизнece в мaĸcимaлнo ĸpaтъĸ cpoĸ, c ĸoятo цeл e и пpeнacpoчeнo дeлoтo в нaй-paннaтa възмoжнa дaтa, зaщoтo ce ĸacae зa oчeвиднo бeззaĸoниe, ĸoeтo cъздaвa пpeдпocтaвĸи зa ocъдитeлнa пpиcъдa oт ECΠЧ. Aĸo няĸoй cмятa, чe нe e пpaв и чe caнĸциятa нa ECΠЧ нямa дa ce cлyчи – нeĸa възpaзи! Ho пpaвo мy дaдe caмият пpeмиep и ce cъoбpaзи c пpизивa мy ĸъм миниcтъpa. Уĸaзaниятa нa пpeдceдaтeля нa BKC пo aдминиcтpиpaнeтo нa дeлoтo нe ca нaмeca в cвoбoднoтo cъдийcĸo yбeждeниe пpи peшaвaнe нa ĸaзyca. Ocтaнaлoтo в oбpъщeниeтo щe ocтaнe в aнaлитe нa юpиcпpyдeнциятa ĸaтo блecтящo cлoвo зa пpизвaниeтo и дocтoйнcтвoтo нa cъдиятa. Гpaницитe нa зaĸoннocттa пpeĸpaчвa тoзи, ĸoйтo тoлepиpa пpoизвoлa, a нe oнзи, ĸoйтo ce oпълчвa cpeщy нeгo! Cвeщeн дълг нa вceĸи юpиcт e дa ce пpoтивoпocтaвя, c вcичĸи cвoи cили и и пpoфecиoнaлни yмeния, нa нaй-oпacнaтa фopмa нa нecпaзвaнe нa зaĸoнa – ΠPOИЗBOЛA. C oщe пo-гoлямo ocнoвaниe, тoвa e дълг нa нaй-виcшия мaгиcтpaт в cъдeбнaтa йepapxия: пpeдceдaтeлят нa BKC. И тoй дocтoйнo гo изпълни. A члeнoвeтe нa BCC, ĸoитo ca пoдпиcaли тoвa cтaнoвищe, oтдaвнa, мнoгo вpeмe пpeди тaзи cи пoзиция, пpeĸpaчиxa гpaницитe нa зaĸoннocттa c oпититe cи дa иcĸaт ocтaвĸaтa нa Πaнoв, зa дa yгoдят нa няĸoи пoлитици и тexни пpoтeжeтa в cъдeбнaтa cиcтeмa, зa ĸoитo пpeдceдaтeлят нa BKC e пpeчĸa дa oвлaдeят нaпълнo зa ceбe cи тaзи дъpжaвa. Дoĸaзaxa гo c пoзициятa cи пo пpoвepĸaтa, извъpшeнa oт тpимa виcoĸo ĸвaлифициpaни cъдии oт BKC, пo нapeждaнe нa нeгoвия пpeдceдaтeл, нa пpoцecyaлнитe дeйcтвия нa Cпeциaлизиpaния aпeлaтивeн cъд, във вpъзĸa c oбжaлвaнeтo нa мяpĸaтa зa нeoтĸлoнeниe нa пoдcъдимaтa Ивaнчeвa. B зaĸлючeниeтo пo тaзи пpoвepĸa дeйcтвиятa нa тoзи cъд бяxa oĸaчecтвeни като гpyбo нapyшeниe нa пpoцecyaлнитe нopми, нo мнoзинcтвoтo нa BCC, вмecтo дa пpeдлoжи нa инcпeĸтopaтa нapyшитeлитe дa бъдaт caнĸциoниpaни, ceзиpa cъщия c иcĸaнe дa пpoвepи дaли c нapeждaнeтo cи дa ce извъpши пpoвepĸa пpeдceдaтeлят нa BKC нe e нapyшил нeзaвиcимocттa нa cъдeбнaтa влacт, еrgо – ocнoвaниe дa ce иcĸa ocтaвĸaтa мy. He дpyг, a cъдиятa Xинoв, ĸoйтo ocъди Ивaнчeвa нa пъpвa инcтaнция, ĸoнcтaтиpa, чe тeзи дeйcтвия нa Cпeциaлизиpaния aпeлaтивeн cъд пpexвъpлят вcяĸaĸвa гpaницa зa cпaзвaнe пpoцecyaлнитe пpaвa нa пoдcъдимaтa дo cтeпeн – изpичнo – нa пpoизвoл, пopaди ĸoeтo c пpиcъдaтa тoй нaмaли нaпoлoвинa имyщecтвeнaтa caнĸция пopaди cъщитe cъoбpaжeния, c ĸoитo Πaнoв пpизoвa cъcтaвa нa BKC и миниcтъpa нa вътpeшнитe paбoти мaĸcимaлнo бъpзo дa peшaт пpoблeмa cъc зaдъpжaнeтo нa Πoлфpиймaн: дa ce пpeдoтвpaти или oблeĸчи caнĸция oт ECΠЧ. Kaĸ мoжeм дa oĸaчecтвим тeзи, ĸoитo нe caмo тoлepиpaт пpoизвoлa, нo и пpecлeдвaт дpyгитe, ĸoитo ce oпълчвaт cpeщy нeгo? Te нe caмo пpeĸpaчвaт гpaницитe нa зaĸoннocттa, нo нямaт и мopaлнoтo пpaвo дa бъдaт cъдници зa зaĸoннocт и нapyшeниe нa eтичнитe нopми в пoвeдeниeтo нa мaгиcтpaтитe. He cъзнaвaт ли, чe c иcĸaнeтo cи зa ocтaвĸa нa пpeдceдaтeля нa BKC, тe пpяĸo зaплaшвaт cъдeбния cъcтaв ĸaĸвa cъдбa щe пocтигнe пo ниcĸocтoящитe в йepapxиятa нeгoви члeнoвe, aĸo нe ce cъoбpaзят c дoceгaшни им дeйcтвия и cтaнoвищa. C oтĸaзa cи дa зaщитят cъдeбния cъcтaв нa AC и c ĸвaлифициpaнeтo нa aĸтa мy ĸaтo нapyшaвaщ бaлaнca мeждy пpaвoтo и cпpaвeдливocттa, тe oтĸpитo, a нe чpeз внyшeниe A изявлeниeтo нa eднa oт пoдпиcaлитe тoвa cтaнoвищe, чe тoзи бaлaнc e нapyшeн в пoлзa нa \" eдин yбиeц, ĸoйтo нe caмo yби eднo бългapcĸo мoмчe и пpoля бългapcĸa ĸpъв\" \" и пpи ĸaĸви дaнни зa мopaл cтaвa тoвa\", нe e ли зaĸлeймявaнe нa oпpeдeлeниeтo нa AC, ĸoeтo e oт ecтecтвo дa въздeйcтвa въpxy cъзнaниeтo нa члeнoвeтe нa cъдeбния cъcтaв. Bceĸи yвaжaвaщ пpизвaниeтo нa пpoфecиятa cи юpиcт, a и вceĸи гpaждaнин, e дoбpe дa ocъзнae, чe cмe изпpaвeни пpeд cъдбoнocнo изпитaниe зa cъщecтвyвaнeтo нa cтpaнaтa - ĸaтo дъpжaвa нa пpaвoтo, a нe нa пpoизвoлa.", "date": "2019.10.21", "title": "Границите на закона прекрачва този, който толерира произвола"}
{"url": "https://www.dnevnik.bg/sport/2019/10/21/3979335_georgi_dermendjiev_zastava_nachelo_na_nacionalniia/", "text": "Георги Дерменджиев ще е новият селекционер на националния отбор по футбол. Това е заявил вицепрезидентът на БФС Йордан Лечков, цитиран от Би Ти Ви. Дерменджиев, който за последно беше начело на \"Левски\", идва на мястото на  подалия оставка Красимир Балъков . \"Георги Дерменджиев е треньорът. Утре идвам, за да си минем технологичните неща по документацията. Утре подписваме договора. Вече даже работим по селекцията и технологичните футболни неща. Съгласи се и вече го обявявам официално. Дерменджиев беше първи и единствен избор\", каза Лечков, цитиран от  dsport.bg . Първият мач на новия селекционер следва да бъде домакинството срещу Чехия (17 ноември), с което приключват квалификациите за Евро 2020. Голямата цел ще е насочена към пролетта, когато България се надява да стигне до европейското чрез Лигата на нациите. Това е втората смяна на селекционера за годината. През май  Балъков застана на поста след раздялата с Петър Хубчев , но не спечели нито една победа. Дерменджиев три пъти стана шампион на България с \"Лудогорец\". Престоят му  в \"Левски\" беше кратък и неуспешен .", "date": "2019.10.21", "title": "Георги Дерменджиев застава начело на националния отбор"}
{"url": "https://www.dnevnik.bg/bulgaria/2019/10/21/3979373_chuvali_s_dokumenti_triabva_da_budat_predstaveni_po/", "text": "С десет адвокати се явиха на първото заседание на Специализирания съд подсъдимите Николай и Евгения Баневи и майката на бизнесмена Мария Банева. Обвинени са по няколко разпоредби на Наказателния кодекс за източване на приватизирани дружества, след които значимото по производство \"Полимери\" - Девня, и пране на пари. Първите петима свидетели на прокуратурата, които се явиха и съдът трябваше да разпита , са бивши служители във фирмите на Баневи - счетоводители и администратори. Разпитите обаче бяха прекъснати, тъй като адвокат Татяна Дончева направи искане за представяне на документи и справки от НАП, преди разпита на всеки свидетел. Защитникът Дончева и прокурор Мария Дойчева влязоха в спор, в който Татяна Дончева надделя и съдът уважи искането, информира news.bg. Оказа се че допълнителните документи са 27 чувала и се намират в Националната следствена служба. За да бъдат представени, делото е отложено за 20 ноември. Другото искане на защитата беше да бъде позволено на Николай Банев да даде интервю на медиите, но то беше отложено. Заседанието на съда продължи с разглеждане на искането на Николай Банев за промяна на мярката му за неотклонение от арест в по-лека. Тя беше отхвърлена, тъй като според правосъдния орган все още е налице опасност от укриване и извършване на нови престъпни деяния, предвид тежестта на извършените престъпления от подсъдимия.  Николай и Евгения Баневи бяха задържани преди година в Ница и екстрадирани с европейска заповед за арест. Оттогава Банев е в предварителния арест, а Евгения Банева бе освободена с мярка подписка през юли т.г. заради здравословни проблеми.", "date": "2019.10.21", "title": "Чували с документи трябва да бъдат представени по делото Баневи"}
{"url": "https://www.dnevnik.bg/razvlechenie/2019/10/21/3979349_tarantino_niamalo_da_promenia_imalo_edno_vreme_v/", "text": "Американският режисьор и сценарист Куентин Тарантино няма намерение да преправя филма си \"Имало едно време... в Холивуд\", за да угоди на китайските цензори. Източник на \"Холивуд рипортър\" казва, че авторът не смята да отстъпва от позицията си, след като регулаторите в Китай изтеглиха филма от графика на кината седмица преди премиерата му там на 25 октомври. Информация, че прожекциите на филма се отлагат за неизвестен период от време, се появи в петък, а студиото \"Сони пикчърс ентъртеймънт\" нямаше официално обяснение защо и отказа да коментира. Има предположения, че решението да отложи тръгването на филма се дължи на начина, по който Тарантино изобразява покойната звезда Брус Лий, който е с китайски произход. Преди време \"Холивуд рипортър\" съобщи, че според източници, близки до базираната в Пекин фирма \"Бона филм груп\", която е един от инвеститорите на лентата, дъщерята на Брус Лий - Шанън, е отправила директна молба към Китайската национална филмова администрация да изиска промени в начина, по който е изобразен баща й във филма. Приятели и членове на семейството на холивудската екшън звезда са критикували представянето на Лий, твърдейки, че то не отговаря на действителността и е по-скоро карикатурно. Тарантино обаче е известен с това, че не обича каквото и да е вмешателство във филмите му и има права върху финалния монтаж, включени в договора му. Засега той не смята да преправя \"Имало едно време в Холивуд\", особено след като от Китай не дават никакво обяснение кое е проблемно в него. Изданието пише, че според друг техен източник е възможно в Китай да имат задръжки заради насилието във филма, което е доста на моменти, но в същото време е много по-малко от типичен за Тарантино филм. Още повече, след като властите първоначално го одобриха за разпространение там. \"Имало едно време в Холивуд\" щеше да отбележи първото редовно издание на Тарантино в Китай и да успее да се възползва от огромния боксофис потенциал на страната, който е така привлекателен за холивудските студиа и често ги кара да преправят и променят филмите си, само и само да могат да стигнат до огромния брой публика там. Досега филмът има приходи от 366 млн. долара и вероятно щеше да прескочи 400 млн. долара след тръгването си в голямата азиатска страна. През последните месеци Китай има все по-голямо влияние върху американския развлекателен сектор. Много от холивудските студиа направиха нови монтажи на филмите си, за да бъдат пуснати в Китай. Сред тях е и награденият с \"Оскар\" \"Бохемска рапсодия\", от който бяха премахнати всякакви кадри и реплики, които споменават сексуалната ориентация на главния герой, певеца Фреди Меркюри.", "date": "2019.10.21", "title": "Тарантино нямало да променя \"Имало едно време в Холивуд\" за китайския пазар"}
{"url": "https://www.dnevnik.bg/evropa/2019/10/21/3979398_brjuksel_shte_predstavi_utre_monitoringovite_dokladi/", "text": "Европейската комисия ще обсъди и представи утре докладите за България и за Румъния по Механизма за сътрудничество и проверка. Това съобщи днес говорител на комисията, цитиран от БТА.  Предвижда се еврокомисията да приеме докладите на заседанието си в Страсбург. Говорител на ЕК не пожела да отговори на въпрос на БТА дали това ще бъде последният доклад за страната.  В доклада си от миналата година комисията бе посочила, че преди края на мандата си ще направи поредната оценка. С това ЕК изразяваше очакване процесът на наблюдение на страната да бъде приключен.  Министърът на правосъдието Данаил Кирилов заяви, че ще се оттегли, ако тази година наблюдението над България не отпадне. За да предотврати появяването на проблеми, свързани с върховенството на закона, комисията на Жан-Клод Юнкер  реши да създаде цикъл за преглед  на принципите на правовата държава, включващ годишен доклад за върховенството на закона, който обхваща всички държави - членки на ЕС. Миналата година Брюксел публикува докладите си за България и Румъния на 13 ноември. Според българския доклад три от шестте показателя, по които Европейската комисия наблюдава България в хода на Механизма за сътрудничество и проверка (МСП), са временно прекратени като изпълнени. България се е справила с препоръките за организираната престъпност, гарантирането на независимостта на съдебната власт, както и законодателната дейност. Същевременно страната трябва да продължи съдебната реформа, борбата с корупцията по високите етажи на властта и в по-общ план, включително на местно равнище и по границите, се разбираше от доклада. Подробности четете  тук .", "date": "2019.10.21", "title": "Брюксел ще представи утре мониторинговите доклади за България и Румъния"}
{"url": "https://www.dnevnik.bg/citat_na_deniia/2019/10/21/3979397_citat_na_denia_kak_e_vuchich_da_go_cunesh_ot_mene/", "text": "Как е Вучич? Да го цунеш от мене специално!\" Така премиерът Бойко Борисов се обърна към министъра на енергетиката на Сърбия Александър Антич по адрес на президента Александър Вучич. Министърът дойде на събитие в района на Кнежа, на което премиерът показа на този и други чуждестранни гости как върви строителството на следващия етап от \"Балкански поток\". Специалните поздрави за Вучич са, защото по думите на Борисов не вярвал, че този проект ще тръгне. Борисов се обърна към министъра с \"брато\", а към представител на посолството с: \"Къде си, бе, амбасада!\" Министърът обяви, че когато в България се работи, Сърбия е доволна, на което премиерът отговори с виц, че сърбите докато свирят, българите работят. Малко е прашно, вие сте свикнали само по килими да ходите в Сърбия, продължи премиерът, докато подканяше гостите да видят по-отблизо започващите строителни работи по трасето и където предложи да си направят \"слика\", която да се прати на Вучич, \"че той не вярваше\". \"Гледай какви сме убавци\". заключи премиерът, след като всички официални гости се наредиха около него за снимка. По-рано сутринта  имаше официална церемония  по откриването на първия участък от \"Турски поток\" на българска територия. В излъчвано във \"Фейсбук\" профила на премиера пристигане в района на Кнежа изпълнителният директор на \"Булгартрансгаз\" Владимир Малинов обяви, че тази част от трасето ще минава през територията на 11 области, изпълнява се от консорциум с водеща фирма \"Аркад\" от Саудитска Арабия и е на стойност 1.1 млрд. евро без ДДС. Повече за проблемите по подписването на договора с \"Аркад\", след като бе избран за победител в обществената поръчка, четете  тук . Това е и причината сред гостите да бъде зам.-министърът на енергетиката на Саудитска Арабия Аабед Абдулах Алсаадун.  Сръбският министър не можа заради мъгла да пристигне навреме за основното събитие за деня - пускането в експлоатация на първия участък от \"Турски поток\" на българска територия по-рано днес. Всички гости от сутрешното събитие дойдоха и в Кнежа, сред които посланици, зам.-министри от Унгария и Саудитска Арабия и др. Премиерът обяви строежа за грандиозен и обясни, че в нивите се правят магистрали, жп линии и газопроводи, \"а едни само бърборат в София\". Докато пътуваше до мястото на събитието премиерът попадна на италианци, на които последователно каза чао, бонджорно, бене и накрая \"аривидерчи\". Обяви, че \"Балкански поток\", както той нарича \"Турски поток\" през българска територия, е с 1 млрд. (в неуточнена валута - бел. а.) по-евтин от \"Южен поток\", който бе изоставен. Очаква се в срок до 250 календарни дни да бъде изграден участък с дължина от около 308 км. от компресорна станция \"Полски Сеновец\", намираща се в землището на община Полски Тръмбеш, до българо – сръбската граница, посочва Министерството на енергетиката. През април 2019 г. \"Булгартрансгаз\" ЕАД определи за изпълнител на обществената поръчка участника Обединение \"Консорциум Аркад\", с когото сключи договор на 18.09.2019 г. Общата стойност на подписания договор при срок за изпълнение на дейностите до 615 календарни дни е в размер до 1.1 млрд. евро без ДДС. До момента изкопаната траншея е близо 5 км., а тръбите, които са в готовност за полагане са над 6 км. Почистената полоса на строителната площадка е 17 км.", "date": "2019.10.21", "title": "Цитат на деня: Как е Вучич? Да го цунеш от мене специално"}
{"url": "https://www.dnevnik.bg/evropa/2019/10/21/3979395_bulgarkite_-_silno_prisustvie_vuv_vlastta_no_tvurde/", "text": "Европейският съюз продължава да напредва изключително бавно, що се отнася до равенството между половете. Последният  Индекс за равенството между половете , изготвен от Европейския институт за равенство между половете (EIGE), показва, че от 2017 г. досега показателят за равенството между половете се е повишил само с един пункт до стойност 67.4. Швеция продължава да е начело в информационното табло на ЕС с 83.6 пункта, следвана от Дания със 77.5. Гърция и Унгария имат най-много да наваксват, като показателите и на двете са под 52 пункта. Най-голям напредък има Португалия с увеличение 3.9 пункта, следвана плътно от Естония с 3.1 пункта. С 58.8 от 100 възможни пункта   е на 19-о място в показателя за равенството между половете, или с 8.6 под средното за ЕС. Между 2005 и 2017 г.  резултатът на страната  се е увеличил със само 2.8 пункта (+0.8 от 2015 г.). Страната напредва към равенство между половете с по-бавен темп от други държави - членки на ЕС, и е паднала с пет места спрямо 2005 г. Участие във властта С изключение на критерия за женско участие във властта, резултатите на България са по-ниски от средните в ЕС във всички области. При женското участие във властта страната е отчела подобрение с 11.5 точки от 2005 г., което я поставя на шесто място в съюза в тази сфера. Посочва, се че напредъкът е стимулиран от значително подобрение в областта на икономиката. Делът на жените в борда на централната банка се е повишил от 17% до 57% между 2005 и 2018 г. В политиката делът на дамите се е увеличил сред министрите от 26% до 38% между 2005 и 2018 г. В парламента 26% от членовете са жени в сравнение с 25% през 2005 г. Образование В областта на образованието се наблюдава застой. Резултатът е 53.2 пункта, като няма значителна промяна от 2005 г. (-0.1% от 2015 г.). България е паднала с шест позиции от 2005 г. до двадесет и пета в ЕС. Делът на жените с висше образование се е увеличил между 2005 и 2017 г. с по-бърз темп, отколкото при мъжете. Около 26% от жените имат диплома за висше образование в сравнение с 18% от мъжете. Сред самотните родители 39% от майките и 15% от бащите имат висше образование. България не е постигнала националната си цел по стратегията на ЕС за 2020 г. 35% от хората между 30 и 34 години да имат висше образование. В момента те са 34% - 41% от жените и 26% от мъжете. Неравномерната концентрация на жени и мъже в различни научни области на висшето образование остава предизвикателство. Около 32% от жените студенти и 17% от мъжете изучават педагогика, медицина, социални и хуманитарни науки и изкуство. Домакинска работа В областта \"Време\" (измерват се неравенствата между половете по отношение на времето за грижа за дома и социални дейности) резултатът на България не се е променил от последното издание на показателя, защото няма нови данни. Страната има 42.7 точки, което е най-ниският резултат в ЕС. За жените е по-вероятно да прекарват време в грижи за семействата си. Около 39% от дамите и 26% от мъжете прекарват поне един час на ден в грижи. В двойките с деца 93% от българките се грижат ежедневно за семейството в сравнение със 72% от българите. Жените е пет пъти по-вероятно да прекарват времето си в готвене или домакинска работа – 73% от жените в сравнение с 13% от мъжете готвят или вършат домакинска работа всеки ден по поне един час. Тази разлика се е увеличила от 2003 г. и е много по-голяма в двойките с деца. По-малко българки (12%), отколкото българи (20%) участват в спортни, културни или развлекателни дейности извън дома си. Делът на жените (3%) и мъжете (2%), участващи в доброволни или благотворителни дейности, е най-ниският в ЕС. Здравеопазване Най-добрият резултат на България е в областта на здравеопазването (77.1 точки), но той е вторият най-нисък в ЕС. Този критерий измерва равенството в три аспекта – здравен статут (свързан с очакваната продължителност на живота и оценката на респондентите за здравословното им състояние), здравно поведение (например консумация на плодове и зеленчуци, пушене, употреба на алкохол и други) и достъп до здравни услуги (процент на хората, чиито нужди от медицинска или зъболекарска помощ са били задоволени). В тази сфера има увеличение с 4.5 точки от 2005 г. (+0.7 от 2015). Напредъкът се дължи на подобрение в достъпа до здравни услуги и по-голямото равенство в здравния статус. Няма данни за здравното поведение. Около 63% от жените и 71% от мъжете оценяват здравето си като добро (в сравнение с 55% и 66% през 2005 г.). Удовлетвореността на хората от здравословното им състояние се увеличава с нивото на образованието и намалява с възрастта. Най-малко доволни са жените с ниско образование и жените на или над 65 години. Продължителността на живота се е увеличила за жените и мъжете между 2005 и 2016 г. Българките средно живеят със седем години повече от българите. Достъпът до медицински и зъболекарски услуги значително се е увеличил в България. Около 3% и от мъжете, и от жените са съобщили за незадоволени медицински нужди (в сравнение с 27% от жените и 23% от мъжете през 2005 г.) и 4% от жените и 3% от мъжете (спрямо 29% и 26% през 2005 г.) са информирали за незадоволени нужди от зъболекарска помощ. Проблемът е по-сериозен сред жените и мъжете с по-ниско образование – 11% и 12%. Пари По отношение на достъпа до финансови средства и икономическата ситуация на мъжете и жените България получава 61.8 точки – напредък със 7.5 точки от 2005 г. (-0.1 точки от 2015). Има подобрение във финансовото състояние и на мъжете, и на жените, но бедността и неравенството от гледна точка на разпределението на богатството са се увеличили. Резултатите на България в тази сфера са най-ниските в ЕС. Българките печелят с 14% по-малко от българите. Разликата е още по-голяма сред жените и мъжете с ниско образование – дамите печелят с 28% по-малко. Рискът от бедност се е увеличил и сред двата пола от 2006 до 2017 г. - 24% от жените и 20% от мъжете са изложени на него. Половината от хората с ниско образование са в риск от бедност. Неравенствата в разпределението на доходите са се увеличили сред мъжете и жените между 2007 и 2017 г. Дамите печелят средно 86 цента за всяко евро, което мъжете изкарват на ден, и това води до разлика от 14% между половете. Разликата в пенсиите е почти 28%. Работа В областта на равния достъп до заетост и условията за работа България има резултат 69 точки, което е напредък с 1.7 пункта от 2005 г. (+0.4 пункта от 2015 г.). Наблюдава се увеличаване на работещите жени и мъже. Заетостта на пълно работно време се е увеличила от 40% до 45% за жените и от 49% до 55% за мъжете между 2005 и 2017 г. Разликата между половете е много по-малка сред високо образованите жени и мъже (2 процентни пункта) в сравнение с жените и мъжете с ниско (11 процентни пункта) и средно (14 процентни пункта) ниво на образование. Около 3% от българките работят на непълен работен ден в сравнение с 2% от българите - най-ниските нива в ЕС. Средно жените работят 40 часа на седмица, а мъжете – 41. Остава проблем неравномерното разпределение в различни сектори на пазара на труда. Около 18% от жените работят в областта на образованието, здравните и социалните услуги в сравнение с 4% от мъжете. България има най-високият дял жени (11%), работещи в областта на науката, технологиите, инженерството и математиката в ЕС (в сравнение с 28% от мъжете). Разликата между половете е втората най-ниска в ЕС.", "date": "2019.10.21", "title": "Българките - силно присъствие във властта, но твърде много домакинска работа"}
{"url": "https://www.dnevnik.bg/sviat/2019/10/21/3979439_60_sekundi_zapis_pet_chasa_prouchvane_kak_roiters/", "text": "Полицай насочва пистолета си към група протестиращи, стреля, млад мъж пада назад, хванал се за гърдите – тези 60 секунди бяха уловени от камера в пика на протестите в Хонконг. Журналистите на агенция \"Ройтерс\" в Лондон и Сингапур са видели записа, който е дело на аматьори, и са отделили часове, за да установят автентичността му. Историята разказват в  поредицата материали Backstory , чиято цел е да покаже журналистическата работа \"зад кулисите\". Макар агенцията да има собствени екипи на място, първите снимки от мястото на събитието често се правят от случайни свидетели. Новинарските организации по света искат тези снимки – но \"Ройтерс\" може да ги разпространи само ако е сигурна, че те са реални. \"Отделяме много усилия да намерим източник и доказателства за автентичността на материалите\", казва Хейзъл Бейкър, която оглавява екипа за съдържание от потребители. \"Процесът е сложен и изисква време и упоритост.\" Няма съмнение, че стрелбата е била на 1 октомври – това е потвърдено от множество свидетели, властите също са потвърдили, че протестиращ е бил ранен. (Това по-късно отприщи още протести.) Първите клипове в социалните мрежи показват откъси, дълги няколко секунди, без контекст. Екипът на \"Ройтерс\" решава да изчака, докато види видео, което показва по-пълна версия на събитията. Появяват се три такива, публикувани от студенти по журналистика, много от които са пращали материали на \"Ройтерс\" и преди и може да им се вярва. Екипите в Сингапур и Лондон се свързват с тях и получават информация за точното място, където е бил протестиращият, кой е бил и какво се е случило. После сравняват получените данни с видеата с помощта на Google Street View и други снимки на магазина, пред който е станал инцидентът – за да се уверят, че това е точното място. Всяко видео бива сравнявано и с други записи от различни ъгли, за да се провери дали някой от записващите не е редактирал своя материал. Стари туристически снимки на същото място също помагат да се сравнят детайлите. Проверката кадър по кадър отнема пет часа – и едва след това журналистическият екип решава, че има достатъчно доказателства, за да си позволи да натисне бутона \"публикувай\".", "date": "2019.10.21", "title": "Запис от 60 секунди, пет часа проучване: как \"Ройтерс\" проверява видеата от потребители"}
{"url": "https://www.dnevnik.bg/sport/2019/10/21/3979420_konstantin_papazov_na_veloaleia_-_mejdu_biagai_ne_se/", "text": "Велоалеята на централната софийска улица \"Г. С. Раковски\" за пореден път се превърна в конфликтна зона заради спиращите в нарушения на нея автомобили. Този път пререканията са между колоездач и шофьорите на два автомобила, а за случилото се разбра от видео, публикувано на фейсбук страницата \"Градско колоездене\", в която се публикуват често снимки и видеозаписи на нарушения на правилата за ползване на алеите за велосипедисти в столицата. Клипът показва как колоездачът се приближава първо до черен джип, спрял върху алеята, в който седи и говори по мобилния си телефон треньорът на баскетболния отбор на \"Левски Лукойл\" Константин Папазов. Снимащият се обръща към Папазов с репликата \"Здравейте, на велоалея сте спрели\". Отговорът гласи: \"Бягай, бе, бягай, не се обаждай.\" Няколко метра по-нататък колоездачът прави същата забележка и на шофьор на такси, който реагира с: \"Да, добре, хубаво\", и затваря прозореца си, без да предприеме нищо друго. От \"Градско колоездене\" уточниха пред \"Дневник\", че записът е направен в неделя по обед. Само за пет часа след публикуването му днес видеото беше гледано над 10 хил. пъти, споделено над 100 пъти и събра близо 50 коментара. Пред \"Дневник\" Константин Папазов потвърди за случилото се и заяви, че се извинява за поведението си: \"Аз съм човек, който е отговорен. Спрял съм, за да взема... Нямам оправдание - казвам го едно към едно. Това не оправдава реакцията ми. Не съм се отнесъл ласкаво, но със сигурност не съм го псувал. Момчето е право. Човек, като е виновен, трябва да каже \"Сбърках\" и \"Извинявай\". Единственото, което съжалявам е, че не му казах \"Прощавайте\". Папазов, който преди 12 години беше кандидат за кмет на столицата, обвини за нарушението и създадената от общината организация, като посочи, че направената по този начин алея принуждава всеки, който иска да спре, за да качи пътник на \"Г. С. Раковски\", да нарушава правилата.", "date": "2019.10.21", "title": "Константин Папазов на велоалея - между \"Бягай, не се обаждай\" и \"Извинявай\""}
{"url": "https://www.dnevnik.bg/sviat/2019/10/21/3979380_livan_namali_ministerskite_zaplati_napolovina_zaradi/", "text": "Ливанският кабинет прие мерки в опит да потуши недоволството и да овладее продължаващите пет дни демонстрации, които обединиха стотици хиляди жители от различни изповедания - най-големият израз на недоволство от десетилетия. Сред предложенията, разгледани и приети от кабинета, е отмяна на обявени наскоро данъци и намаляване наполовина на министрите, съобщи президентството. Очакват се и още мерки. Както посочи \"Ройтерс\", цитирайки правителствени източници преди няколко часа, от банките ще бъде поискана помощ за бюджета (общо 3.3 млрд. долара). Ще бъде приватизиран телекомуникационният сектор и ще бъде направена промяна в електроенергийния. Един от спорните данъци, разпалили недоволството, бе отменен още в четвъртък, но икономическата ситуация, влошаващата се инфраструктура и проблеми дори като електроподаването и събирането на боклука в Бейрут и другаде нагнетяват напрежение отдавна. Според премиера започва кампания за изготвяне на закон, с който ще се възстановят средства, \"заграбени от държавата\". Ще бъдат премахнати институции като министерството на информацията. Приет е и бюджетът за 2020 г.      Кабинетът обяви мерките в ден, за който бе насрочена обща стачка след дни на многохилядни протести с искане за край на икономическата безизходица и справяне с корупцията. Срещата бе резултат от ултиматума на премиера Саад Харири, който даде 72 часа на коалиционните си партньори да постигнат съгласие за справяне с икономическата криза. Намекът му бе, че може да подаде оставка. В резултат политическите сили се събраха в президентския дворец часове преди обявеният срок да изтече. Според Харири неназовани групи са отговорни за спъването на реформите. Демонстрациите срещу икономическите трудности и политическата система и без това изложиха целостта на кабинета на опасност, след като християнска партия, която е в коалицията, вчера я напусна и министрите ѝ в кабинета подадоха оставки. Президентът Мишел Аун призна, че протестите обрисуват \"болката на народа\", но не е справедливо да се говори, че всички са корумпирани, и \"да се обобщава\" по такъв начин, предаде \"Ал Джазира\". Междувременно ливански медии съобщиха, че неговият зет също се е включил в демонстрациите. Пет дни на протести  Протестите, започнали в четвъртък с няколкостотин души в Бейрут, обхванаха цялата страна, а политиците се оказаха неподготвени. Един от основните лозунги бе \"Народът иска да смени режима\", отпращащ към Арабската пролет. Според участници в демонстрациите, цитирани от \"Ал Монитор\", гневът вече далеч не е само заради конкретни данъци и такси, а срещу нефункциониращото правителство и проблеми от ежедневния живот. \"Протестите бяха шок за всички ливански политици, защото протестиращите са от различни вероизповедания и са без политическа принадлежност\", казва ливанският активист Амар Абуд, цитиран от ДПА и БТА. \"Ливанците разбраха, че да излязат на улицата е единственото им средство да променят статуквото\", добави той. Има се предвид и сложната политическа система, която след гражданската война цели да намери баланс между различните религиозни групи (християни, сунити и шиити). Сега се развяват само знамена на Ливан, а не предимно на партии, както е обичайно.      Повишаването на данъците и стъпки като облагането на обаждания чрез приложението \"Уотсап\" и други за разговори разпалиха недоволството. Ставаше въпрос за такса от 6 долара на месец, която според много критици на идеята щеше да засегне най-вече по-бедните жители. Активисти, организиращи протестите, предупредиха, че в Ливан цената на телекомуникационните услуги е сред най-високите и това е причината да се използват приложения за обаждания. Ливан е под натиск от Световната банка и Международния валутен фонд да вземе мерки за строги икономии в замяна на финансова подкрепа. Държавният дълг на страната, около 86 млрд. долара, или 150% от брутния вътрешен продукт, е сред най-големите в света. Какви са възможностите Хилал Хашан, преподавател по политология в Американския университет в Бейрут, заяви, че не смята, че смяна на правителството ще реши икономическите проблеми на Ливан. \"Ливан е на кръстопът. Всеки, който дойде (на власт), ще бъде от същите тези политици, които са основната причина за икономическата и финансова криза\", каза Хашан пред ДПА. За някои демонстранти продължаването на уличните протести и настояването за драстични промени е единствената надежда. \"Нищо няма да ни отмести от улиците\", каза Рола, която има собствен бизнес, но в резултат на икономическата криза е затворила два от магазините си. \"И преди сме ги чували да обещават, но нищо добро не се случи. Те единствено затъваха в корупция и злоупотреби за сметка на бедния ливански народ. Няма да си тръгнем\", добави тя.", "date": "2019.10.21", "title": "Ливан намали заплатите на министри и депутати наполовина заради нестихващи протести"}
{"url": "https://www.dnevnik.bg/sport/2019/10/21/3979480_shkolata_na_levski_e_24-a_sred_nai-produktivnite_v/", "text": "Левски\" е създал 36 футболисти, които се състезават в 31 от елитните футболни дивизии на европейските страни. Това поставя школата на клуба на 24-о място в изследването на Международния център за спортни изследвания (CIES Football Observatory). Миналата година сините деляха 22-ото място с още три отбора, сред които и \"Манчестър юнайтед\". Тогава имаха с двама футболисти повече в елитните дивизии на европейския клубен футбол. На върха в класацията се изкачва \"Партизан\" със 75 футболисти. Клубът от Белград изпреварва миналогодишния първенец \"Аякс\", който е втори със 72. Сърбия има три клуба в първите седем. Другите два са \"Цървена звезда\" (59 футболисти) и \"Войводина\" (56). В топ 5 са още \"Спортинг\" (Лисабон) (63), \"Динамо\" (Киев) (62) и \"Динамо\" (Загреб) (60). Ако се гледат единствено футболистите в петте водещи първенства в Европа, то тогава на първо място е \"Реал\" (Мадрид) с 39 играчи. Следват \"Барселона\" (34) и \"Лион\" (30). Авторите на анализа следват определението на УЕФА, като за юноша се приема футболист, който е бил в даден клуб поне три сезона на възраст между 15 и 21 г.", "date": "2019.10.21", "title": "Школата на \"Левски\" е 24-а сред най-продуктивните в Европа"}
{"url": "https://www.dnevnik.bg/bulgaria/2019/10/21/3979505_v_bulgariia_se_zabeliazva_nechuvstvitelnost_kum/", "text": "България и българският Конституционен съд  неправилно са интерпретирали термина \"джендър\" от т.нар. Истанбулска конвенция  и съответно не е правилно разбрана концепцията за закрила от \"джендър базирано насилие над жените\". Също така в България се забелязва толерантност и един вид  \"нормализиране\", нечувствителност към насилието над жени и домашното насилие , включително и заради дупки в законодателството. Мерките за защита в законите не са достатъчно и трябва да се помисли за тяхното по-бързо издаване и своевременност, да се получава незабавна закрила, както и държавата да гарантира спазването на тези заповеди. Това са част от препоръките и констатациите, които е направила специалният докладчик на ООН по въпросите на насилието над жени Дубравка Симонович. Тя е на посещение в България от 14 октомври, а днес представи пред медиите констатациите и впечатленията си. Симонович ще представи окончателния си доклад в Съвета на ООН по правата на човека през юни 2020 г. Сред останалите забележки са, че в България липсват и достатъчно приюти, където жени, жертви на насилие, да получават закрила и подкрепа. Макар множество институции да събират за своите нужди и на своето ниво данни за престъпления над жени, домашното насилие и убийствата на жени, тази информация не се събира систематично, няма единен подход, като дори липсват много аспекти от самите престъпления, причините за тях и последващите мерки. Така не могат да бъдат направени и съответните изводи, да се намерят пропуските и да се мисли за ясни промени. Без данни, без координация, без правилни анализи \"Добрите данни дават добри индикатори. Притеснително е, че актовете на насилие не биват докладвани. Не се събират всевъзможните данни, които да обуславят анализите и нуждите от промени\", коментира Дубравка Симонович. По думите на Симонович е необходим също координационен механизъм на ниво държавни политики в областта на домашното насилие, а също и интегриран системен подход. По думите й не се събират нужните данни за различните форми на насилие и убийства на жени, а само се отчитат случаите, без да се навлиза в подробности и те да се проучват задълбочено. Така, като не се държи сметка за конкретните причини, не могат да бъдат направени качествени анализи, да се видят причините и да се направят изводи за промени, смята тя. Терминът \"джендър\" Симонович отбеляза, че макар терминът \"джендър\" да фигурира и в други закони в България, както и в европейски документи, ратифицирани от страната, за целите на т.нар. Истанбулска конвенция той е бил грешно интерпретиран. \"Цялата концепция за джендър насилието е неправилно интерпретирана, заяви Симонович. И допълни, че тази интерпретация, в която се е акцентирало на социалната роля на пола, е безпрецедентна и неправилна. А това е довело и до последвалото напрежение. Затова специалният докладчик на ООН призова да се поправи тази грешка и да се дадат повече разяснения какво документът разбира под джендър/полово базирано насилие върху жени. Очаквано Симонович призова за ратификация на конвенцията, но отбеляза, че е необходимо преди това институциите, медиите, неправителственият сектор да направят сериозна разяснителна кампания, като се даде правилната интерпретация на термина и след това се успокоят хората, като се отговори на притесненията им. Повече закрила и стимули за жалби Тя поиска и реформи, а също и кампании, за да бъдат насърчени жените да свидетелстват и да подават жалби, за да не остават тези престъпления скрити. Симонович посочи, че България е с нисък дял на подадени сигнали за домашно насилие и трябва да се окуражават жените да докладват такива случаи. Експертът отбеляза още, че според законодателството в момента прокуратурата се намесва при системно физическо, психологическо или сексуално насилие, което означава да има 3 акта на насилие. А това пречи за докладването и разкриването на престъпленията. По думите й дори един инцидент, който е достатъчно сериозен, трябва да задейства държавното обвинение и трябва да се помисли за такава законодателна промяна. Специалният докладчик на ООН посочи и други законодателни пропуски, като например, че липсват разпоредби за различните форми на изнасилване, включително по време на брака. Тя призова също и за промяна в начините и времето за издаване на заповедите за закрила на жени, жертви на насилие. Симонович отбеляза, че сега молбата до съда за закрила се подава до един месец от акта на домашно насилие. А в много случаи отнема и по повече от седем дни да се издадат такива заповеди. По думите й често се случват сериозни инциденти непосредствено след актовете на домашно насилие и жертвите трябва да имат възможност и за незабавна закрила, веднага след като са претърпели насилието. Симонович призова и за повече механизми държавата да гарантира спазването на тези заповеди за закрила от насилниците. Нужни са повече приюти Дубравка Симонович отбеляза и недостатъчните приюти за жени, жертви на насилие, като в София има само един център със само девет места и 13 кризисни центъра общо в България. Тя посочи и че единственият приют за жени, жертви на трафик на хора, е бил закрит и сега не функционира. Тя поиска и повече държавно гарантирана устойчивост на телефонната линия за подкрепа на жени, жертви на насилие, която в момента се поддържа от неправителствена организация. Симонович изрази още притеснения от ранните бракове, бременност и напускане на училище, призова и тук да бъдат събрани по-точни и ясни данни и да се работи по-задълбочено по този проблем. Тя смята също, че трябва ясно да се регламентира дейността на здравните медиатори, за да могат да съдействат и по този въпрос.", "date": "2019.10.21", "title": "България е безразлична към насилието над жени, смята специалният докладчик на ООН"}
{"url": "https://www.dnevnik.bg/sport/2019/10/21/3979392_ekip_na_lebron_djeims_ot_gimnaziiata_beshe_prodaden_za/", "text": "Екип на баскетболната звезда Леброн Джеймс, който той е носил в гимназията, беше продаден на търг за сумата от 184 500 долара. Сумата е рекордна за екип на баскетболиста на \"Лос Анджелис лейкърс\", известен като Краля. Стартовата цена, която от Goldin Auctions бяха поставили, беше 25 хиляди долара. По време на търга са били направени 24 различни предложения. Сумата обаче не успя да надхвърли очакванията на компанията, която предложи екипа на търг. По-рано през месеца организаторите обявиха, че могат да продадат потника на Джеймс за 300 хиляди долара. Екипът, който беше продаден, е от 2002 г., когато Джеймс позира за корицата на Sports Illustrated. По това време баскетболистът беше само на 17 години и вече беше звезда в гимназията \"Сейнт Винсънт-Сейнт Мери\" в Акрън, Охайо.      Година по-късно Джеймс беше избран под №1 в драфта на НБА. Дотук Джеймс има 16 сезона в НБА, спечели титлата три пъти с \"Маями хийт\" (2012 и 2013) и \"Кливланд кавалиърс\" (2016) и беше избиран за най-полезен играч във финалите в трите случая. Крилото има още четири награди MVP (2009, 2010, 2012 и 2013) в редовния сезон и 15-кратен участник в Мача на звездите. Новият сезон в НБА започва в сряда сутрин с мач на \"Лейкърс\" на Джеймс с градския съперник \"Лос Анджелис клипърс\".", "date": "2019.10.21", "title": "Екип на Леброн Джеймс от гимназията беше продаден за 184 хил. долара"}
{"url": "https://www.dnevnik.bg/razvlechenie/2019/10/21/3979474_fransis_ford_kopola_za_filmite_za_supergeroi_te_sa/", "text": "Режисьорът на класики като \"Кръстникът\" и \"Апокалипсис сега\" Франсис Форд Копола подкрепи Мартин Скорсезе в критиките към доминиращите в киносалоните филми за супергерои. При получаването на наградата \"Люмиер\" за цялостния си принос към киното в Лион 80-годишният ветеран заяви пред журналисти: \"Когато Мартин Скорсезе каза, че филмите на \"Марвел\" не са кино, той беше напълно прав, защото ние очакваме да научим нещо от киното - познание, вдъхновение, просветление.\" Според него при заглавията за супергерои зрителите гледат един и същ филм отново и отново, така че те няма как да получат нищо от тях. \"Мартин ( Скорсезе) беше мил, когато каза, че това не е кино. Той не спомена, че тези филми са отчайващи, каквото е моето мнение\", завърши той. В началото на месеца пред списание \"Емпайър\" Скорсезе заяви, че опитите му да навакса със съвременните филми са се провалили, визирайки продукциите на \"Марвел\", защото  според него това не е кин о, въпреки че може да оцени, че те са направени добре технически. \"Това не е кино за човешки същества, които се опитват да предадат емоционални, психологически преживявания на друго човешко същество\", продължи той.      Изказването на италианския режисьор, чийто нов филм \"Ирландецът\" ще бъде разпространен лимитирано по киносалоните в САЩ на 1 ноември тази година и ще бъде достъпен в стрийминг платформата \"Нетфликс\" на 27 ноември, доведе до обратна реакция от страна на режисьори като Джеймс Гън, Кевин Смит, Тайка Уайтити и Джос Уидън, които защитиха филмите за супергерои. Към тях се присъедини и Самюел Л. Джаксън, който  заяви, че не всеки харесва филмите на Скорсезе. Няколко дни по-късно, на 12 октомври, по време на лекция за британския режисьор, продуцент и сценарист Дейвид Лийн, автор на заглавия като \"Мостът на река Куай\" (1957 г.) и \"Лорънс Арабски\" (1962 г.), Скорсезе смекчи тона си. Той каза, че киносалоните са се превърнали в \"увеселителни паркове\". \"В това няма нищо лошо, но не се отнасяйте към всички филми по този начин\", изрази опасенията си той, допълвайки, че филмите за супергерои създават публика, която си мисли, че киното е само това. Джеймс Гън, режисьор на \"Пазители на Галактиката\", написа в профила си в \"Инстаграм\", че много от \"нашите предци в киното\" са считали същото за гангстерските филми и са ги наричали \"отчайващи\". На свой ред по-възрастните поколения са имали идентичните възражения спрямо уестърните на Джон Форд и Серджо Леоне. Гън изтъкна, че това, което е най-важно, е дали филмите са добри или лоши, а не какъв е техният жанр. \"Не всички могат да оценят филмите за супергерои, дори някои гении\", обърна се той тактично към Скорсезе и Копола.", "date": "2019.10.21", "title": "Франсис Форд Копола за филмите за супергерои: Те са отчайващи"}
{"url": "https://www.dnevnik.bg/sport/2019/10/21/3979519_novoto_svetovno_klubno_purvenstvo_se_nasochva_kum/", "text": "Промяната в световното клубно първенство по футбол ще започне с турнир в Китай през 2021 г., съобщава \"Ню Йорк таймс\". Според информацията азиатската страна е била единственият кандидат да приеме надпреварата. Очаква се ФИФА да обяви промените в четвъртък след заседание в Шанхай. Международната федерация от няколко месеца работи по идеята за разширяване и комерсиализиране на турнира. Целта е занапред той да се провежда веднъж на четири години и да е с 24 отбора. В момента световното клубно първенство е всяка година, като рядко стават изненади, а интересът към него не е голям. Твърдението е, че през 2021 г. началото на новия формат ще бъде поставено с турнир от 17 юни до 4 юли. Според информацията Европа ще има осем отбора - победителите в Шампионската лига и Лига Европа за последните четири сезона, а Южна Америка ще е с шест. Идеята е съставите да са разпределени в осем групи по три, като победителите ще продължават в четвъртфиналите. ФИФА вярва, че клубовете от Европа ще променят мнението си и ще участват в турнира. През март големите играчи на континента  заплашиха, че няма да играят в разширеното световно клубно първенство .", "date": "2019.10.21", "title": "Новото световно клубно първенство се насочва към Китай с осем отбора от Европа"}
{"url": "https://www.dnevnik.bg/bulgaria/2019/10/21/3979566_hristo_ivanov_ako_otpadne_monitoringut_bulgariia_shte/", "text": "Ако отпадне евромониторингът над България в областта на правосъдието и вътрешния ред, вместо да получава препоръки, както в досегашните годишни доклади, на страната ще бъдат налагани санкции. Това ще е пирова победа. Така бившият правосъден министър в кабинета \"Борисов 2\" Христо Иванов коментира пред Би Ти Ви излизането утре на вероятно последния мониторингов доклад за напредъка на България и Румъния и очакването, че процедурата за наблюдение на двете държави в тази си форма ще бъде прекратена. Иванов припомни, че сегашният председател на Европейската комисия Жан Клод Юнкер беше поел политически ангажимент пред премиера Борисов наблюдението да отпадне до края на мандата на тази Европейска комисия. \"Виждаме изпълнението на това обещание по един безпринципен начин. С подобна сделка няма да се решат проблемите на България, не е въпросът, че ЕК ще ни каже проблемите, проблемът е, че ги виждат всички българи\", каза той. Лидерът на ДСБ Атанас Атанасов, който участваше в същото предаване, добави, че по негова информация отпадането на мониторинга утре ще бъде обяснено с неефективност, а не защото е свършил някаква работа. Иванов допълни, че сега лидерите на старите страни членки Германия, Франция, Холандия ще трябва да се произнесат дали в България има върховенство на закона, което те няма как да направят.", "date": "2019.10.21", "title": "Христо Иванов: Ако отпадне мониторингът, България ще получава санкции, а не препоръки"}
{"url": "https://www.dnevnik.bg/sviat/2019/10/21/3979570_rusiia_poiska_ot_bulgariia_da_polzva_bezsrochno/", "text": "Русия предава за безсрочно ползване на България земята, на която е разположено посолството на София в Москва, и очаква аналогично действие от София. Това заяви руският външен министър Сергей Лавров на среща с колегата си Екатерина Захариева, предадоха БТА и ТАСС. \"Предадох на колегата си документите за държавна регистрация на правото за постоянно безсрочно ползване на терена на посолството на България в Русия. Разчитаме на насрещно съдействие на нашите партньори за решаване на съответните въпроси, свързани с обектите, представляващи руска държавна собственост в България\",  казва  Лавров. От думите му не се разбира за кои \"обекти, представляващи руска държавна собственост\", става дума. \"Дневник\" се обърна с въпроси по темата към Министерството на външните работи. Междувременно пресцентърът на институцията съобщи, че Лавров е връчил на Захариева \"документ за безвъзмездно и безсрочно ползване на дипломатическия имот \"Българско посолство на Република България в Москва\", с което окончателно приключи процедурата по регистрация на правата върху терена на посолството ни в руската столица\". Надежди за АЕЦ \"Белене\" По време на срещата според руски медии е обсъдена поканата, отправена към Лавров да посети България. \"С удоволствие и признателност приемам тази покана\", заявява още Лавров. В съобщението се казва и че в първата визита на български външен министър в Москва от 2011 г. насам са обсъждани възможностите за активизиране на двустранните отношения в търговията, туризма, културата и образованието. Захариева е цитирана с думите: \"През последните 2 години политическият диалог между нашите страни се възобнови, имаше български посещения на най-високо ниво в Русия. Абсолютно естествено е и външните министри да обменят визити.\" Според същото съобщение Захариева е изразила неудовлетворение от дисбаланса в двустранната търговия между двете страни. За 2018 г. двустранният стокообмен е достигнал 4.144 млрд. долара - спад от 4.1 на сто в сравнение с 2017-а. Отрицателното търговско салдо за България се е увеличило с 22.4%. Според нея има потенциал в износа от България към Русия в хранително-вкусовата промишленост и технологиите. Според ТАСС по време на разговора Лавров е заявил и че разчита на шанс за руската държавна корпорация \"Росатом\"  като вариант за възобновяване на изграждането  на АЕЦ \"Белене\".", "date": "2019.10.21", "title": "Русия поиска да ползва безсрочно посолството си в София и други \"обекти\""}
{"url": "https://www.dnevnik.bg/sport/2019/10/21/3979607_cska-sofiia_pritisna_ministerstvoto_na_finansite/", "text": "ЦСКА-София\" обяви, че очаква в най-скоро време да получи разрешение от Министерския съвет за създаване на смесено дружество с държавата, за да започне строеж на  нов стадион на клуба . В декларация на сайта си червените прехвърлиха топката към Министерството на финансите, което трябва да одобри внесените документи. В последните седмици двамата собственици на клуба, Гриша Ганчев и Юлиан Инджов, няколко пъти обявиха, че очакват всичко да се финализира преди местните избори, които са на 27 октомври. \"Искаме да съобщим официално, че към настоящия момент от страна на  Министерството на младежта и спорта  е внесено в Министерството на финансите за одобрение предложението за учредяването на съвместно дружество между ЦСКА и държавата с инвестиционна цел - изграждането на новото ни спортно съоръжение - стадион \"Българска армия\". След получаването на одобрение от страна на Министерството на финансите предложеното решение за учредяване на съвместно дружество между ЦСКА и държавата следва незабавно да се администрира към Министерския съвет на Република България за приемане на окончателно решение\", съобщиха от \"ЦСКА-София\". Клубът добави, че \"счита процедурата по одобрение от Министерството на финансите следва да бъде формална проверка\" с оглед на изпълнението на всички изисквания и изключителните двустранни усилия заедно с Министерството на спорта. Следващото заседание на Министерския съвет е в сряда, 23 октомври. Преди по-малко от седмица  Гриша Ганчев  обяви, че клубът ще има нов стадион до 15 март 2021 г. \"Ще бъдат инвестирани 60 милиона лева в новия стадион\", добави Ганчев пред \"Тоспорт\" и уточни, че проектът е \"като по книгите\". Инджов добави, че ЦСКА и министерството на спорта са \"получили зелена светлина от правителството и общината\". \"Процесите не ги свързваме с изборите, просто така идват като административни срокове. Другата сряда очакваме дружеството да бъде гласувано. Готови сме с конкретен проект за стадиона. Имаме фирма оператор, която ще проектира и построи стадиона с наши пари и след това ще го менажира. Това е международна компания с много сериозен опит по цял свят\", каза Инджов пред \"Тема Спорт\".", "date": "2019.10.21", "title": "\"ЦСКА-София\" притисна Министерството на финансите заради \"Българска армия\""}
{"url": "https://www.dnevnik.bg/sviat/2019/10/21/3979419_putin_iska_zavrushtane_v_afrika_i_ne_go_krie/", "text": "След близо три десетилетия на отстъпление Москва иска да се завърне в Африка. За да подчертае тази амбиция пред Запада, но също и пред Китай, Владимир Путин ще председателства тази седмица първата си голяма среща на върха с африкански страни. В последно време африканските лидери често посещават Москва. През август руският президент се срещна с президента на Мозамбик Филипе Нюси. Преди него с Путин се срещнаха президентът на Република Конго Дени Сасу-Нгесо и президентът на Ангола Жоау Лоуренсу. Що се отнася до египетския президент Абдел Фатах ас Сиси, той е близък на Путин. Общо десетина африкански президенти посетиха руската столица от 2017 година. Всеки път едни и същи обещания: инвестиции в енергетиката и полезните изкопаеми и неизменните оръжейни договори, които винаги са били главният източник на търговски обмен между Русия и Африка. Сега обаче Москва иска да засили отношенията си с Африка и вече не се задоволява да бъде възприемана като продавач на автомати \"Калашников\" - това емблематично оръжие, което присъства на националния флаг на Мозамбик. В курортния град Сочи Владимир Путин и неговият египетски колега в сряда и четвъртък ще бъдат съпредседатели на първата \"среща на върха Русия - Африка\", на която се очаква да присъстват около 30 лидери. На срещата ще присъстват както бивши \"братски комунистически страни\" като Етиопия и Ангола, така и държави, в които Москва едва наскоро прокарва своето влияние, като например Централноафриканската република и страните от Западна Африка. В програмата са включени дискусии на политически и икономически теми, за да бъде показано, че Русия може, подобно на Китай и Европа, да бъде надежден партньор. \"Русия има много да предложи в рамките на взаимноизгодното сътрудничество с африканските държави\", заяви говорителят на Кремъл Дмитрий Песков. Наемници След завръщането си в Близкия изток със сирийския конфликт Москва иска да затвърди образа си на сила от световна величина. \"Този форум служи за отбелязване на решителния завой на Русия към Африка\", казва пред \"Франс прес\" Евгений Корендясов, бивш посланик и настоящ член на Институт за Африка в Москва. Най-фрапиращият пример за руското завръщане в Африка е пристигането в началото на миналата година на оръжия и десетки \"военни съветници\" в Централноафриканската република, която по принцип е във френската зона на влияние. В ЦАР  руското влияние въобще не е дискретно : пример за това е, че руснакът Валерий Захаров е \"съветник по въпросите на сигурността\" на президента Фостен-Арканж Туадера.      Към това следва да добавим патрулите в Банги на наемници от групата \"Вагнер\", военна фирма, за която се твърди, че е финансирана от близкия до Путин Евгений Пригожин. Тези хора, с които Москва отрича да има връзка, се появиха и на друго място - в Либия, като се твърди, че са съюзници на маршал Хафтар. В Северен Мозамбик те се сражаваха заедно с армията срещу бунтовници джихадисти, а западни медии забелязаха присъствието им в Мадагаскар и Судан. Москва освен това подписа няколко договора за военно сътрудничество, последния от които с Мали през юни. Въпреки това Русия все още е далеч от това да се конкурира със западните сили. \"Не бива да свеждаме всичко това до историята за конфронтация (със Запада). Ние не сме Съветският съюз, нито имаме амбицията за това, нито възможностите, нито ресурсите\", отбелязва Евгений Корендясов. Арно Калика, асоцииран сътрудник във Френския институт за международни отношения, смята, че е \"неточно\" да се говори понастоящем за масивно руско присъствие в Африка. Прагматизъм Като цяло африканската политика на Русия е доста прагматична: Москва иска да се завърне на континента и е готова да работи с тези, които проявяват интерес. В рамките на икономическата си дипломация \"Москва се опитва, с променлив успех, да мобилизира връзките си от епохата на студената война и да превърне старите идеологически симпатии в бизнес\", твърди в материал по темата Арно Дюбиен от Френско-руския център за наблюдение. Русия обаче идва късно на този икономическо-търговски терен. Независимо дали става дума за инфраструктура или природни ресурси, Китай постави своя отпечатък върху Африка и се превърна в конкурент номер едно на западните сили. А понякога Москва греши от незнание. Арно Калика припомня как руският външен министър Сергей Лавров се е учудил миналата година в Етиопия, че тази страна, която исторически е партньор на Русия, вече се е ориентирала към Китай и Съединените щати. Така че Сочи ще бъде повод за засилване на отношенията. \"Вниманието ще бъде привлечено\" от голям договор със страна, в която Москва няма силно влияние\", твърди Калика. /БТА", "date": "2019.10.21", "title": "Путин иска завръщане в Африка и не го крие"}
{"url": "https://www.dnevnik.bg/kultura/2019/10/21/3979555_rimski_skultor_prevrushta_umreli_durveta_v/", "text": "Колкото и да е зелен един град, в него винаги има мъртви или умиращи дървета. Какво да се прави с тях? Най-често решението е те просто да бъдат отстранени и в добрите случаи на тяхно място да бъдат засадени млади фиданки. В Рим обаче един млад скулптор решава да ги превърне в изкуство. Миналия петък в парка \"Вила Памфили\" 22-годишният Андреа Гандини, който започва да извайва скулптури от дънери преди 5 години, завършва своето 66-о произведение. Той разполага голямо количество материал, с който да работи. Рим е един от най-зелените градове в Европа със своите 313 хил. дървета, но част от тях са засадени преди близо столетие и или умират, или вече са мъртви. Скулпторът пристъпва към действие, когато си дава сметка до каква степен те са занемарени.      \"Изработвам скулптури от дърво, откакто съм дете - в гаража. Веднъж реших да работя с дънер, който се намираше на улицата. Така започна всичко\", казва Гандини. На него му харесва да среща хора, докато работи. \"Отнема ми около седмица да завърша една скулптура, след това тя принадлежи на всички\", отбелязва той, докато минувачите спират и снимат неговото ново произведение с телефоните си. В  страницата на Гандини в интернет  може да бъде намерена карта, на която е отбелязано къде се намират неговите произведения. А те са се превърнали в атракция, която дори влиза в някои туристически обиколки.      И докато Гандини смята, че в Рим има много дънери на дървета, които очакват да бъдат превърнати в скулптури, властите в града далеч не са толкова ентусиазирани. Въпреки че няма закон, който да забранява неговата дейност, полицията заплашва артиста, че му забрани да работи в историческите части на града с помощта на въведени в последните години нови правила за спазване на благоприличие. Гандини казва, че обича природата и го боли, когато вижда, че дърветата се превръщат в заплаха за безопасността. По време на бури те често падат върху автомобили, а по данни на общинския съвет на града в момента около 86 хил. дървета се нуждаят от специални грижи или трябва да бъдат отсечени. \"Ако нищо не се промени, след 10 години почти няма да са останали дървета\", завършва Гандини.", "date": "2019.10.21", "title": "Римски скултор превръща умрели дървета в произведения на изкуството"}
{"url": "https://www.dnevnik.bg/sviat/2019/10/21/3979615_pojar_razrushi_pokriva_na_280-godishna_zabelejitelnost/", "text": "Пожар на покрива на един от защитените обекти на ЮНЕСКО в Торино предизвика рухването на значителна част от конструкцията, съобщи \"Ройтерс\". Това са кралските конюшни Cavallerizza Reale, чието строителство започва през 1740 г. Поне 6 пожарни коли се бориха два часа с пламъците, избухнали около 7:45 местно време. Но междувременно покривната конструкция рухна във вътрешността на школата по езда. Причината засега е неизвестна, никой не пострада, съобщиха властите.      Сградата е в центъра на италианския град и бе повредена при палеж през 2014 г. След това тя не е била отваряна за посетители. \"Кавалерица реале\" е един от най-известните комплекси, издигнати от Савойската династия в Пиемонт през XVIII-XIX век. При обединението на Италия през 1861 г. те стават кралско семейство, а до 1864 г. Торино е столица на новата държава. Днешният инцидент е поредният с исторически забележителности в Италия, понесли сериозни щети. През 1996 г. изгоря театър \"Фениче\" във Венеция и до днес той се реставрира. След това земетресение едва не срина със земята базиликата \"Св. Франциск\" в Асизи. Италия и Китай имат по 55 обекта в списъка на световното културно наследство на ЮНЕСКО, следвани от Испания (48) и Германия (46), припомня \"Ройтерс\".     ", "date": "2019.10.21", "title": "Пожар разруши покрива на 280-годишна забележителност на ЮНЕСКО в Торино"}
{"url": "https://www.dnevnik.bg/bulgaria/2019/10/21/3979624_arh_borislav_ignatov_v_nikakuv_sluchai_ne_biva_da_se/", "text": "Дневник\" покани кандидатите за кмет на София Йорданка Фандъкова, Мая Манолова, арх. Борислав Игнатов и Борис Бонев да отговорят на едни и същи въпроси за проблемите в града и възможните решения. Пръв се отзова кандидатът на \"Демократична България\" арх. Борислав Игнатов. Какво каза арх. Игнатов вижте във видеото. Още вижте  тук  и  тук .", "date": "2019.10.21", "title": "Арх. Борислав Игнатов: В никакъв случай не бива да се изгарят отпадъци в София"}
{"url": "https://www.dnevnik.bg/ot_vas/galeriiotvas/2019/10/21/3979576_chitatelska_fotogaleriia_tutankamon_-_edna/", "text": "На снимката е най-известният артефакт в света – златната маска на Тутанкамон, изработена от 10 кг злато, инкрустирано с полускъпоценни камъни.", "date": "2019.10.21", "title": "Читателска фотогалерия: Тутанкамон - една недовършена любовна история"}
{"url": "https://www.dnevnik.bg/sport/2019/10/21/3979568_milan_otchita_zaguba_ot_145_miliona_evro/", "text": "Седемкратният европейски клубен шампион \"Милан\" се намира в много тежко състояние, не само на терена, но и по отношение на финансирането. \"Росонерите\" отчитат загуби от 145 милиона евро, става ясно от последния годишен финансов доклад на клуба. Той обхваща миналия сезон 2018-19. Това е с 20 милиона евро повече, отколкото беше регистрирано през миналата година. Приходите на \"Милан\" бележат спад, който е 6.1%, и вече са едва 241.1 милиона евро. Всичко това се отчита въпреки по-големия дял от телевизионни права, които получават \"росонерите\". Клубът, който не е ставал шампион от 2011 г., отчита значителен спад в парите от спонсори (близо 7 млн. евро), продажбите на играчи (близо 17 млн. евро), както и сумите от представянето в отделните надпревари. Общо разходите на клуба са нараснали с над 5% до 373 млн. евро, а най-голям е скокът в разходите за персонала – с 34 милиона евро до 184.8 милиона. \"Милан\" е 18-кратен шампион на Италия, но в последните шест сезона не е завършвал по-напред от пето място. Последното участие на тима в Шампионската лига беше през сезон 2013-14, след като \"росонерите\" бяха завършили трети в предходната година. В момента след осем изиграни мача \"Милан\" е едва 12-и в класирането с 10 точки и има само една победа в последните пет срещи.", "date": "2019.10.21", "title": "\"Милан\" отчита загуба от 145 милиона евро"}
{"url": "https://www.dnevnik.bg/sviat/2019/10/21/3979637_hristiianski_ekstremisti_izhvurliha_v_rekata_v_rim/", "text": "Католически екстремисти признаха, че са откраднали статуи от църква в Рим, които смятат за идоли от района на река Амазонка и са ги изхвърлили в река Тибър. Видео запис, разпространяван от известни консервативни новинарски сайтове като EWTN и LifeSite News, показва как те взимат статуетките от църквата \"Санта Мария\" в Транспонтина на няколко пресечки от Ватикана. След това те ги отнасят до моста \"Сант Анджело\", поставят ги на парапета и една по една ги бутат в реката. Изображенията са идентични и представляват коленичили бременни жени. Те са копие на статуетките, използвани в церемонията по засаждане на дръвчета в градините на Ватикана в присъствието на папа Франциск по-рано този месец. Според консервативни католици церемонията и присъствието на изображение на езическата Богиня Майка (Пачамама) в свещеното пространство на храма са скандални. От Ватикана отвърнаха преди дни на критиките, че това са символи на живота. Засаждането на дръвчетата стана преди триседмичния синод на епископи, обсъждащ действията на католическата църква в района на Амазонка. Сред темите и е и идеята да се позволи и на възрастни женени мъже да ръководят църковни служби. Тя е родена от проблема с недостиг на отговарящи на изискванията за безбрачие свещеници в отдалечените места на джунглата. За консервативните среди прекратяването на съществуващ хилядолетия принцип е ерес. Извършители на кражбата и унищожаването на статуите в Рим казват, че са го сторили, защото повече не могат да мълчат и да приемат хора, верни на Исус, \"да бъдат атакувани от членове на собствената ни църква\". Синодът се занимава и с темата за климатичните промени, а в църквата има консервативни среди, скептични към идеята, че човешката дейност е сред водещите причини за това явление. Църквата трябва да се съсредоточи върху мисията си да спасява душите на хората, а не да се въвлича в научен дебат за климата, казват те. В деня на откриването на синода от надлез в Рим бе провесено чучело на Грета Тунберг с надпис \"Грета е вашият Бог\".     ", "date": "2019.10.21", "title": "Християнски екстремисти изхвърлиха в реката в Рим статуи от Амазония"}
{"url": "https://www.dnevnik.bg/analizi/2019/10/21/3979644_sled_12_godini_monitoring_ot_brjuksel_rezultati_niama/", "text": "                         Тази седмица се очаква да отпадне един инструмент, наложен единствено на България и Румъния като условие за членството им в ЕС - Механизмът за сътрудничество и проверка (Cooperation and Verification Mechanism), по-известен като мониторинг върху правосъдието и вътрешния ред. Целта му беше двете държави да достигнат европейските стандарти на върховенство на правото - основна ценност за Европейския съюз, предвидена в чл. 2 на Договора за ЕС. Тогава в Брюксел все още вярваха, че това може да стане с помощ от тяхна страна, която да доведе до устойчиви практически резултати по отношение на нивата на корупция, медийната свобода, равенството пред закона в България и Румъния. Но 12 години след въвеждането на МСП такива резултати няма. А българските управляващи очакват председателят на Европейската комисия (EК) Жан-Клод Юнкер да спази обещанието си, дадено през февруари 2016 г., че \"по време на мандата на тази комисия България ще излезе от механизма\". До края на този мандат - 31 октомври, остава малко повече от седмица, а в това време ще бъде публикуван и последният доклад на ЕК по Механизма за сътрудничество и проверка (МСП) - с изгледи да бъде сложен неговият край. Какво би означавало това за България и българските управляващи в седмица, в която са насрочени два избора – на местна власт и на единствения кандидат за главен прокурор Иван Гешев? Бившият правосъден министър и лидер на \"Да, България\" Христо Иванов смята, че \"властта ще обвърже отпадането на мониторинга не просто като триумф за избора на Гешев като главен прокурор, а за да го превърне в ракета-носител за още по-голяма репресивност, беззаконие, \"пеевщина\" в медиите\". В тази връзка той припомни промяната в хронограмата за избора, първоначално предвиден да се състои през ноември, след местния вот. Но през септември пленумът на Висшия съдебен съвет (ВСС) насрочи изслушването и избора за 24 октомври – в седмицата, когато се очаква да бъде обявено отпадането на мониторинга. \"Гешев е не просто избор на една персона за главен прокурор, Гешев е политическа програма за цялостно политическо затягане на режима в България\", заяви Христо Иванов. Бившият правосъден министър прогнозира, че България ще става \"все по-несигурна членка на ЕС\", тъй като върховенството на закона не съответства дори на минималните европейски стандарти. В дългосрочен план това означава проблеми за ЕС, който по геополитически причини трябва да поеме гаранции върху общата си сигурност, смята Иванов и дава пример с блокираното от френския президент Макрон разширяване на ЕС със Северна Македония и Албания. Отпадането на Механизма за сътрудничество и проверка бе обещано на Борисов както от Юнкер, така и от един от неговите заместници Франк Тимерманс, представител на другото голямо политическо семейство в ЕС - на социалистите. \"Като част от този и подобни политически пазарлъци механизмът загуби всякаква политическа тежест и отпадането му бе предизвестено\", коментира Христо Иванов. Според него с отпадането на мониторинга Брюксел би демонстрирал отказ \"да ни придърпва\" към себе си и България ще бъде изтласкана в някаква периферия. Ако видим \"сваляне\" на МСП, то това няма да означава, че България е решила проблемите с върховенството на закона, нито, че Брюксел възнамерява да си затваря очите за тях, коментира Весела Чернева, директор на българския офис на Европейския съвет за външна политика (ЕСВП). Чернева отбеляза, че сегашният механизъм ще бъде преработен в друг, свързан с бюджета на ЕС, който до няколко месеца ще бъде представен от новата Европейска комисия. Този нов механизъм ще направи косвена връзка с Копенхагенските критерии (критериите, на които трябва да отговаря всяка страна, кандидат за ЕС - б.а.). Това означава, че в случаи на нарушения на свободата на медиите, на независимостта на съдебната власт ще бъдат намалявани европейски средства за отделни страни членки, обясни Весела Чернева. \"Ситуацията в Полша и Унгария и особено авторитаризмът на Орбан доведе до желанието да се разшири механизмът, а не да бъде вдигнат\", посочи директорът на EСВП. Вариантът със спиране на евросредства би подействал като значително по-ефективна мярка при нарушения на върховенството на закона, в т.ч. при потъпкване на свободата на словото, отколкото годишните доклади по МСП. Не реформите, произтичащи от тях, които София така и не извърши – или манкира, а прегръдките между Борисов и Юнкер ще помогнат за свалянето на механизма. А дори и с него, България пак стигна до една-единствена кандидатура за главен прокурор. Такава безалтернативност нямаше дори през 2012 г., когато бе избран настоящият - Сотир Цацаров, пред останалите двама кандидати Галина Тонева и Борислав Сарафов. (Макар че вече бе известен като \"фаворит на управляващите\", а по-късно фразата на един прокурор към Борисов: \"Не ми се подсмихвай, ти си го избра!\", разсея и последното съмнение за нагласена победа.) Отпадането на мониторинга ще запази Данаил Кирилов на поста правосъден министър – с който той обеща да се раздели, ако механизмът бъде запазен. За ГЕРБ това едва ли би било проблем, те разполагат с достатъчно данаилкириловци.", "date": "2019.10.21", "title": "След 12 години мониторинг от Брюксел – резултати няма"}
