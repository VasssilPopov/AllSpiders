{"url": "http://www.dnevnik.bg/sviat/2017/05/27/2978795_arest_na_dete_v_moskva_predizvika_vuzmushtenie_v_rusiia/", "text": "Скавронски обвинява служителите на реда, че са се държали грубо както с детето, така и със съпругата му, която силно се уплашила, виждайки ги внезапно да обграждат детето и да го дърпат за ръката, и се опитала да ги спре.Пред ТАСС от столичното управление на вътрешното министерство разказват друга версия, според която детето признало, че проси и заявило, че е само на площада. От полицията уточнили, че след задържането на 10-годишното момче към патрулката се приближила жена, която се представила като съседка и поискала да й върнат детето, а когато й било отказано, предизвикала конфликт и се опитала да привлече вниманието на минувачите, като в същото време записвала разправията с мобилния си телефон.По данни на властите момчето е било предадено по-късно на баща му, на когото е съставен протокол за неизпълнение на родителските задължения, а представители на полицията поднесли извинения за инцидента. Пред радио \"Свобода\" Иля Скавронски коментира, че причина за извиненията е вдигналия се в социалните мрежи, а после и в медиите, шум около ареста. Той подчертава, че у момчето не са намерени никакви пари и допълва, че то е в шок от случилото се.", "date": "2017.05.27", "title": "Арест на дете в Москва предизвика възмущение в Русия"}
{"url": "http://www.dnevnik.bg/sviat/2017/05/27/2978399_erdogan_zabrani_dumata_arena_za_sportnite_zali_i/", "text": "Президентът на Турция Реджеп Тайип Ердоган съобщи, че е инструктирал министъра на спорта да бъде премахнато името \"арена\" от всички спортни обекти в страната.\"Аз съм против \"арените\". Нали знаете какво правят на арените? Животни разкъсват хора. Дал съм инструкции на министъра и ще премахнем \"арена\" от името на всички стадиони. Няма такова нещо в нашия език. Вижте определението - не може да има подобно нещо\", обясни той в изказване в петък.Турските медии припомнят, че и преди президентът е изказвал недоволство от употребата на \"арена\". Сега, обаче, несъгласието му е преминало в конкретни действия на администрацията.", "date": "2017.05.27", "title": "Ердоган забрани думата \"арена\" за спортните зали и стадиони"}
{"url": "http://www.dnevnik.bg/bulgaria/2017/05/27/2978331_prokurorite_se_subirat_za_da_izslushat_kandidatite_za/", "text": "Всички прокурори се събират в София, за да изслушат кандидатите за членове на съдебния съвет, които ще попълнят четири места в прокурорската колегия. , а изборът ще се случи следващата събота. са избрали да дадат вота си чрез електронната система.За нея обаче така и  доколко е сигурна, а някои магистрати изказаха съмнения, че анонимността на вота не може да бъде гарантирана.Право да участват в общото събрание имат 1505 магистрати.Дневният ред на събранието включва: откриване на събранието и обявяване на броя на присъстващите прокурори, избор на председател на събранието, избор на мандатна комисия, избор на избирателна комисия, избор на избирателни секции (секционни комисии) и определяне на техния брой, приемане на решение на Общото събрание на прокурорите за времето за изслушване на кандидатите, изслушване и поставяне на въпроси към тях.Вече се проведе общо събрание на следователите, които излъчиха  - настоящият заместник на Цацаров и началник на Националното следствие Евгени Диков", "date": "2017.05.27", "title": "Прокурорите се събират, за да изслушат кандидатите за съдебния съвет"}
{"url": "http://www.dnevnik.bg/sviat/2017/05/27/2978096_sveshteniiat_za_mjusjulmanite_mesec_ramazan_zapochva/", "text": "Свещеният ислямски лунен месец започва в събота в Саудитска Арабия и Обединените арабски емирства. Това съобщиха снощи религиозните власти в двете страни, предаде агенция \"Франс прес\".Комисиите, натоварени с наблюдения на лунния годишен цикъл, установиха, че в четвъртък не е било възможно да видят новолунието, слагащо началото на нов месец, съответно постите ще започнат в събота. ще започне днес и в Ливан, заяви мюфтията на Страната на кедъра шейх Абделатиф Дериян.В шиитски Иран канцеларията на върховния ръководител Али Хаменей още не е обявила дата за началото на постите. е месец на опрощението, покаянието и милосърдието; възможност за мюсюлманите да станат съпричастни на хората в нужда, лишавайки се доброволно от храна и вода.Всеки правоверен, спазващ постите, не бива да яде, нито да пие от изгрев до залез слънце. През това време трябва да се въздържа и от сексуални контакти.Над 1.5 милиарда правоверни от цял свят смятат да спазват постите в близкия месец - една от практиките, наричани стълбове на исляма, пет задължителни действия на поклонение пред Бог. Освободени са обаче пътешествениците, воините, възрастните и болните хора, бременните и кърмещите жени, отбелязва ТАСС.", "date": "2017.05.27", "title": "Свещеният за мюсюлманите месец рамазан започва днес"}
{"url": "http://www.dnevnik.bg/intervju/2017/05/27/2978354_kuratorut_na_izlojbata_palat_potyomkin_za_kristo/", "text": "Заглавието на проекта представлява съпоставка с израза \"Потьомкинови села\", метафоричен израз за зрителна измама с пропагандна цел. Самият този израз е свързан с една полуавтентичен исторически анекдот: в царска Русия по времето на Екатерина II има държавно посещение от чужди посланици, които обикалят някои райони на Русия. Княз Потьомкин (на когото между другото впоследствие е кръстен и известният броненосец) има ролята да разхубави тези села като ги боядиса и направи фалшиви бутафорни фасади.През петдесетте години Кристо следва история на изкуството в София. В този момент основната връзка с външния свят е бил прочутият \"Ориент-Експрес\" и правителството желаело хората, които пътуват с влак и разглеждат околността, да добият впечатлението за едно функциониращо селско стопанство. Като студент по изкуство Кристо е ходил в почивните дни в колхозите, за да обяснява на селяните как да поставят селскостопанските инструменти, превозните средства и купите със сено, така че всичко да е чисто и да изглежда като благосъстояние.Заглавието в случая е инструмент за критичен анализ на ролята на екосистемата на изкуството, имайки предвид под това понятие институциите, артистите и кураторите. Мястото, бившия царски дворец, е било проектирано най-вече от чуждестранни архитекти и декоратори, и е било използвано като витрина за показност на отминали политически режими. Но и до ден днешен, въпреки че е преобразувано в културна институция, се използва все още, епизодично, като \"салон\" за прием на чужди политически гости или, поради разположението си, като декор на манифестации и паради.За първи път такъв тип изложба свързана с наградата за съвременно изкуство на Фондация Рикар, включва не само артисти спечелили тази престижна награда, но и автори номинирани за нея. За да избера 13-те участващи артисти, имах избор от около 140 възможни имена. Самият избор на конкретни творби и автори беше предопределен от темата на изложбата и желанието да се покажат артистични изследвания свързани с социополитически въпроси.Контекста на бившия царския дворец е много интересен и естетически, и исторически. Може да се каже че е даже \"претоварен\" относно тези два аспекта. Мястото е атипично за съвременно изкуство, бидейки далеч от желанието за неутралност на днес стандартните пространства тип \"white cube\" (\"бял куб\"). Всичко това беше много интересно и важно за изграждането на изложбата, но беше и предизвикателство да се работи в такава локация неадаптирана към съвременни медии.Като куратор, отговорът ми е подобен на този който бих дал като гражданин: според мен всяка сфера на културата е интересна дотолкова доколкото изгражда връзка, анализ и коментар относно съвремието и въпроси които ни касаят всички, независимо да ли сме артисти, зрители или просто хора. Не съм голям привърженик на \"изкуство за изкуството\", намирам че това е самовглъбен подход който в крайна сметка е без изход.Надявам се че това съдействие би било в положителна посока, не знам доколко Франция може да предложи \"ноу-хау\" в изграждане на стени! А за шовинизма, вярно е че това е дума родена и свързана с Франция, но терминът не е нейна собственост – например България не е по-малко шовинистично настроена държава, както разбира се и Съединените щати, чиято стена с Мексико е отразена в едно от произведенията в изложбата. Изкуството само по себе си надали може да замени гражданската и политическа дейност, пък и това не би било желателно, но то може да е подход към осъзнаване на други възможни алтернативни гледни точки и начин на размисъл неограничен от партийни и тяснополитически проблематики. Но то има и директни методи за въздействие и протест: Кристо например бойкотира Тръмп отлагайки изграждането на един от проектите си по време на \"тази\" Америка.Един от тях е Адриен Мисика, именно с това видео снимано от дрон със сюжет на вече построената граница между Щатите и Мексико. Той предлага и серия фотографии на кактуси от граничната полоса които са по-стари от самата граница. Друг пример са фотографиите на Брюно Сералонг, които се фокусират върху бежанския лагер в Кале и върху процеса на изграждане на национално съзнание на държавата Косово след обявяването на независимост. И в много други творби става въпрос пряко или косвено за граници, защото понятието за \"граница\" е нещо като атом или молекула на политическия, социален или исторически размисъл.Изложбата предлага селекция от много качествени артисти и по време на откриването чух много положителни коментари. Имам чувството че проекта генерира желание за повече и по-качествено съвременно изкуство, независимо дали от чужди или български автори, както и от обновени институции които да позволяват това. От по-практическа гледна точка, стремих се изложбата да е \"произведена в България\": за всичко, което Националната галерия не можеше да осигури поради липса на оборудване или работна ръка налична за този проект, се свързахме с локални български партньори около транспорт, монтаж, конструкции, печат, асистенти, организиране на събития, културна медиация. Например българския артист Калин Серапионов беше изключително важен за осъществяването на проекта с техническия и художествен опит, както и Стефан Николаев.Като исторически \"мост\" между култури и епохи, имах желание да покажа и една историческа творба от български автор (освен разбира Стефан Николаев който участва в изложбата като номиниран от наградата) изобразяваща двореца през 1945-6 г., един жест който беше много важен от кураторска гледна точка, но това беше осуетено от скептицизма на една софийска институция, Софийска градска художествена галерия, която по най-вече идеологически причини провали заема на тази картина.От тях може да се очаква всичко, освен популистки спектакъл! Пърформансите са интегрална част от изложбата, те са в съзвучие с темата и носят истинско \"живо\" художествено присъствие в проекта. Предстоят активации на 3 и 17 юни, както и на 1-ви и 2-ри юли, заедно с разговори с артисти и куратори.Освен споменатите творби, може би това на Стефан Николаев, серия от жълти пластмасови каски с надпис \"Under Deconstruction\" които се раздават на публиката и които можеха да се видят на главите на софиянци из различни точки из центъра – получава се една своеобразна и успешна делокализация на изложбата! Първите посетители на изложбата всяка събота могат да се сдобият с такава.Прочетете в Дневник и", "date": "2017.05.27", "title": "Кураторът на изложбата \"Палат Потьомкин\" – за Кристо, стените и Двореца"}
{"url": "http://www.dnevnik.bg/bulgaria/2017/05/27/2978386_kabinetut_vuvejda_zoni_za_dvijenie_na_migrantite/", "text": "Чужденците, които търсят международна закрила в България да имат ясно определени \"зони на движение\", които не могат да напускат. Това предвижда проект за решение на Министерския съвет, публикуван в портала за обществени консултации, входиран с доклад на външния министър Екатерина Захариева.Придвижването да е ограничено в зоните на регистрационно-приемателните центрове, в които са настанени хората, търсещи бежански или хуманитарен статут, но няма да могат да се приближават на 30 км. от държавните граници. Целта на ограничението е да се контролира къде се намират чужденците, за да не застрашават националната сигурност.Така за настанените в центъра в столицата свободата на движение ще е в рамките на София, за центъра в Харманли – територията на област Хасково (без граничната зона), същият е \"свободната\" зона и за центъра в село Пъстрогор, но там на чужденците е забранено да влизат в самото село. Настанените в центъра в село Баня ще могат да се придвижват на територията на област Сливен. След обособяването на Пъстрогор в център от \"затворен тип\" обаче свободата на придвижване в този район ще отпадне. Предвижда се това да стане през юли.Трите зони на придвижване са определени след анализ дали в тях чужденците ще могат да получат всички необходими грижи - медицински, социални, както и образование.Предложението за определянето на \"зони за движение\" е на председателя на Държавната агенция за бежанците, след промени в Закона за убежището и бежанците, в сила от края на 2016 г. Те определят, че по време на производството за предоставяне на международна закрила чужденците се придвижват в рамките на зони, определени с акт на кабинета, които не могат да напускат.Нарушенията на забрана се наказват с глоба, а при повторност – с отнемане на правото на придвижване чрез настаняване в център от закрит тип, докато българските власти не излязат с решение дали предоставят убежище или не.", "date": "2017.05.27", "title": "Кабинетът въвежда \"зони за движение\" на мигрантите"}
{"url": "http://www.dnevnik.bg/v_pamet/2017/05/27/2978515_pochina_zbignev_bjejinski/", "text": "Збигнев Бжежински, съветник за националната сигурност на президента Джими Картър, е починал вчера. Той беше на 89 години, предаде Асошиейтед прес.Съобщението за смъртта му направи в социалните медии снощи дъщеря му, телевизионна водеща в Ем ЕС Ен Би Си, Мика Бжежински, като го нарече най-вдъхновяващия, любящ и предан баща, което би могло да има едно момиче.Бжежински спомогна за събарянето на икономическите бариери между Съветския съюз, Китай и Запада и помогна на президента Картър за сближаването между лидерите на Египет и Израел Ануар Садат и Менахем Бегин, довело до споразуменията от Кемп Дейвид, припомня АП. Но годините на президента Картър бяха белязани също от кризата със заложниците в Иран, която стана символ на провалите на неговата администрация. През последните години Бжежински участваше в усилията за приобщаване на бившите съветски републики към НАТО.През октомври 2001г. той бе на посещение в България и президентът Петър Стоянов го награди с орден \"Стара планина\" - първа степен, \"за изключителния му принос в утвърждаването на евроатлантическите ценности и утвърждаването на човешките права\".Тогава Стоянов го нарече един от приятелите на България зад граница. \"Благодаря му за това, че през цялото време знаеше какво се случваше в България, знаеше за нуждите на новите източни демокрации и работеше за разрешаването им.\"Син на полски дипломат, той бе смятан за хардлайнер в администрацията на Картър, където през целия мандат на президента бе негов съветник по националната сигурност. Идвайки от академичните среди, той смяташе СССР за страна, на която не може да се има доверие, най-вече заради ходовете на Москва в чужбина.Това го противопоставяше на държавния секретар Сайрък Ванс, който преговаряше за Договора за ограничаване на стратегическите нападателни оръжия (САЛТ-2) и с министъра на отбраната Харолд Браун, който настояваше да се сключи договор за намаляване числеността на конвенционалните сили в Европа. Бжежински бе категоричен поддръжник на идеята да бъдатг въоръжени бунтовниците в Афганистан след нахлуването на СССР в страната. Поради това съветската пропаганда го описваше като един от най-големите врагове на мирното съвместно съществуване и един от най-ярките \"ястреби във Вашингтон.В същото време Бжежински бе за нормализиране на връзките между САЩ и Китай, което помогна през 1979г. да бъдат подновени дипломатическите връзки между двете страни.В Азия той подкрепя американската политика във Виетнам през 60-те години и работи за оформяне политиката на президента Линдън Джонсън по този въпрос.Заедно с Дейвид Рокфелер, президент на банка \"Чейз Манхатън\", бжежински помага в създаването на Трилатералната комисия - частна структура, която лобира за по-близки връзки между Северна Америка, Западна Европа и Япония.Десетилетия наред той остана активен в американските дипломатически среди и беше основната фигура в Центъра за стратегически и международни проучвания във Вашингтон. Бжежински преподаваше международни отношения в университета \"Джонс Хопкинс\", често публикуваше статии и написа няколко книги, включително \"Стратегическа визия: Америка и кризата на световната сила\" от 2012г.Бжежински критикуваше външната политика на президентите Бил Клинтън и Джордж Буш - особено идеята му за \"война срещу терора\" и нахлуването в Ирак през 2003г. През 2007г. той подкрепи Барак Обама за президент, \"защото разбира предизвикателствата, има усет за нова посока и ново определение за мястото на Америка в света\".", "date": "2017.05.27", "title": "Почина Збигнев Бжежински"}
{"url": "http://www.dnevnik.bg/video/2017/05/27/2978522_video_egipet_nanese_vuzdushni_udari_po_lageri_na/", "text": "Египетски бойни самолети нанесоха снощи серия въздушни удари срещу лагери в Либия, където според Кайро са се обучавали екстремистите, отговорни за смъртоносната атака срещу християни копти в Египет по-рано през деня, съобщиха египетски военни източници. Съобщението за ударите дойде минути след като президентът Абдел Фатах ас Сиси заяви в телевизионно обръщение, че е наредил да бъдат бомбардирани терористични лагери, без да уточни къде, и се закани, че държавите, спонсориращи тероризма, ще бъдат наказани.Първоначално бе съобщено, че шест удара са били нанесени вечерта срещу обекти в Дерна, Източна Либия, броени часове след атаката срещу християни копти в провинция Ел Миня, Централен Египет, при която по последни данни са били убити 29 души, сред които девет деца. Очевидци в Либия, цитирани от Франс прес, потвърдиха поне четири удара в Дерна, контролирана от милиция, свързана с Ал Каида. Те разказаха как един самолет е атакувал четири цели, една от които в центъра на града. По-късно египетската армия заяви, че операцията продължава и че е била предприета, след като било установено със сигурност, че в атакуваните лагери са се обучавали екстремистите, стоящи зад атаката срещу християните вчера сутринта.\"Терористичният инцидент, който стана днес, няма да остане незабелязан. В момента ние бомбардираме лагерите, където са се обучавали терористите\", каза снощи президентът Сиси. Той добави, че Египет няма да се поколебае да нанесе още удари срещу лагери, където са се обучавали терористи, за да извършват операции срещу Египет, независимо дали тези лагери са вътре или извън страната.Египет вече е бомбардирал позиции на екстремистите в Либия през февруари 2015 г., след като бойци на \"Ислямска държава\" разпространиха кадри с жестоката разправа с 21 копти от Ел Миня. Тогава пак беше бомбардирана Дерна. Египетски самолети в координация с щаба на либийските ВВС унищожиха лагери и складове с оръжие на екстремистите, припомня БТА.", "date": "2017.05.27", "title": "Видео: Египет нанесе въздушни удари по лагери на екстремисти в Либия"}
{"url": "http://www.dnevnik.bg/skorost/2017/05/27/2976306_kia_uvelichi_probega_na_elektricheskiia_soul/", "text": "Корейският производител на автомобили \"Киа\" обяви, че пуска на пазара версия на електромобила си  с 18% по-голям пробег. Така с едно зареждане колата ще може да измине до 250 километра.Увеличаването на пробега става факт и заради оптимизираната от аеродинамична гледна точка предна решетка и подобрена регенеративна спирачна система, която изпраща повече ток към акумулаторите при спиране и движение по инерция. В обновения електрически \"Соул\" литиево-йонна батерия е с по-голяма енергийна плътност и увеличен брой на елементите от 192 на 200. В резултат капацитетът на акумулаторите е скочил от 27 на 30 киловатчаса.Електромобилът е оборудван с гуми \"Мишлен\", с ниско съпротивление при търкаляне, които допълнително спомагат за увеличения пробег. Новият \"Соул\" EV разполага с информационно-развлекателна и навигационна система, която информира клиентите за статуса на батерията, разстояние до изчерпване на батерията и възможност за търсене на най-близката станция за зареждане. Развлекателната система предлага и интеграция на смарт телефони и достъп до приложения на Google и Apple.Обновената \"Киа Соул\" EV ще е на българския пазар от юни.", "date": "2017.05.27", "title": "\"Киа\" увеличи пробега на електрическия \"Соул\""}
{"url": "http://www.dnevnik.bg/bulgaria/2017/05/27/2978366_advokatut_ot_ianevageit_ne_e_uronil_prestija_na/", "text": "Адвокат Момчил Мондешки, станал известен като най-трудно откриваемият участник от разговорите \"Яневагейт\", в които участваха още бившият председател на Софийския градски съд Владимира Янева и съдия Румяна Ченалова е невиновен и не е уронил престижа на адвокатската професия.Това съобщиха от адвокатската колегия в Стара Загора. Решението е на дисциплинарния съд на колегията. В понеделник те ще обсъдят дали да обжалват. В такъв случай казусът ще стигне до съда на Висшия адвокатски съд. Повече подробности около решението не бяха оповестени.С \"Яневагейт\" медиите в България обобщено наричат скандала с изтеклите през есента на 2015 година чрез \"Биволъ\" записи на разговори между Янева и отстранената съдия Румяна Ченалова и самия Мондешки.Наскорона година условно с три години изпитателен срок за разрешенията за СРС-та, дадени от нея по разработката \"Червеи\". Ченалова беше уволнена, но казусът й все още е висящ пред Върховния административен съд.Мондешки, които през близо двете години, в които \"Яневагейт\" се споменаваше не беше открит нито от -прокуратурата, нито от Висшия съдебен съвет, даде интервю за  миналата година. Той лансира версията, че разговорите са нарочно записани с цел, хора от изпълнителната власт да бъдат изнудвани.Интервюто стана повод колегията да се самосезира, а отделно сигнал подадоха , както и адвокат Николай Хаджигенов.Името на Мондешки стана известно първо в края на 2014 година, когато избухна скандалът с несъстоятелността на \"Белведере\" - дело, което беше разглеждано от Ченалова. Тогава стана известно, че той постоянно е бил забелязван в коридорите на градския съд и в кабинета на Владимира Янева. За него дори в доклада на ВСС за това как е бил управляван градският съд имаше констатация - \"очевидно Мондешки има отношение към нарушенията, извършени от Ченалова по определени търговски дела\".Интервюто на Мондешки пред \"Труд\" стана и повод за възобновяване на разследването за записите, което започна прокуратурата и което беше прекратено заради невъзможността Мондешки да бъде открит. В края на март тази година стана известно, че държавното обвинение отново е прекратило разследването заради липса на открити нарушения.От колегията в Стара Загора тогава заявиха. че проверката им е показала, че има данни за дисциплинарно нарушение че Мондешки е уронил престижа на адвокатската колегия. Наскоро \"\" съобщи, че Мондешки е бил окончателно осъден за неплатени данъци. Той трябва да изплати близо 52000 лв. данъци и осигуровки на НАП за периода 2008-2014 г", "date": "2017.05.27", "title": "Адвокатът от \"Яневагейт\" не е уронил престижа на адвокатската професия"}
{"url": "http://www.dnevnik.bg/analizi/2017/05/27/2978342_mark_zukurburg_svobodata_da_se_provalish_vodi_do/", "text": "Тази година това са думите на , създателят на \"Фейсбук\", отправени към абсолвентите от Харвард.Президенте Фауст, членове на борда на управляващите, преподаватели, алумни, приятели, горди родители, членове на борда на съветниците, абсолвенти на най-великия университет в света.За мен е чест да съм с вас днес, защото, нека си признаем, вие постигнахте нещо, което аз така и не успях. Ако завърша тази реч, за пръв път ще завърша нещо в Харвард. Поздравления, випуск 2017!Невероятно е аз да изнасям тази реч, не само защото напуснах университета, но защото технически ние сме от едно поколение. Минахме през този двор в едно и също десетилетие, изучавахме едни и същи идеи, проспахме едни и същи лекции. Може да сме стигнали тук по различни пътища (особено ако идвате от далечната част на кампуса), но днес искам да споделя какво съм научил за нашето поколение и за света, който градим заедно.Но първо – последните няколко дни ми върнаха много хубави спомени. Кои от вас помнят точно какво са правили, когато са получили имейла, че са приети? Аз играех Civilization, изтичах долу, викнах баща си и, по някаква причина, той реши да запише на видео как отварям имейла. Това видео можеше да стане и много тъжно. Кълна се, че влизането ми в Харвард все още е постижението, от което родителите ми са най-горди.Ами първата ви лекция? Моята беше \"Компютърни науки 121\" при невероятния Хари Люис. Бях закъснял, така че навлякох тениска и чак после осъзнах, че съм я сложил наопаки и наобратно и етикетът ѝ стърчи отпред. Не можех да разбера защо никой не иска да си говори с мен, освен един пич Кей Екс Джин, който просто го прие. В крайна сметка работихме по казуса си заедно и сега той управлява голяма част от \"Фейсбук\".Но срещата с Присила е най-хубавият ми спомен от Харвард. Тъкмо бях създал шегаджийския сайт \"Фейсмаш\" и бордът на съветниците искаше \"да ме види\". Всички си мислеха, че ще ме изритат. Родителите ми дойдоха да ми помогнат да си събера багажа. Приятелите ми направиха прощално парти, на което Присила се озова случайно, заедно със своя приятелка. Запознахме се на опашка за тоалетната и аз употребих една от най-романтичните фрази на всички времена: \"След три дни ще ме изритат, така че трябва скоро да излезем на среща\". Всъщност, и вие можете да я използвате.В крайна сметка не ме изритаха, аз сам се изритах. Започнах да излизам с Присила. И, знаете ли, във филма () изглеждаше, че \"Фейсмаш\" е бил ключова част от създаването на \"Фейсбук\". Не беше така. Но без \"Фейсмаш\" нямаше да се запозная с Присила, а тя е най-важният човек в живота ми, така че може да се каже, че това е било най-важното нещо, което съм създал тук. Всички сме създавали доживотни приятелства тук, някои сме създавали дори семейства. Ето защо съм признателен на това място. Благодаря, Харвард.Днес искам да говоря за целта. Но няма да ви изнеса обичайната реч за това как трябва да откриете целта си. Ние сме милениъли (, това го правим инстинктивно. Вместо това ще ви кажа: не е достатъчно да я откриете. Предизвикателството пред нашето поколение е да създадем свят, в който всеки има чувство за кауза.Една от любимите ми истории е за посещението на Джон Ф. Кенеди в НАСА. Видял чистач, който носел метла, и го питал какво прави. А чистачът казал: \"Господин президент, помагам на човека да стъпи на Луната\".Предназначението е усещането, че сме част от нещо по-голямо, че сме необходими, че работим за нещо по-добро в бъдещето.Завършвате в епоха, в която това е особено важно. По времето на родителите ни целта е идвала от работата, църквата, общността. Но днес технологиите и автоматизацията унищожават много работни места. Общностите са в упадък. Много хора се чувстват откъснати и депресирани, опитвайки се да запълнят една бездна.При пътуванията си съм срещал деца в институции за непълнолетни престъпници, пристрастени към опиоиди, които казват, че животът им можеше да е различен, ако бяха имали нещо за правене – извънучебна дейност или просто място, на което да идат. Срещал съм работници, които знаят, че старите им длъжности са изчезнали и се опитват да открият мястото си.За да продължи обществото да се движи напред, нашето поколение е изправено пред предизвикателство: не само да създава нови работни места, а да възроди усещането за цел.Помня нощта, когато в малкото си общежитие в \"Къркланд хаус\" създадох \"Фейсбук\". С Кей Екс отидохме до пицарията Noch's. Помня как му казах, че е вълнуващо да свържа харвардската общност, но някога някой ще свърже целия свят. Дори не ми дойде наум, че това може да сме ние. Ние бяхме просто студенти, нищо не знаехме. Онези огромни технологични компании имаха ресурсите, предположих, че някоя от тях ще го направи. Но идеята ни беше ясна: хората искат да бъдат свързани. Така че ден след ден просто продължавахме напред.Зная, че много от вас имат подобни истории за промяна, която изглежда толкова очевидна, че сте убедени, че някой друг ще я осъществи. Обаче няма. Вие ще го направите.Трябва да създадете това усещане у другите, научих го по трудния начин. Никога не съм искал да създавам компания, исках да въздействам. Докато към нас се присъединяваха нови хора, предполагах, че мислят по същия начин, така че не им обясних какво се надявам да изградим. Няколко години по-късно големи фирми поискаха да ни купят. Аз не исках да продавам, исках да видя можем ли да свържем повече хора. Създавахме първия нюзфийд и смятах, че ако го пуснем в ход, ще променим начина, по който изучаваме света.Почти всички останали искаха да продаваме. Ако нямаш усещане за по-висша цел, това е сбъднатата мечта на стартъпа и тя разцепи компанията. След ожесточен спор един от съветниците каза, че ако не я продам, ще съжалявам цял живот. Отношенията ни бяха толкова обтегнати, че в рамките на една година целият управленски екип си беше отишъл.Това бе най-трудният ми момент в ръководството на \"Фейсбук\". Вярвах в това, което вършехме, но се чувствах самотен. По-лошото е, че сам си бях виновен. Чудех се дали не греша – един самозванец, едно 22-годишно хлапе, което нямаше представа как работи светът.Сега, толкова години по-късно, разбирам, че светът работи така, ако нямаш усещане за висша цел. От нас зависи да създадем това усещане, така че всички да се движим заедно напред.Днес искам да говоря за трите начина, по които можем да създадемкато започваме големи и значими проекти заедно; като дадем ново определение за равенство, така че всеки да е свободен да преследва целта си, и като изграждаме общности по света.Нека започнем с големите и значими проекти. Нашето поколение ще трябва да се справи с автоматизацията, която ще замени десетки милиони работни места. Имаме потенциала заедно да постигнем много повече.Всяко поколение си има дейност, която го определя. Над 300 000 души са работили, за да изпратят човек на Луната. Включително онзи чистач. Милиони доброволци са имунизирали срещу полиомиелит децата по света. Милиони други изградиха язовира \"Хувър\" и още велики проекти. Тези проекти не просто дадоха цел на хората; те накараха цялата страна да се гордее, че постига огромни неща.Сега е наш ред. Сигурно си мислите \"Не знам как се строи язовир, нито как да ангажирам милиони хора\". Нека ви издам една тайна: в началото никой не знае. Идеите не идват напълно оформени. Те стават все по-ясни, докато работите по тях, просто трябва да започнете. Ако трябваше да знам всичко за свързването на хората преди да започна, никога нямаше да създам \"Фейсбук\".Филмите и поп културата грешат.Тя ни кара да се чувстваме неадекватни. Тя не позволява на хората, които имат наченка на добра идея, да започнат дейност. Знаете ли в какво друго грешат филмите? Никой не пише математически формули по стъкла. Никой не го прави.Хубаво е да си идеалист, но трябва да си подготвен, че ще те разбират погрешно. Всеки, който работи по голяма идея, ще бъде наричан \"луд\", дори ако успее. Всеки, който решава сложен проблем, ще бъде обвинен, че не разбира напълно пред какво се изправя, макар да е невъзможно да знаеш всичко предварително. Всеки, който поеме инициативата, ще бъде критикуван, че бърза, защото винаги някой иска да те забави.Често не правим големи неща, защото толкова много ни е страх от грешките, че решаваме да не правим нищо и да оставим вече съществуващите грешки. Истината е, че каквото и да направим, ще имаме проблеми в бъдеще. Но това не бива да е причина да не започваме изобщо.Така че какво чакаме? Време е проектите, които ще дефинират нашето поколение, да започнат. Например да спрем климатичните промени, преди да унищожим планетата, и да накараме милиони хора да се включат в производството и инсталирането на слънчеви панели? Или да излекуваме всички болести и да помолим доброволци да следят здравословното си състояние и да споделят гените си? Днес харчим петдесет пъти повече, за да лекуваме болни, отколкото даваме, за да търсим начини хората да не се разболяват. Това е безсмислено. Можем да го поправим. А ако модернизираме демокрацията така, че всеки да гласува онлайн, и персонализираме образованието така, че всеки да можем да учи?Тези постижения са на ръка разстояние. Нека ги постигнем така, че всеки в обществото да има принос. Нека правим големи неща, не само заради прогреса, а за да създадем цел. Започването на големи значими проекти е първото нещо, което можем да сторим, за да създадем свят, в който всеки има усещане за цел.Второто е да предефинираме равенството, така че всеки да получи свободата, необходима, за да следва целта си. Голяма част от родителите ни са имали сигурни работни места. Сега всички се предприемачи, независимо дали започваме проекти или си търсим роля. Това е страхотно. Предприемаческата ни култура е причината за прогреса. Предприемаческата култура процъфтява, когато е лесно да се пробват нови идеи.\"Фейсбук\" не бе първото нещо, което създадох. Правил съм игри, чат системи, инструменти за учене, музикални плейъри. И не съм само аз. Джей Кей Роулинг е била отхвърляна дванадесет пъти, преди да издадат \"Хари Потър\". Дори Бийонсе е направила стотици песни, преди да създаде Halo.В наши дни обаче неравенството на богатствата вреди на всекиго. Когато ти не си свободен да превърнеш идеята си в историческо начинание, ние всички губим. В момента обществото ни е прекалено съсредоточено в това да награждава успеха, но изобщо не действаме достатъчно в посоката всеки да може да опитва много пъти.Нека си признаем: при положение, че аз си тръгвам оттук и правя милиарди долари за десет години, а милиони студенти не могат да си изплатят заемите, да не говорим да започнат бизнес, значи в системата има проблем.Познавам много предприемачи и нито един от тях не се е спрял да започне бизнес, защото може да не спечели достатъчно пари. Но познавам и много хора, които не са преследвали мечтите си, защото не са имали на какво да се опрат при провал.Знаем, че успехът не се дължи само на добрата идея или на усиления труд. Нужен е и късмет. Ако трябваше да издържам семейството си, вместо да програмирам, ако не знаех, че ще съм окей, дори \"Фейсбук\" да се провали, нямаше да съм тук днес. Честно казано, всички знаем какви късметлии сме.Всяко поколение разширява дефиницията за равенство. Предишните са се борили за право на глас и граждански права. Те са имали Новата сделка () и Великото общество (). Сега е наш ред да дефинираме нов обществен договор за поколението си.Обществото ни трябва да измерва прогреса не само с икономически показатели като БВП, но и с това колко от нас имат роля, която намират за значима. Трябва да изследваме идеи като универсалния базов доход, така че всеки да има на какво се опре, за да опитва нови неща. Ще сменяме длъжностите си много пъти, така се нуждаем от достъпна грижа за децата и здравеопазване, което не е прикачено към една компания. Всички ще грешим, така че обществото трябва да спре да затваря и стигматизира. С промените на технологиите ще се нуждаем и от общество, съсредоточено върху ученето през целия живот.Да, да дадеш на всекиго свободата да гони целта си не е безплатно.Много от вас ще печелят добре и вие също би трябвало да го правите. Заради това Присила и аз създадохме Инициативата \"Чан Зукърбърг\" и посветихме богатството си, за да промотираме равните възможности. Това са ценностите на нашето поколение. Никога не е било под въпрос дали ще го направим, единственият въпрос беше кога.Милениълите вече са едно от най-благотворително настроените поколения в историята. За една година трима на всеки четирима американци на тази възраст са направили дарение, седем от десет са набирали пари за благотворителност. Но не става въпрос само за пари. Можете да дарите и време. Гарантирам ви, че час или два седмично са достатъчни, за да подадете ръка, да помогнете на някого да разгърне потенциала си.Сигурно си мислите, че това е прекалено много време. Аз мислех така. Присила стана учителка, след като завърши Харвард, и преди да започне да работи в образователната сфера с мен, каза, че аз трябва да преподавам. Оправдавах се, че съм зает, че управлявам компания. Но тя настоя, така че започнах да преподавам предприемачество на прогимназисти от местния Клуб на момичетата и момчетата.Учех ги как да разработват продукт и да работят по маркетинга, а те ме научиха какво е да те нарочват заради расата ти и задето имаш роднина в затвора. Разказвах им за моите ученически години, а те разказваха, че се надяват някога да стигнат и до колежа. От пет години насам вечерям с тези деца всеки месец. Едно от тях организира първото ни бебешко парти. Догодина те ще идат в колеж. Всички. Всеки ще е пръв в семейството си.Всеки от нас може да отдели време да помогне някому. Нека дадем на всекиго свободата на гони целта си. Не само защото е правилно, а защотоЦелта не идва само от работата. Третият начин, по който можем да създадем на всеки усещане за кауза, е като изграждаме общности. Когато нашето поколение казва \"всеки\", това означава \"всеки по света\".Да вдигнат ръце тези, които са от друга държава. Сега да вдигнат ръце хората, които са приятели с тях. Ето за това говорим. Ние сме израснали свързани.Едно проучване за това как се идентифицират милениълите показва, че най-популярният отговор не бе свързан с националност, религия или етнос. Беше \"гражданин на света\". Това е важно. Всяко поколение разширява кръга на хората, които смята за \"едни от нас\". За нас това включва целия свят.Знаем, че пътят на човешката история води дотам, че хората се обединяват във все по-големи общности – от племена до градове и до нации – за да постигнат неща, с които не могат да се справят сами. Знаем, че най-големите ни възможности са глобални – ние можем да бъдем поколението, което ще сложи край на бедността и на болестите. Знаем, че най-големите предизвикателства се нуждаят от глобален ответ – нито една държава не може да се пребори сама с климатичните промени или да предотврати пандемия. Прогресът изисква да се обединим не като градове или нации, а на глобално ниво.Живеем в нестабилни времена. По света има хора, изоставени от глобализацията. Трудно е да те е грижа за другите, ако не сме доволни от живота си у дома. Има натиск да се обърнем навътре.Това е борбата на нашето време. Силите на свободата, откритостта и глобалната общност срещу авторитарните сили, изолационизма и национализма. Силите за потока на знания, търговия и имиграция срещу тези, които ще ги забавят.Във всяка държава има хора, които са \"за\" глобалната свързаност, и добри хора, които са против нея. ООН няма да реши това. Решението ще се вземе на местно ниво, когато достатъчен брой от нас имат усещане за цел и стабилност в собствения си живот и могат да отворят и да започнат да се грижат за всички. Най-добрият начин е да започнем да изграждаме местни общности веднага.Всички дължим усещането си за смисъл на общностите си. Независимо дали са домове, спортни отбори, църкви, хорове – благодарение на тях се чувстваме като част от нещо по-голямо, усещаме, че не сме сами; те ни дават силата да разширим кръгозора си. Ето защо е удивително, че в продължение на десетилетия членството във всякакви подобни групи е спаднало с една четвърт. Това са много хора, които се нуждаят да намерят цел другаде.Знам, че можем да възстановим общностите си и да създадем нови, защото много сред вас вече го правят. Познавам се с Агнес Игойе, която завършва днес. Къде си, Агнес? Тя е прекарала детството си между зони на конфликт и трафик на хора в Уганда. Сега обучава хиляди полицаи как да опазват общностите.Познавам Кайла Оукли и Ниха Джайн, които също завършват днес. Станете. Кайла и Ниха създадоха организация с идеална цел, която свързва хора с хронични болести с хора, които искат да помогнат.Познавам Давид Разу Азнар, който завършва днес. Давид, стани. Той е бивш общински съветник, който победи и направи Мексико сити първия латиноамерикански град, който прие гей браковете, дори преди Сан Франциско.Това е и моята история. Студент в общежитие, свързващ общности една по една, който продължава, докато един ден не свържем целия свят.Дори глобалните промени започват скромно, с хора като нас. За нашето поколение борбата дали да се свързваме повече, дали да постигнем най-големите си възможности, се свежда до това: способността да изграждате общности и да създавате свят, в който всеки човек има усещане за цел.Випуск 2017, вие завършвате висшето си образование в един свят, който се нуждае от цел. От вас зависи да я създадете. Сега сигурно си мислите \"Мога ли?\"Помните ли, когато ви казах за учениците ми от Клуба на момчетата и момичетата? Веднъж си говорех с тях за колежа и един от най-добрите ми ученици вдигна ръка и каза, че не е сигурен, че може да влезе, защото няма документи. Не знаеше дали ще му позволят.Миналата година на рождения му ден го изведох на закуска. Исках да му подаря нещо, така че го попитах какво и той започна да говори за ученици, за чиито живот знае, че е труден. Каза: \"Бих искал просто една книга за социалната справедливост\".Бях зашеметен. Ето едно хлапе, които има куп причини да е циник. Не знаеше дали държавата, която нарича \"дом\", единственият, който познава, ще отнеме мечтата му да иде в колеж. Но не се самосъжаляваше. Дори не мислеше за себе си. Той има чувство за цел и ще поведе други хора към нея.Показателно е, че не мога да изрека името му, защото не искам да го застраша. Но ако един гимназист, който не знае какво е бъдещето му, може да изиграе своята роля в напредъка на света, тогава ние сме длъжни да направим същото.Преди да излезете от тези врати за последно, докато седим пред Мемориалната църква, си припомням една молитва – \"Ми шебейрах\". Казвам я, когато съм изправен пред предизвикателство, пея я на дъщеря си с мисъл за бъдещето ѝ, когато я завивам. \"Нека изворът на сила, благословил тези преди нас, ни помогне да намерим смелостта да направим от собствения си живот благословия\".Надявам се да имате смелостта да направите живота си благословия.Поздравления, випуск 2017! Късмет!", "date": "2017.05.27", "title": "Марк Зукърбърг: Свободата да се провалиш води до най-големите успехи"}
{"url": "http://www.dnevnik.bg/sport/2017/05/27/2978343_revansh_mejdu_djoshua_i_klichko_nai-veroiatno_shte_ima/", "text": "Световният шампион Антъни Джошуа и бившият хегемон в тежката категория Владимир Кличко най-вероятно отново ще се изправят един срещу друг на боксовия ринг, заяви промотърът на англичанина Еди Хърн.41-годишният украинец все още не е обявил дали ще се възползва от опцията за реванш. Хърн обаче очаква това да се случи и двамата да се срещнат отново през ноември или декември.Промотърът на Джошуа каза още, че двубой срещу Кубрат Пулев със сигурност ще има, но по всяка вероятност българинът ще трябва да изчака до 2018 г., преди да получи втората си възможност да стане световен шампион.\"Следващата стъпка на Антъни Джошуа ще бъде обявена официално до три-четири седмици. Вероятно ще бъде мач с Кличко. В някакъв момент ще трябва да се бием и с Пулев. Така че ако (Пулев) не е следващият (съперник), ще е по-следващият\", заяви Хърн в интервю за Radio Rahim.Пулев е задължителен претендент за световната титла на Международната боксова федерация (IBF). Според правилника Джошуа трябва да направи защита срещу българина до края на годината, или да оваканти пояса. да направи изключение и да му позволи да задържи титлата, без да се боксира с Пулев, за да може първо да направи реванш с Кличко.\"Все още не е взето решение. Очакваме във вторник или сряда да го обявим\", заяви Жанет Саласар от IBF пред World Boxing News., че няма никакво намерение да чака Джошуа и Кличко \"да си играят\" и \"да се мотаят\". Промотърът на българина Кале Зауерланд обаче даде да се разбере, че е склонен да бъде направен компромис, ако интересът на двете страни бъде защитен.\"Опитваме се да стигнем до споразумение, което да задоволява всички. За нас най-важното е да се изправим срещу световния шампион и това е Джошуа. Този мач ще се случи, големият въпрос е кога - през ноември или март. Това е единственото което трябва да бъде решено. Не искаме поясът да бъде отнет от Антъни Джошуа. Това не е правилният начин, но ако е единственият, тогава ще се боксираме за вакантния пояс\", обясни Зауерланд.По думите на Еди Хърн в момента най-голямото желание на Джошуа е втори мач с Кличко. \"Това е най-големият мач за Антъни извън Тайсън Фюри. По-голям от двубой с (Дионтей) Уайлдър. Може би не за американски пазар, но в световен мащаб.\"\"Фюри няма лиценз. Никой повече от нас не иска да го види обратно на ринга. Изслушването му пред британската антидопингова асоциация (UKAD) обаче беше отложено и може би ще се състои чак през октомври или ноември. Ситуацията с него е пълна каша. Той едва ли ще се качи на ринга тази година\", каза още Хърн.Според него реванш между Джошуа и Кличко със сигурност няма да бъде лишен от смисъл в спортно-технически аспект. \"Антъни изглеждаше сякаш е свършен в петия рунд и дори няма да стигне до шестия. Владимир сигурно си казва: \"Трябваше да го притисна и да го довърша.\" Това беше невероятно представяне от него, едно от най-добрите в кариерата му. Това показва, че той със сигурност не е приключил за бокса.\"\"Владимир е човек, на когото му харесва идеята за още един такъв голям мач. Част от него се гордееше, че играе пред 90 000 души на \"Уембли\". Сега ще има възможност да се боксира в Лас Вегас, Китай или Дубай и според мен това ще даде допълнителен тласък (за осъществяването на реванша). Така че трябва да говорим с (промотъра на Кличко) Бернд Бьонте, с Владимир, с Антъни и в следващите седмици да обявим дата\", завърши Хърн.", "date": "2017.05.27", "title": "Реванш между Джошуа и Кличко най-вероятно ще има"}
{"url": "http://www.dnevnik.bg/politika/2017/05/27/2978596_prezidentut_shte_reshava_sledvashtata_sedmica_dali_da/", "text": "Другата седмица в президентството ще бъдат прегледани отговорите, които участниците в консултациите след затварянето на КТБ през 2014 г. са дали на държавния глава Румен Радев за разсекретяване на стенограмата от разговорите на \"Дондуков\" 2.. Той изпратиписма до всички 20 участници в срещата за КТБс молба да дадат писмено съгласие тяхното лично участие да бъде оповестено. Крайният срок изтече снощи.Бойко Борисов и Сергей Станишев, които са сред участниците, вече се обявиха за оповестяване на стенограмата.От \"Дондуков\" 2 обясниха пред \"Дневник\", че след понеделник ще се види колко писма са пристигнали. Пред БНР преди дни Радев обяви, че ако не получи отговор, ще го смята за мълчаливо съгласие. \"А какви ще бъдат моите действия, след като получа тези отговори, ще ги разберете по-късно\", каза още държавният глава.Става дума за стенограмата от консултациите при президента Росен Плевнелиев на 29 юни 2014 г., в които участваха министър-председателят, председателят на Народното събрание, управителят на БНБ и парламентарно представените формации.Дело срещу отказа за предоставяне на стенограмата бе заведено по жалба на главния редактор на сайта \"Бивол\" Атанас Чобанов.. По-рано през април и  по Закона за достъп до обществена информация (ЗДОИ), но от администрацията на държавния глава отказаха.", "date": "2017.05.27", "title": "Президентът ще решава следващата седмица дали да разсекрети стенограмата за КТБ"}
{"url": "http://www.dnevnik.bg/politika/2017/05/27/2978557_borisov_naredi_speshni_merki_sreshtu_katastrofite_i_za/", "text": "На извънредно работно съвещание с министри рано сутринта в събота премиерът Бойко Борисов нареди да се вземат спешни мерки за намаляване на произшествията по пътищата и за подобряване на качеството на храните.След заседанието беше обявено, че ще се работи спешно по законови промени за окрупняване на регулаторните органи, проверяващи автомобилите по пътищата, за улесняване на проверките за употреба на наркотични вещества от шофьорите и за подобряване на пътната инфраструктура. Следващата седмица пък започват проверки за качеството на стоките, за да се установи дали има разлика в храните, предлагани от големите компании на българския пазар и в Западна Европа.В сбирката в Министерския съвет, обявена късно вечерта в петък , участваха вицепремиерът Томислав Дончев, министрите на земеделието и храните - Румен Порожанов, на вътрешните работи - Валентин Радев, на транспорта - Ивайло Московски, на регионалното развитие - Николай Нанков, на здравеопазването - Николай Петров, на правосъдието - Цецка Цачева, на финансите - Владислав Горанов, главният секретар на МВР, зам.-министри, както и ръководствата на агенцията по храните и на полицията.и безкомпромисни - първата е войната по пътищата и пътнотранспортните произшествия, а втората – качеството на храните, нареди Бойко Борисов, откривайки съвещанието в 8 ч. сутринта. Изказването му беше излъчвано пряко във \"Фейсбук\", а изборът на съботния ден беше обяснен с това, че министрите са \"по-свободни\" в него.Министър-председателят обобщи темата за различното качество на хранителните продукти, предлагани от големите производители в страните в Източна и Западна Европа, заявявайки, че това е двоен стандарт, който е \"недопустим и обиден\". Подчерта пред камерите, че не може за част от гражданите в Европа храните да са с едно качеството, а за Източна Европа – с друго, по-лошо, което уврежда здравето.\"Даваме толкова пари за здравеопазване, а сме все на първите места по инфаркт, инсулт. Всеки доктор ще ви каже, че една от най-големите опасности за здравето на човека е именно това, което се яде или се пие, или т. нар. начин на живот\", отбеляза Борисов.\"Решени сме на всички мерки, за да спрем покачването на смъртността по пътищата\", заяви след заседанието вътрешният министър Валентин Радев. Той обясни, че премиерът е силно разтревожен отувеличаването насмъртните случаи по пътищата в последните няколко месеца и иска бързи мерки, \"буквало за седмици, максимум до месец, за спиране на това покачване на смъртните случаи\".Радев допълни, че са набелязани конкретни мерки, сред които и промени в законодателството, сред които , които проверяват автомобилите по пътищата. Предложение как да стане това той и колегата му Московски трябвало да представят до понеделник. Набелязани били още промени в наредбата за проверката за употреба на наркотични вещества и в Закона за движение по пътищата. \"Обсъждахме премахването на знаците пред мобилните камери. Това не може да бъде решено веднага, но има такава идея\", обясни Радев.Главният секретар на МВР Младен Маринов обясни, че се налага бързо допълване на наредбите, тъй като все  и това е трудно установимо според сегашните нормативни разпоредби. \"В момента изследването на пътя е с техническо средство, но за по-голяма точност на водача ще се дава талон, с който той отива в здравно заведение и по съответната технология с 99% на вероятност се уточнява точното количество на съдържанието в кръвта на алкохол или наркотично вещество\", обясни Маринов и подчерта, че така получените резултати ще бъдат необорими в съдебно заседание.Приходите от винетни стикери, които Агенция \"Пътна инфраструктура\" изразходва единствено за поддръжка на републиканските пътища, са в порядъка за 2016 г. на около 300 млн. лв, съобщи министърът на регионалното развитие и благоустройството Николай Нанков. По думите му всички участници в заседанието се обединили около мнението, че колкото по-бързо се въведе интегрираната смесена система за тол- такси и електронни винетки за леките автомобили, толкова по-бързо държавата ще разполага с необходимия ресурс за ефективното и качествено поддържане на републиканската пътна мрежа. По наши данни, още първата година след въвеждането на тол-такси и електронни винетки ще имаме възможност да генерираме приходи от почти 1 млрд. лв., колкото са и нуждите на сектора, за да има качествена и безопасна инфраструктура, каза Нанков.Възложено било и спешно преработване в следващите три месеца на Наредбата за проектиране на пътища, тъй като пътищата все още се проектират \"по съветски норми отпреди 30 години\".Пет групи храни - шоколадови, млечни, месни, безалкохолни напитки и сокове и детски храни, ще бъдат сравнени с аналозите си, продавани в Западна Европа, за да се установи дали има разлика в качеството, съобщи министърът на земеделието и храните Румен Порожанов.  от служебния министър Христо Бозуков, след като изследване установи разликата в качеството на продуктите, а .Той уточни, че за тези групи изделия експертите вече са определили показателите за сравнение. През тази седмица били купени продукти от Германия и Австрия, а следващата предстояло да се купят и идентичните на българския пазар, за да започне анализът. Министърът уточни, че ще се сравняват етикетите от гледна точка на съставките, които съдържат продуктите, след това ще се проверява доколко самите продукти съответстват на описаното в етикетите и накрая ще се сравняват ценовите нива на предлагането на продуктите.Тези продукти, независимо от различното си качество, в никакъв случай не може да се каже, че са вредни за здравето на потребителите, декларира Румен Порожанов.", "date": "2017.05.27", "title": "Борисов нареди спешни мерки срещу катастрофите и за по-добро качеството на храните"}
{"url": "http://www.dnevnik.bg/kultura/2017/05/27/2970033_otkus_ot_asketika_ot_nikos_kazandzakis/", "text": "Бoгът нa Hиĸoc Kaзaндзaĸиc нe e cъщecтвитeлнo. Toй e глaгoл. Бoг нe пpocтo e. Toй ce cлyчвa. И зaвиcи oт вceĸи eдин чoвeĸ дaли Бoг щe ce cпacи, или щe ce пpoвaли в cвoятa миcия, пpoвaляйĸи и чoвeчecтвoтo зaeднo cъc ceбe cи. Kpaтĸaтa твopбa \"Acĸeтиĸa\" пpeдcтaвлявa дyxoвният зaвeт нa Kaзaндзaĸиc – eдин cинтeз нa paзмиcлитe мy зa cъщнocттa нa cвeтa, зa cмиcълa нa живoтa и poлятa нa чoвeĸa в нeгo.Зa гpъцĸия пиcaтeл \"Acĸeтиĸa\" e тoвa, ĸoeтo зa Hицшe e \"Tъй peчe Зapaтycтpa\". Hиĸoc Kaзaндзaĸиc caм нapичa cвoятa твopбa: \"eдин ĸpяcъĸ, eдин cилeн виĸ... нaй-тpoгaтeлният виĸ нa живoтa ми\".B \"Acĸeтиĸa\" яcнo личaт мнoжecтвoтo филocoфcĸи и peлигиoзни тeчeния, пpeз ĸoитo Kaзaндзaĸиc пpeминaвa в cвoя твopчecĸи път и oт ĸoитo ce влияe и yчи – oт бyдизмa, пpeз ницшeaнcтвoтo ĸъм тeocoфиятa и дopи ĸoмyнизмa. Bcичĸи тeзи влияния изĸpиcтaлизиpaт в тoвa cилнo пocлaниe, ĸoeтo щe пoмoгнe нa читaтeлитe дa вниĸнaт пo-дълбoĸo и във вcичĸи ocтaнaли, cилнo пpoпити oт филocoфия, ĸниги нa Kaзaндзaĸиc.Hoвoтo бългapcĸo издaниe нa \"Acĸeтиĸa\" e пpидpyжeнo oт пpeдгoвop oт нacлeдничĸaтa нa пиcaтeля – Hиĸи Cтaвpy, ĸaĸтo и oт пocлecлoв oт пpeвoдaчa Дpaгoмиpa Bълчeвa, в ĸoйтo тя paзĸaзвa пoдpoбнo зa твopчecĸия и дyxoвeн път нa Kaзaндзaĸиc.Станало е обичайно да се твърди, че Аскетика е увод към целокупното творчество на Казандзакис. Доколкото става дума за едно разножанрово, многотомно и дълголетно творчество, да се пише увод към неговия увод е упражнение, съпроводено с неизбежен риск.Рискът се усилва от енигматичността на творбата. В нейната тъкан се редуват структурни единици, всяка от които не само съзнателно отменя положенията на предишната, но и съдържа трудни за помиряване противоречия в самата себе си. Вероятно по тази причина опитите за тълкуване на Аскетика не секват и до днес.Загадката на Аскетика тръгва от жанровата ѝ несводимост към общоприетите типове. Дали това е философия, побрана в лирична проза, или лирическо есе с елементи на философия?Изглежда, че тази хибридност е търсена от самия автор, който упорито избягва да прикачи на творбата си жанрово определение и предпочита да говори за нея като за вик. В уводната си бележка към първото издание от 1927 г. той настоява: \"Нека тази Аскетика бъде смятана за първия лирически опит, за първия вик на посткомунистическото ВЕРУЮ\".Същата мисъл се прокарва и в обилния му епистоларен обмен. През септември 1927 г., малко преди да замине за Русия, Казандзакис пише до новата си спътница Елени: \"Гърция ме задушава, тук никой не е мой другар, никой не може да почувства душевната ми тревога. Тук всички възприемат Аскетика като произведение на изкуството, никой – като вик на търсене и ужас. Защото никой не носи в себе си този вик\". В същия ден споделя с приятеля си Панделис Превелакис: \"Никой няма да разбере, че не става дума нито за произведение на изкуството, нито за философия\".Месец по-късно, отново до Елени: \"Аскетика е един страховит и кървав вик, който ще бъде чут след смъртта ми. Сега хората разбират само поетичната ѝ форма. Но от тези сравнения и лирически фрази избликва пламенно, в пълно въоръжение, отвъд отчаянието и надеждата, бъдещото лице на Бог\". В сходен семантичен порядък писателят ще обяви творбата си за своя \"мистична Теогония\". Десетина години по-късно ще поиска от Превелакис позволение да му посвети второто ревизирано издание на книгата и ще добави: \"Това е най-разтърсващият вик на живота ми и не бих желал да го поверя на никой друг\".От още по-късна дата е запазен един собственоръчно изготвен от Казандзакис списък, добавка към кандидатурата му за неполучената Нобелова награда през 1946 г. Там Аскетика фигурира в раздела \"философски съчинения\" редом с дисертацията му за Ницше и есето за Бергсон. При все това към края на живота си, през 1954 г., той отново е разколебан в класификаторските си усилия и споделя с Превелакис, че не знае в коя категория да постави Аскетика.Кога за първи път Казандзакис е бил разтърсен от своя вътрешен вик и е решил да му придаде словесна плът в произведение с философски характер, едва ли е възможно да се определи с хронологична точност. През оптиката на фикционалната му автобиография Рапорт пред Ел Греко (1956), написана година преди смъртта му, виждаме автора на Аскетика – още от ранното му детство в Ираклион на остров Крит, където е роден през 1883 г. – като търсещ и неспокоен дух, неспособен да намери убежище в заварените мисловни схеми.Това го тласка към постоянни пътешествия – и в света на идеите, и в географските измерения. В едно от писмата си нарича себе си \"прелетна птица\". Неслучайно метафората за пътя присъства и в Аскетика, дори се явява като заглавие на една от петте ѝ части: Подготовката, Пътят, Видението, Практиката и Мълчанието. Самата книга води през себе си сякаш в едно метафизично пътешествие, в което личният маршрут на автора е маркиран от сочещи в разни посоки и трудно проследими философски и мистически ориентири.Трудно проследими, защото макар и охотно да припознава като свои духовни водачи и любими \"пирати\" Христос, Ницще, Бергсон, Буда, Ленин, Одисей (и кого ли още не), мислителят Казандзакис е създаден от духа на своето време по много по-сложен начин, отколкото предполагат стройните формулировки. В този увод обаче ще се опитам да разгледам генезиса на Аскетика по-опростено, като част от един биографичен път, обвързан с няколко конкретни топоса – Париж, Виена, Берлин и Москва, – които имат ключово значение за ферментирането на идейните влияния, намерили израз в творбата", "date": "2017.05.27", "title": "Откъс от \"Аскетика\" от Никос Казандзакис"}
{"url": "http://www.dnevnik.bg/analizi/2017/05/27/2977310_danov_prosvetiteliat_ili_zashto_neshtata_dnes_ne/", "text": "Пак и пак – покрай 24 май, а и не само тогава – се питаме защо нещата у нас не вървят. Защо невежеството застрашително взима връх, а ние отново нехаем? Защо пошлостта и простащината избуяват, което е видно с просто око, при туй и по политическите върхове? Как се стига дотам, че понятията девалвират, а значенията им се заличават или пък претърпяват радикална промяна?Замислете се какво означава днес думата \"хитрец\" (или \"тарикат\")? Нима тя не е синоним на успеха на новия \"водач\" – на човека с акъл, умело \"преметнал\" околните в своя полза? \"Ашколсун!\", както заявява в подобни случаи, и то със завист безсмъртният Алеков герой. И обратното: какво означава днес да кажеш за някого, че е \"почтен човек\"? Похвала ли е това, ценност ли е в днешна България? Или означава нещо друго, достойно за съжаление – \"абдал\", глупав наивник, в очите на мнозина, ако не и за мнозинството от съгражданите ни.Примерите са много, почти колкото проблемите на България.Изброяването им угнетява. В такива случаи обаче – и това е съвсем естествено – се надигат и гласове, които възразяват: \"Не всичко е загубено! Сигурно може (а и трябва) да се направи нещо!\".Може, разбира се. Както толкова пъти е ставало в историята ни, как да не може. Възраждането е най-мащабният ориентир как под хаоса от разнопосочни тежнения може да изникне и да се намери общо решение. С усилията на неголеми групи от сплотени съмишленици, способни да увлекат и други, още и още хора, докато постепенно се набере критична маса, за да извърши промяната.Това е решението. Ала то иде не \"отвън\", а \"отвътре\". Без да е необходимо пак някой Голям брат от Изток да ни \"спасява\" или \"наставлява\", да \"изправя\" ценностите ни или да тъпче главите ни с единствено правилното учение, дето е всесилно, защото е вярно или пък е вярно, защото е всесилно (както Ленин определяше учението на Маркс).IIЕто защо 11/24 май ни е потребен и като паметна дата за размисъл. Да спрем и да поразсъждаваме. Да се замислим – под музиката на училищните фанфари и на нестройните детски гласчета – как и защо е било някога и как може да бъде пак.Защо тогава е могло, а днес не може? Кое му е по-различното?Да не би навремето преподобният отец Паисий да е искал от някого разрешение, та да напише \"История славянобългарска\"? Да е очаквал съдействие от някакви институции, разрешение от Високата порта или пък височайши знак от тогавашната руска императрица Елисавета Петровна? Нищо подобно. Решил е, обикалял е да търси източници, седнал е и е написал \"Историята\". След което ръкописът е тръгнал да се преписва от съмишленици – като поп Стойко Владиславов (бъдещия Софроний Врачански) в Котел, монах Никифор в Рилския манастир или Дойно Граматик в Елена. Така промяната назрява във въздуха.Същото се е случва и в българското училище, което преминава от килийното школо към най-модерните за времето си образователни методи. Просто нашите предци запретват ръкави, самооблагат се, за да осигурят нужното финансиране, и го правят. Без някой да го изисква от тях, нито да ги насърчава.Смайващо е, че ние, потомците им, днес предпочитаме да постъпим другояче – вайкаме се, че тънем в невежество и простащина, ала не предприемаме нищо, оставяйки нещата на собствен ход. Все чакаме някакъв особено \"правилен модел\" или указание \"отгоре\" как животът ни да се промени към по-добро. И понеже такъв не изниква на хоризонта, стоим със скръстени ръце. Сигурно така е по-мъдро.А инак всички у нас са недоволни. Всички страдат и милеят за \"нещастното ни отечество\" и неговите \"светли бъднини\". Всички се тюхкат и ахкат от зори до мрак най-вече в социалните мрежи как нищо не върви в тази държава и как тя не върви наникъде. Не ви ли се струва обаче, че причината все пак е в нищоправенето, да не кажа в общата ни немара? И за да се обоснова, ще се позова на един личен пример от Възраждането. Става дума за Хр. Г. Данов, чието име носи и националната ни награда за култура, връчвана всяка година в дните след 24 май. Човек, когото споменаваме често, но за когото, уви, знаем твърде малко. Чак до ден днешен.IIIА Данов е фигура, излязла сякаш от страниците на приключенски роман, чийто дълъг път навързва съдбите на няколко поколения българи – отпреди Кримската война, през Освобождението, почти до Балканската война. (Провидението му спестява да види първото крушение на нова България).Съдбата го е белязала от дете. Христо Груев Данов (1828-1911), както е пълното му име, скрито зад широко известните инициали, едва деветгодишен остава сирак. Баща му, абаджия от Клисура, както и най-големият му брат Иван, който движи семейните дела, са покосени от чумната епидемия, която през 1837-1838 г. върлува из Мала Азия. А пък тогава, както и сега, поминъкът на мнозина българи, е бил свързан с гурбета. Чумата, която застига бащата и брата на малкия Христо, разорява изцяло фамилията. Оттук насетне единствената опора на семейството е майката – Кита Обрейкова-Данова, кротка, вярваща и много трудолюбива жена, която разчита само на себе си и на хурката си, за да отгледа своя син и дъщеря.Споменавам това, за да стане ясно, че най-големият български издател и възрожденски просветител, какъвто е Хр. Г.Данов, всъщност започва от нулата. Никакви спестявания, никакви лични контакти, скромен произход и упование единствено в собствените си сили. В кратките автобиографични бележки, обнародвани в юбилейния му сборник пред 1905 г., той свидетелства, че този първи удар на съдбата всъщност го прави такъв, какъвто е – предприемчив, трудолюбив, но и състрадателен. Човек, който никога не роптае, готов да понесе всички удари, с които изобилства неговият бурен живот.И най-вече, споделя Данов, той винаги е бил готов за промяна. И жаден за образование.Вълнуващ е неговият разказ как прекрачва прага на клисурското килийно школо в далечната 1835 г., където буквално няма нищо: става дума за малка стаичка в хилендарския метох в селото, в която децата се учат да четат по  (четвъртита дъсчица, намазана с восък, върху която подред са изписани буквите А (Аз), Б (Буки), В (Веди) и т.н.). Преди да започне да чете азбуката, ученикът е трябвало да се прекръсти и да каже: \"Кръсте Божий, помагай!\", което е било повече от наложително, тъй като грешките са се коригирали телесно, с предварително подготвени за целта пръчки. Самият Данов си спомня как \"учениците се упражнявали да пишат буквите на отделни звукове, след това – слогове и подир туй – изречения. След което се упражнявали да пишат по следните примери:Толкоз. Часослов, псалтир, апостол и две аритметични действия (сбиране и изваждане) – това е цялата наука на тогавашните килийни училища.За повече 12-годишният Христо е бил принуден да замине за Панагюрище, издържан от оскъдните грошове, спастрени от неговата майка с денонощна работа с хурката. А той, за да изкара някоя пара, подвързвал книгите на съучениците си (зародишът на бъдещата модерна книговезница \"Данов\"). В Панагюрище, в дома на известния търговец хаджи Кирил, бъдещият издател държи за първи път истински книги в ръцете си (Венелиновата \"История\", съчиненията на св. Дмитрий Ростовски).Немотията го подтиква да замине на гурбет из Анадола, та да се върне с \"бохча пари\", ала се отказва след сълзите на майка си Кита, която не иска и той да остави кости в чужбина.Знае едно – че иска да стане учител. И го постига, премествайки се през 1847 г. в Копривщица, където учителства Найден Геров, с помощник Йоаким Груев. Учи логика и риторика, ползва богатата училищна библиотека, в замяна на което мете и чисти школото. Не очаква помощ от никъде, освен от Бога. Силно вярващ, той пее в църквата, а черковното настоятелство му дава да се приюти в малка стаичка на гробищата край църквата \"Св. Богородица\".На стари години Данов споделя, че животът в гробищната стаичка е бил населен с истински кошмари, особено в нощем и в зимно време, когато вихрите навявали страшни мисли, плод на народни суеверия. При всяко хлопване на черчеветата младият Христо виждал сякаш ръката на мъртвец, излязла от гробовете. Страхувал се, четял молитви, но не се отказвал.Охолните му съученици като Любен Каравелов често му натяквали, че заляга само над книгите, а не играе с тях на \"роби\". На север от Копривщица, по течението на река Тополница, имало полянка, наричана \"Войводенец\". Там, когато имали свободно време, коприщенските деца играели на \"роби\" и \"турци\", като набързо превземали \"турското царство\". Оттук виждаме как Герово-Груевото училище е подготвяло \"Оборище\" и Априлското въстание.Пътят на Данов обаче е друг. Той бързо става помощник-даскал (със заплата) на взаимния учител Хр.Пулеков. сетне е учител в Стрелча, Перущица и Пловдив.Навсякъде въвежда вечерни часове за неграмотните селяни. Стига се дотам, че първенците в Стрелча му отделят плата за две училища, в които на практика той даскалува, макар да се е цанил в едно.И забележете, той никъде той използва пръчките. Не наказва, не бие, а преподава с кротка усмивка, както разказват учениците му. В Пловдив дори нарежда да строшат \"възпитателните пръчки\".И още нещо: Хр. Г. Данов разбира, че модерното преподаване изисква нови учебни помагала. Че без книгоиздаване няма книжовност. Затова със спестените с толкова мъка в Перущица и Пловдив пари издава и първата си книга – \"Календарчето Старопланинче\" (1855 г.). При това го издава в Белград, на своя сметка. Не търси ничие финансиране, не се оплаква, а действа сам. Поради вълнуващата тогава холера, авторът прибавя указанието: \"Кратко поучение за холера – как може всякой да се пази от тая болест, а кога нападне тя някого, що трябва да прави\".Сам отива да вземе и отпечатаните календарчета от Белград, връщайки се с \"чамец\" (голяма ладия) по Дунава, която без малко не се обръща, за да отиде всичко зян. За Данов това пътуване е повече от необходимо – на връщане той спира във Видин, Лом, Оряхово, където оставя на местните учители по малко календарчета. Така \"тества\" пазара и създава контакти.Ето как пловдивският даскал се превръща в странстващ книжар и книгоиздател. Данов обикаля из цяла България. Подарява по едно календарче на всеки учител, трябва да се бърза, преди годината да е изтекла. Навсякъде го виждат с бохча под мишница, по улици и пазарища, за да търси купувачи.От учителите по селата научава какво им липсва. Като колега разбира защо не върви напред образователната система – няма съответните модерни помагала.Пак повтарям: във време без образователни институции, ето го примерът как един човек успява да модернизира българското образование. Съвсем сам, без почти никакви средства.През 1856-1857 г. той отваря и книговезницата си в Пловдив. Това е началото на първата му книжарница, в която той има и двама съдружници. Ала не задълго. Набързо издава, отново в Белград, \"Основа на българската граматика\" на Йоаким Груев, Катехизис в собствен превод, а също издава и немилостиво зачеркнатия от днешната ни образователна система \"Робинзон Крузо\" под заглавието \"Съкращений Робинсон\".В Дановата учебна програма тази книга съществува!След което отпечатва още четири книги в Будапеща, където цените са по-приемливи. С тези първи 8 книги (четири от които математически – кратка и пространна числителница) той полага основите на замислената от него просветна модернизация. Проблемът е, че няма пари. Книгите са отпечатани, но не може да ги плати и остава да живее в Будапеща без никакви средства. Съдружниците му го мамят и не изпращат полагаемите суми.Цели 9 месеца той е принуден да чака в Будапеща, понася огромни физически и морални страдания, спомняйки си \"как си е вадил очите с мъчителни коректури при светлината на мъждивата лампа\".Познати му дават по някоя пара като милостиня, за да си купи хляб. Ала той не се отказва: бди над отпечатаните книги. Докато един ден печатарят не намира изход. Предлага му, за да не губят взаимно, да изпрати книгите с наложен платеж до посочен от него крайдунавски град. И оттам, щом се намерят пари, те да бъдат разпратени до книжарниците. Данов, със сълзи от радост, приема.Възниква нов казус. Той няма пари за път. Тогава печатарят го вика отново и увеличава сметката с 11 форинта, които му дава в брой. Така големият български книгоиздател се добира до Оршова, където продава палтото си и други дрехи, за да стигне в Свищов!Сетне историята е още по-потресаваща: Яни Станчов, от когото води началото си бъдещата фамилия, дала прочути дипломати, в качеството си на представител на параходната агенция в Свищов му отпуска първия денк с книги на доверие. За да може вече той от продажбите им да финансира освобождаването на следващите партиди с книги и т.н.В следващите години Хр.Г. Данов се превръща в най-пътуващия български книжар. Досущ като във Вазовото стихотворение \"Старият книгопродавец\":Начинанието изобщо не е безопасно. Данов разнася и бунтовни книги, печатани в Сърбия и Румъния, поради което през 1859 г., на връщане от Виена, се озовава във видинския затвор. Добре, че преводачът Илия Цанов успява в последния момент да подмени една от опасните книги със своя. И така книгопродавецът се разминава с Диарбекир.Междувременно Хр. Г. Данов разширява дейността на книжарницата си и в Македония и Одринско. Нещо повече – училищните настоятели вече се обръщат към него и той започва да им препоръчва даскали с гимназиално образование.Изготвя следните типови бланки:Така до Освобождението на България един-единствен човек е и просветна институция, и отдел кадри, и книгоиздател, и печатар, и какво ли не още. Междувременно той съставя и издава взаимоучителни таблици с буквар и измисля нещо много важно – \"черковата-училище\".Проблемът е сериозен: как да съдейства Данов за развитието на българското образование, щом в много села е нямало помещение за училище? На много места местните първенци питат: как нашите набожни, но невежи селяни да построят школо, когато нямат черкова?Тогава на пътуващия книжар му хрумва да съвмести двете. Първата такава сграда е издигната в Оряхово през 1872 г. Тя е дървена и е на два ката: на първия (приземен) етаж е училището, на втория е църквата. Само за три години, свидетелства Данов, в страната са изградени стотина такива постройки.А ето как в издаваното от него сп. \"Летоструй\" той споделя опита си от нашите народни училища и размисъла си за това какъв трябва да е учителят, човекът, който движи просветното дело:!С болка на сърце би трябвало да признаем, че в това си последно твърдение просветителят Данов е болезнено прав. А пък в определението \"за чудо хорица\" комай се крие разковничето на доста от днешните ни проблеми.", "date": "2017.05.27", "title": "Данов, просветителят (или защо нещата днес не вървят)"}
{"url": "http://www.dnevnik.bg/citat_na_deniia/2017/05/27/2978628_citat_na_denia_lozan_panov_nikoga_niama_da_mi_stane/", "text": "Това заяви главният прокурор Сотир Цацаров преди началото на общото събрание на прокурорите, което ще излъчи свои представители в следващия състав на Висшия съдебен съвет.", "date": "2017.05.27", "title": "Цитат на деня: Лозан Панов никога няма да ми стане приятел"}
{"url": "http://www.dnevnik.bg/sviat/2017/05/27/2978632_ariana_grande_shte_iznese_blagotvoritelen_koncert_v/", "text": "Американската попзвезда Ариана Гранде обяви в социалната мрежа \"Инстаграм\", че ще изнесе благотворителен концерт в Манчестър в памет на жертвите на  в началото на тази седмица, предаде агенция \"Ройтерс\". Двайсет и три годишната певица съобщи, че датата още не е уточнена.\"Ще се върна в невероятно смелия Манчестър, за да се срещна с феновете си и да изнеса благотворителен концерт в памет на жертвите и за да съберем пари за жертвите и техните семейства...\", написа певицата. Тя каза, че винаги ще помни жертвите и добави: \"Няма да се откажем, няма да работим в страх. Няма да позволим това да ни раздели. Няма да позволим омразата да победи\".Британската полиция тази сутрин арестува още двама мъже в Манчестър във връзка с бомбения атентат в града, като прибягна до контролирана експлозия, за да влезе в жилище в квартал \"Чийтам хил\" и да извърши арестите, предаде ДПА, като цитира съобщение на полицията в \"Туитър\".Двамата мъже са задържани по подозрение в престъпления, свързани с тероризъм, уточнява БТА. С тях общият брой на задържаните в хода на разследването достигна 13 души, но двама от тях впоследствие бяха освободени, без да им бъдат повдигнати обвинения.", "date": "2017.05.27", "title": "Ариана Гранде ще изнесе благотворителен концерт в Манчестър"}
{"url": "http://www.dnevnik.bg/sport/2017/05/27/2978642_hari_kein_specheli_nagradata_na_fenovete_za_igrach_na/", "text": "Голмайсторът на Висшата лига Хари Кейн спечели наградата на феновете за футболист на сезона. Нападателят на \"Тотнъм\" беше предпочетен пред Нголо Канте, който стана шампион с \"Челси\" и обра всички големи индивидуални отличия.В анкетата, която се организира от \"Скай спортс\" и Асоциацията на професионалните футболисти в Англия (PFA), участваха около 50 000 души. Кейн, който за втори пореден сезон стана голмайстор на Висшата лига, е получил 16 378 гласа.Англичанинът отбеляза 29 попадения, въпреки че пропусна осем двубоя заради контузия. Той се разписваше средно на всеки 87 минути. Ромелу Лукаку (25 гола) и Алексис Санчес (24 гола), които останаха втори и трети при топ реализаторите, бележеха съответно на всеки 131 и 134 минути.Кейн се превърна в най-младия футболист в историята на Висшата лига, който отбелязва 25 и повече попадения в два поредни сезона. Той е и едва петият с подобно постижение след Алън Шиърър, Роби Фаулър, Тиери Анри и Робин ван Перси.23-годишният англичанин стана и петият играч в историята на Висшата лига, който вкарва три и повече хеттрика в рамките на един сезон. Преди него това са правили Шиърър (1994/95 г. и 1995/96 г.), Рууд ван Нистелрой (2002/03 г.), Димитър Бербатов (2010/11 г.) и Луис Суарес (2013/14 г.).Канте е получил 13 515 гласа, или 2863 по-малко от Кейн. Френският дефанзивен халф, който спечели наградите за играч на сезона на футболистите, спортните журналисти и Висшата лига, е първият в историята, станал шампион в два поредни сезона с различни отбори.Съотборникът на Канте Еден Азар зае трето място в класацията на феновете с 8412 гласа, а зад него се наредиха Санчес с 6727 гласа, избраният за най-добър млад играч през сезона Деле Али с 3507 и Лукаку с 955.Шестимата претенденти за отличието на феновете бяха селектирани от специална комисия, която включваше шефа на съдийската комисия Майк Райли, президентът на асоциацията на футболните привърженици Малкълм Кларк и експертите на \"Скай спортс\" Пол Мърсън и Питър Бийгри.", "date": "2017.05.27", "title": "Хари Кейн спечели наградата на феновете за играч на сезона във Висшата лига"}
{"url": "http://www.dnevnik.bg/sport/2017/05/27/2978647_krausvaik_se_ottegli_ot_djiroto_zaradi_stomashni/", "text": "Холандецът Стивън Краусвайк прекрати участието си в колоездачната обиколка на Италия. Състезателят на \"Лото Йъмбо\" се оттегли два етапа преди края на надпреварата заради стомашни проблеми.\"След като изкарах тежка вечер и нощ, заради стомашни проблеми няма да мога да стартирам днес\", написа Краусвайк в профила си в \"Туитър\" преди днешния двадесети и предпоследен етап от Джиро д'Италия.29-годишният холандец беше десети в генералното класиране, след като загуби две позиции в изключително интересния и изпълнен със събития деветнадесети етап. Той изоставаше със 7:37 минути от новия лидер в обиколката Найро Кинтана.През 2016 г. Стивън Краусвайк беше близо до спечелването на джирото, но заради падане загуби розовата фланелка два етапа преди края и остана четвърти в крайното класиране.Тази година холандецът участва за седми път в италианската обиколка и пропусна да запише четвъртото си класиране в топ 10 след седмото място през 2015 г. и осмото през 2011 г.Той не успява да завърши джирото за втори път след 2014 г., когато се оттегли след деветия етап заради контузия в рамото.До края на стотното джиро остават два етапа, а битката за розовата фланелка е изключително оспорвана, след като вчерашният етап събра първите шест в генералното класиране в едва 90 секунди.Кинтана има преднина от 38 секунди пред Том Дюмулен, 43 секунди пред миналогодишния шампион Винченцо Нибали и 53 секунди пред Тибо Пино. Илнур Закарин изостава с 1:21 мин. от лидера, а само на девет секунди зад руснака е Доменико Позовиво.Днес е последният планински етап, в който Кинтана и Нибали ще имат последна възможност да направят солидна разлика на Дюмулен преди индивидуалното бягане по часовник в неделя, с което приключва обиколката.Днешната отсечка няма да завършва на изкачване, но въпреки това е доста тежка. Тя е с дължина 190-километра и включва три височини, като втората и третата са от първа категория.Ключови в етапа са последните 90 км. Те започват с изкачване към Монте Грапа, което е сред най-тежките в тазгодишната обиколка и където Найро Кинтана и Иван Басо си осигуриха розовата фланелка през 2014 и 2010 г. Височината е дълга 24 километра при среден наклон около 7% и максимален - 11% в самото начало.След нея следва много технично спускане в продължение на 26 км, преди да се стигне до втората височина от първа категория. Тя е дълга 14 км и има сходни характеристики с първата. Последните 15 км са спускане с много леко изкачване преди финалните 5 км.Обиколката на Италия ще завърши в неделя с индивидуален етап по часовник. Отсечката е дълга 29.3 километра, като има равнинен профил и през цялото време движението е надолу - от 185 метра надморска височина в Монза до 120 в Милано.", "date": "2017.05.27", "title": "Краусвайк се оттегли от джирото заради стомашни проблеми"}
{"url": "http://www.dnevnik.bg/politika/2017/05/27/2978650_rumiana_kolarova_goliamoto_mnozinstvo_na_edna_partiia/", "text": "Ефективните правителства на България са тези, които са търсили и са постигали широк консенсус при вземането и налагането на решения. Макар че българският елит има склонност към еднопартийни управления, те са по-неефективни.Това се разбра като извод от доклада \"25 години институционална динамика: какъв е моделът на демокрация в България?\" на доц. д-р Румяна Коларова, ръководител на катедра \"Политология\" към Философския факултет на СУ \"Св. Климент Охридски\". Изследването бе представено днес на Юбилейната международна конференция \"Бъдещето на ЕС и Източна Европа\", която се провежда на 30-а годишнина от създаването на катедрата.\"Дори и да бъде променена изборната формула у нас, така че да гарантира по-голямо мнозинство в парламента на една партията, то то е обречено на неефективност при управлението\", констатира доц. Коларова в коментар за мажоритарните и консенсусни кабинети.От прегледа й на българските правителства в последните години се разбра, че най-ефективни били коалиционните кабинети. Според нея обаче има позитивен момент в развитието на демокрацията у нас на фона на световната тенденция за отстъпление от демокрацията.", "date": "2017.05.27", "title": "Румяна Коларова: Голямото мнозинство на една партия обрича управлението на неефективност"}
{"url": "http://www.dnevnik.bg/bulgaria/2017/05/27/2978645_prokurorite_kandidati_za_sudebniia_suvet_shte_imat/", "text": "Дванадесетте кандидати за четирите места в прокурорската колегия на Висшия съдебен съвет (ВСС) ще имат до десет минути за представяне на концепциите и аргументите си защо трябва да бъдат избрани за членове на кадровия орган на Темида. В тези минути не влиза времето за въпроси към кандидатите и техните отговори. Това реши общото събрание на обвинителите като кандидатите бяха призовани ако могат да се вместят в по-кратко време.Събранието започна един час по-късно - 11 часа, защото нямаше необходимия кворум от присъстващи прокурори. То бе открито от главния прокурор Сотир Цацаров, когато регистрирани бяха 572 обвинители от общо 1505 с право на глас.Цацаров призова колегите си от цялата страна да гласуват, защото това са първите преки избори, при които всеки магистрат гласува за избран от него кандидат. Главният прокурор се обърна към обвинителите с призива: \"Гласувайте за себе си!\", защото новият състав на ВСС и на прокурорската колегия ще бъдат такива, каквито ги изберат магистратите и за първи път ще бъдат резултат от пряк избор. Той апелира кандидатите да бъдат чути и изборът да бъде направен с мисълта за проблемите, които стоят пред общността – съдебна карта, възможности за допълнително материално стимулиране, за добра работа, трудовите възнаграждения, както и всичко онова, което вълнува обществото, свързано с работата на прокуратурата.Представянето на кандидатите започна по азбучен ред. Първи бяха Галина Стоянова и Георги Кузманов. След трикратно приканване от председателя на събранието за задаване на въпроси към двамата, такива не последваха.Иначе за председател на общото събрание бе избран Виктор Малинов, обвинител от Върховна административна прокуратура. Той ще председателства днешното събрание, както и това след една седмица, когато ще е самото гласуване за кандидатите.Прокурорите избраха мандатна комисия в състав от трима членове - Калина Чапкънова, административен ръководител на окръжната прокуратура в Бургас, Добринка Калчева от апелативната прокуратура в Пловдив и Калин Стоилов от районната прокуратура в Перник. Избирателната комисия пък се състои от седем редовни членове: Марин Малчев от Софийската районна прокуратура, Ахмед Кокоев от Софийската градска прокуратура, Красимир Дерменджийски от окръжна прокуратура в София, Стефани Черешарова, прокурор в окръжната прокуратура в Пловдив, Георги Кърпаров от районната прокуратура в Смолян, Василен Бенчев, прокурор от Софийската районна прокуратура, Йордан Стоев, зам.-шеф на апелативната прокуратура в София.Избрани бяха и двама резервни членове бяха - Виолета Желева от Софийската районна прокуратура и Илиян Банков от Софийската градска прокуратура.В състава на секционната избирателни комисии, която ще отчита гласуването с хартиени бюлетини влизат Ваня Ненкова от районната прокуратура във Видин, Мария Стоянова, административен ръководител на районната прокуратура в Елин Пелин, Атанас Илиев, прокурор от районната прокуратура в Пловдив. Резервни членове са Анелия Неделчева, прокурор от Софийската градска прокуратура и Стоян Стоянов от Софийската районна прокуратура.Втората избирателна комисия, която ще обработи получените гласове чрез електронното дистанционно гласуване, каквото са заявили 1377 прокурори е в състав: Витан Танев, от районната прокуратура в Ихтиман, полк. Красимир Колев от Военно-апелативната прокуратура и Стоян Пешев от окръжната прокуратура в Пазарджик. Резервни членове са Георги Георгиев и Светослав Милушев от Софийската районна прокуратура.Сред гостите на общото събрание на прокурорите бе членът на ВСС Румен Боев. Присъстват и регистрираните наблюдатели от Български институт за правни инициативи и Института за пазарна икономика.", "date": "2017.05.27", "title": "Прокурорите, кандидати за съдебния съвет, ще имат десет минути за представяне"}
{"url": "http://www.dnevnik.bg/zdrave/2017/05/27/2978639_vrushtashtite_se_ot_chujbina_mogat_da_donesat_morbili/", "text": "Общо около 100 са вече случаите на морбили в България откакто беше засечен вируса тази пролет. Те са най-вече в квартала на Пловдив Столипиново, но  и преди това - други два в Монтана, обобщи пред журналисти по време на здравна конференция на фондация МОСТ директорът на Националния център по заразни и паразитни болести проф. Тодор Кантарджиев.Около 40% от болните са деца до 1 год. възраст, които не са имунизирани, защото не са достигнали необходимата възраст от 12 месеца. Останалите заразени са деца между 1 и 4 години, също без ваксини заради пропуск на лекарите или родителите. В случая в Монтана става въпрос за 29-годишен мъж, шофьор на ТИР, който не е бил имунизиран и при връщането си е предал вируса на детето си на година и 3 месеца.\"Ще се явяват в нашата страна това лято случаи на морбили в много населени места. Те ще бъдат в следствие на пренасяне на вируса на морбили от Западна Европа от хора, които работят там, сезонни работници или често пътуващи. В Румъния вече има 5900 случая, в Италия - към 3000 случая\", прогнозира специалистът.Проф. Кантарджиев , които не са имунизирани или не знаят дали са, \"като се върнат да не се впускат веднага да обикалят целия род и всички бебета на братовчедки, сестри, балдъзи и т.н., а няколко дена да ограничи контактите си, особено с малките деца\". И , където в предстоящия сезон ще дойдат много туристи от Румъния - да се вземат мерки най-малко персоналът на хотелите да е ваксиниран.\"Дай боже, няма да се стигне до размерите на епидемията от 2011 г. на морбили, защото хората и лекарите сякаш са по-отговорни, и защото тогава имаше масово имунизиране на рисковите групи и бяха разкрити имунизационни кабинети в махалите\", коментира Кантарджиев.Той обаче обърна внимание на друг сериозен проблем -При нито едно от петте деца с потвърдени случаи на морбили в Пазарджик миналата седмица не е поставена ваксина, обаче за две от тях е отбелязано, че са ваксинирани. След като нямат антитела повече от 21 дена след уж поставената ваксина, значи ваксината не е поставена, обясни Кантарджиев.Да се разбере дали наистина е поставена една ваксина е много лесно - чрез кръвен тест. И в страните, където казват, че ваксините не са задължителни, обаче не можеш да запишеш детето си на училище, ако не е ваксинирано, бележката от личния лекар не е достатъчна, а се прави кръвен тест на място и ако нямат антитела ги ваксинират на място, коментира директорът на Центъра за заразни болести и даде като пример Германия.\"Апелирал съм колегите си лекари да внимават много, защото това е много вредно за здравето на детето и на обществото - да пишеш, че си ваксинирал, но да не я поставиш наистина. Грях е ваксина, която струва над 50 лв. да се хвърля в кофата\", допълни той. По думите му в България , които държавата осигурява.Не се изследва какво е на практика имунизационното покритие, а се работи само с официалната статистика, която както изглежда може да е невярна. \"Ние сме единствената европейска държава без такъв контрол, при положение, че годишно се дават по 40 млн. лв. за ваксини\", заяви Кантарджиев.", "date": "2017.05.27", "title": "Връщащите се от чужбина могат да донесат морбили, предупреди специалист"}
{"url": "http://www.dnevnik.bg/sport/2017/05/27/2978646_atanas_skatov_obiavi_che_sledvashtata_mu_cel_shte/", "text": "Атанас Скатов се завърна в България, след като изкачи Еверест и Лхотце, и обяви, че първо иска да си почине и възстанови преди да предприеме следващото си изкачване. Той добави, че следващата му цел ще остане в тайна.39-годишният Скатов изкачи Еверест за втори път. Преди няколко дни той го направи от южния му ръб, след като през 2014 г. успя да го преодолее от северната страна на Тибет. Той посочи, че разликата между двете изкачвания е била много голяма.\"От южна страна маршрутът е съвсем различен, много по-труден. Този път метеорологичните условия също бяха много по-сурови. Духаше много силен вятър всеки ден и заради това не можах да изкача за 20 часа и двата върха. Трябваше за три дена да се върна в Лагер 2\", каза Скатов.Той се изкачи на най-високия връх на планетата пет дни след Лхотце и остана общо 11 дни на височина над 6500 метра. Скатов стана първият веган, покорил този връх, и вторият българин след Христо Проданов от 1981 г.Алпинистът добави, че е известно време е бил болен, но това му е помогнало да бъде още по-концентриран. \"Трябваше да дам абсолютно всичко от себе си, за да се кача\".Той допълни, че следващото изкачване най-вероятно ще се осъществи след две-три седмици. ", "date": "2017.05.27", "title": "Атанас Скатов обяви, че следващата му цел ще остане тайна"}
{"url": "http://www.dnevnik.bg/kultura/2017/05/27/2978090_otkus_ot_y-hromozoma/", "text": "\"Y-хромозома\" е история за белезите, които оставят любимите хора. Една болест – Синдромът на извънземното, преплита съдбите на героите — Сия, Мартин, Калин и Калоян, и дава нов поглед върху обичането, изоставянето, брака, семейството и майчинството. Как да спасим някого, за когото храната е излишно задължение? Как да го накараме да остане, ако е неспособен да се привърже? Какво дава смисъл на свят, преситен от общуване и гладен за споделяне?Прекарахме една кошмарна седмица в болницата. Винаги съм избягвала да гледам сериали, които се случват в лечебни заведения - \"Спешно отделение\", \"Анатомията на Грей\", \"Доктор Хаус\", нищо, че бях дипломиран лекар. Струваха ми се убийствено потискащи. Мъката на хората в тях, макар и съчинена, ми беше непосилна. Заливаше ме като вълна, от която няма изплуване. Диагнозите, които изричаха лекарите, се запечатваха в главата ми като белег от дамгосване. Мечтата ми да бъда лекар беше останала в миналото. Никога нямаше да бъда добър лекар. Нямаше да мога да се грижа за телата на хората, без да попивам от мъката им. Да приемам болницата като работно място, а не като ад.Беше кошмар да прекарам една съвсем реална седмица в истинска болница, пропита с ароматите на хиляди лекарства, развалени човешки тела и покосени души. Една от тях беше тази на сина ми, моята плът и кръв, моето дете. Всевъзможни лекари правиха всевъзможни изследвания на Калоян. Прегледаха всяко кътче от тялото му - от косата по главата му до малкия пръст на крака, но не можеха да разберат какво му има. Тялото му работеше. Нещо вътре в него обаче се беше скъсало - връзката между тялото и душата му. Изяждах се от мъка и самообвинения. Ако го бяхме завели в болница по-рано, още като дете, нещата сега можеха да са различни. Ако бях настояла да продължи да ходи на психолог. Ако бях потърсила по-добър специалист Всичките \"ако\" ме удряха с чукове по главата и не ми даваха покой. Една седмица бях като призрак. Не знаех ден ли е, нощ ли е. В единия миг бях в коридора на болницата, в следващия вкъщи, после пак болницата На моменти се гледах отстрани и не можех да повярвам, че това се случва в моето семейство, на моето дете. Седемте дни ми се сториха безкрайни. Имах чувството, че участвам в хиляда епизода на най-извратения и жесток болничен сериал.На седмия ден, като в приказките, ама не съвсем, след множество прегледи го диагностицираха със \"Синдрома на извънземното\". \"Какво, за Бога, значи това?\", попитах психоложката, когато ми съобщи диагнозата. Звучеше нелепо и страшно едновременно. Доктор Калайджиева обясни, че това е много рядка хромозомна болест, при която болният не може, а и не се опитва да намери мястото си в този свят, защото счита, че принадлежи на друг и в даден момент от живота си ще се върне там. Под един процент от населението на Земята го носели. Отличителен белег на хората със Синдрома бил, че не възприемали храната като средство за оцеляване, а само като досадно задължение и, ако не се вземели мерки навреме, всъщност умирали от глад. Как синът ми е станал носител на този синдром? Заразил ли се е от някого, или е по рождение?... купища въпроси започнаха да се блъскат в главата ми и да излизат от устата ми. Не можех да позная гласа си, задавен от сълзите, които се надигаха в мен.Синдромът можел да се предава по наследство, обаче шансът да го унаследиш бил едва 1%. Не е доказано напълно заради малкия брой потърпевши, но най-вероятно е по рождение. Проявявал се още в детските години, но обикновено се бъркал със злоядство. Другите признаци на заболяването - отчуждение, апатия, неспособност за социализация, ставали явни най-вече в тийнейджърските години. Синдромът не нарушавал работата на мозъка или на който и да било друг орган. Носителите му умирали от глад на различни възрасти, в зависимост от това как прогресира заболяването.Думите \"умират от глад\" ме смазаха, както многотонен влак смазва бездомно куче. Рязка болка премина през средата на главата ми. Ръцете ми се изпотиха и изтръпнаха. Значи момчето ми, единственият ми син Калоян, ще умре от глад, защото е извънземно?! Не можех да повярвам на ушите си. Имах ужасна нужда някой да извика \"Край!\", камерите да спрат и болничният сериал да приключи.Изчаках няколко секунди, но нищо такова не се случи. Дoкторката продължи да говори. Гласът ѝ беше мек и приятен, в пълен контраст с думите, които изричаше. Болнични термини и диагнози, които пробиваха мозъка ми както пирони пробиват ковчег.Д-р Калайджиева ни обясни, че при Калоян лечението е възможно и има сериозни шансове за успех. От една страна, трябвало да го учим да яде наново, като бебе, да му обясняваме колко важна е храната, да превърнем яденето не в досадна рутина, а в ритуал, в празник. От друга, било необходимо да му показваме колко го обичаме, колко важен е за нас, да му докажем стойността на семейството, да му помогнем да си намери приятели, да направи връзки в този свят. \"Лечението ще продължи дълго, може би години, но има надежда\", успокои ни накрая тя. Остави чука, с който забиваше пироните, усмихна се служебно и отиде при друг пациент.Калин ме притегли към себе си и ме прегърна. И двамата имахме нужда от този жест, за да не се разпаднем. Нямам представа колко време прекарахме в тази прегръдка - може да са били минути, може и часове. Когато се опомнихме, осъзнахме, че нямаме време за губене. Синът ни беше на четиринайсет и имаше опасност да умре от глад. След мъчителната седмица в болницата го прибрахме вкъщи. Там нямаше какво повече да направят за него. Оттук нататък поемахме ние.", "date": "2017.05.27", "title": "Откъс от \"Y-хромозома\""}
{"url": "http://www.dnevnik.bg/sport/2017/05/27/2978666_mladite_futbolisti_se_motivirat_po-trudno_zaradi/", "text": "Мениджърът на \"Манчестър юнайтед\" Жозе Моуриньо обяви, че в съвременния футбол е много по-трудно да се мотивират младите играчи заради големите заплати, които получават още в началото на кариерата си.\"Преди не беше така. Футболистите можеха да мислят да изкарат цялата си кариера в един клуб. В миналото играчите ставаха богати в края на състезателните си години, а сега печелят много пари още в началото. Това определено затруднява работата на един треньор\", каза португалецът пред BT Sport.Той добави, че е от \"изключително важно\" наставникът да изгради здрави връзки не само с футболистите си, но и с техните родители, както и да се запознае с тяхното обкръжение.\"Сега като че ли е по-трудно да мотивираш един млад футболист. По-трудно е насила да накараш играчите да се концентрират върху това, което трябва да направят. Дори може и да загубят интерес към това, което се случва\", допълни Моуриньо.Мениджърът на \"червените дяволи\" каза още, че големите заплати могат да окажат отрицателно влияние върху характера на младите и така те няма да успят да развият пълния си потенциал.\"Най-добрата комбинация е да печелиш много, но и да си здраво стъпил на земята и винаги да искаш да се развиваш\", допълни той.", "date": "2017.05.27", "title": "Младите футболисти се мотивират по-трудно заради парите, смята Моуриньо"}
{"url": "http://www.dnevnik.bg/razvlechenie/2017/05/27/2978677_komandarev_uspia_v_kan/", "text": "Очакваната с нетърпение световна премиера на най-новия филм на Стефан Командарев \"Посоки\" в Кан в престижната програма \"Особен поглед\" премина при огромен интерес и бе изпратена с бурни аплодисменти. Реакциите на акредитираните журналисти, уважили първите две прожекции на филма в зала \"Дебюси\", бяха изцяло в негова полза, тъй като според тях той показва истината за живота в една малко позната страна с искреност и достойнство.С топли думи главният програматор на фестивал в Кан и негов директор Тиери Фремо, на когото в крайна сметка се дължи окончателното решение за селекцията на \"Посоки\" в Кан представи поименно членовете на многобройния български екип и подчерта, че независимо от дългото си отсъствие от фестивала България достойно се е завърнала в него.От сцената на \"Дебюси\" Стефан Командарев се обърна към публиката с думите: \"Започнах да работя по този проект след като шофьорът на такси, в което се возех, се пошегува, че днес . Този филм е доста различен от това, което съм правил досега и ме отвежда в нова посока.\" Поканен от Тиери Фремо да каже нещо на български език Командарев се обърна към залата: \"Направих този филм и заради двете ми деца и тяхното бъдеще в България\" и изтръгна още горещи аплодисменти от присъстващите сънародници.По време на традиционната фотосесия на екипа на всеки филми акьорите Иван Бърнев, Ирини Жамбонас, Добрин Досев, Борислава Стратиева, Димитър Баненкин и Стефан Денолюбов бяха изпратени с овации от фотографите, които харесаха . От своя страна, в специално подготвено от организаторите на фестивала интервю Стефан Командарев, на отличен френски език, той уточни, че във всяка една от историите на филма можем да открием частица оптимизъм и хуманизъм. Иван Бърнев допълни: \"Щастливи сме, че \"Посоки\" се състезава именно в \"Особен поглед\", това е признание, че филмът ни не е обикновен\".Съсценаристът Симеон Венциславов бе похвален за оригиналността на драматургическата структура, даваща възможност да се покажат различни страни от съвременния живот на хората в България, а също и за качеството на диалога. Специално бе отбелязана и работата на оператора Веселин Христов, чиято камерата не спира да се движи в кадър и активно допринася за \"дишането\" на шестте лични истории на филма.В Кан бързо се наложи мнението, че . Внушението на авторите, че България има нужда от \"ново, по-добро сърце\" и че от всички нас зависи да й помогнем да го намери бе възприето напълно адекватно от международната публика.Филмът, който е подкрепен от българския Филмов център като \"нискобюджетен\" и който по време на финансирането си успя да привлече копродуценти от Германия и Македония и в последствие бе подкрепен и от \"Евроимаж\", доказа, че българското кино може да пробива по света. Важното е да сменим \"сърцето\" и на финансиращата система, така че да тя наистина да стимулира, както мажориталните, така и миноритарните коопродукции с българско участие и да подава ръка на младите ни таланти.Както каза самият Тиери Фремо, ", "date": "2017.05.27", "title": "Командарев успя в Кан"}
{"url": "http://www.dnevnik.bg/sport/2017/05/27/2978675_andi_muri_e_optimist_za_predstavianeto_si_na_rolan/", "text": "Световният номер едно в тениса Анди Мъри е оптимист за представянето си на \"Ролан Гарос\". Британецът ще започне участието си срещу руснака Андрей Кузнецов.\"Все още имам всичко, което трябва да направя, за да спечеля \"Ролан Гарос\". Бях болен за няколко дни, но сега се чувствам страхотно. Имах късмет в последните няколко години и се разминавах с тежки контузии\", каза той.Мъри се надява, че неубедителното му представяне на клей до момента ще остане в миналото и посочи, че е уверен за играта си в Париж, където никога не е печелил титлата.\"Последните няколко месеца не са добри, очевидно не съм играл добре. Надявам се да мога да преодолея всичко още на това събитие. Ако не се получи, ще трябва да изчакам турнирите на трева\", допълни Мъри.Преди няколко дни бившият треньор на Новак Джокович - . Той допълни, че очаква Мъри да бъде \"уязвим\" в първите кръгове на \"Ролан Гарос\" и посочи, че не е сред фаворитите.В същото време, румънката Симона Халеп обяви, че ще успее да се възстанови навреме за участието си на \"Ролан Гарос\".Четвъртата в световната ранглиста спечели титлата в Мадрид и стигна до финал в Рим, където контузи глезена си в двубоя срещу Елина Свитолина. \"Вече съм много по-добре. Имам още един преглед, за да се види дали сухожилието все още е възпалено или проблемът е решен. Изглежда по-добре. Аз ще направя всичко възможно, за да започна този толкова добър турнир, а след това ще видим какво ще се случи\", каза Халеп.", "date": "2017.05.27", "title": "Анди Мъри е оптимист за представянето си на \"Ролан Гарос\""}
{"url": "http://www.dnevnik.bg/sport/2017/05/27/2978685_cska_opredeli_derbito_s_levski_kato_bitka_za_evropa/", "text": "ЦСКА определи дербито с \"Левски\" като \"битка за Европа\". Червени и сини ще премерят сили в неделя от 18:30 ч. на Националния стадион \"Васил Левски\". Разликата между двата отбора в класирането е две точки в полза на този от \"Борисовата градина\".\"Освен традиционния заряд, този двубой носи в себе си и огромно значение за крайното класиране. ЦСКА влиза в сблъсъка с аванс от две точки и при победа ще си гарантира и на теория второто място и директна квота за Лига Европа още преди изиграването на последните мачове от Първа професионална лига\", обявиха червените в официалния си сайт.Те добавят, че отборът на \"Левски\" се нуждае от победата \"на всяка цена\", за да избегнат допълнителния бараж срещу \"Верея\" на 4 юни.Третият в крайното класиране ще играе срещу старозагорци за паво на участие в Лига Европа. До този развой се стигна, след като \"Ботев\" спечели Купата на България след успех с 2:1 срещу шампиона \"Лудогорец\".Треньорът на ЦСКА Стамен Белчев няма да може да разчита на наказания за натрупани картони Рубен Пинто и лекуващия контузия Александър Георгиев.Първият двубой за този сезон между \"Левски\" и ЦСКА завърши при равенство 1:1, след това сините победиха с 2:1, а в последното дерби червените се наложиха с 3:0.В последния кръг ЦСКА гостува на \"Дунав\", а отборът на Николай Митов приема \"Черно море\".", "date": "2017.05.27", "title": "ЦСКА определи дербито с \"Левски\" като \"битка за Европа\""}
{"url": "http://www.dnevnik.bg/bulgaria/2017/05/27/2978690_ekaterina_zaharieva_da_se_iska_nakazatelna_procedura/", "text": "Вицепремиерът по съдебната реформа и бивш правосъден министър Екатерина Захариева определи като \"абсурдно\" откритото писмо, .В него формациите обвиняват българските институции в отказ да проверят  и призовават Брюксел да обмисли започването на процедура срещу България по Европейската рамка за укрепване на върховенството на правото.\"Стига сме си клатили държавата, нека се стегнем, никой няма да дойде отвън да ни направи реформата, нещата са в нашите лице\", коментира днес Екатерина Захариева. Тя уточни, че европейските експерти могат да помагат със съвети, но не и да свършат същностната работа, която е нужна. Захариева даде да се разбере, че вижда връзка между активността на партиите, изпратили писмото, и започналите процедури по избор на нов Висш съдебен съвет (ВСС). По думите й и двата обособили се лагера в съдебната система \"клатят избора на ВСС\", защото много добре знаят, че комисията ще съди по него за напредъка на съдебната реформа в страната.Думите на руския президент Владимир Путин на 24 май, че е Захариева, която е и външен министър, определи като \"ненужна провокация\". Тя подчерта, че има неоспорими исторически факти и не е хубаво да се правят подобни изказвания на национален празник, какъвто е денят на писмеността. Допълни, че българската държава е реагирала адекватно.В отговор на въпрос дали руският президент Владимир Путин трябва да бъде поканен за честванията на 140-та годишнина от Освобождението на България, както предложи президентът Румен Радев, министърът коментира, че много би се радвала това стане: \"Аз бих се радвала колкото се може президенти и министър-председатели да идват в България, защото това е най-лесният начин да защитим нашите национални интереси\".", "date": "2017.05.27", "title": "Екатерина Захариева: Да се иска наказателна процедура от Брюксел заради срещата в ЦУМ е абсурдно"}
{"url": "http://www.dnevnik.bg/sviat/2017/05/27/2978695_british_eurueiz_otmenia_vsichki_poleti_ot_hiitrou_i/", "text": "Авиокомпанията \"Бритиш еъруейз\" отменя всички полети от лондонските летища \"Хийтроу\" и \"Гетуик\" до края на деня заради тежък срив на компютърните системи, съобщи агенция \"Ройтерс\". Първоначално ограничението беше планирано да продължи до 17 ч. по Гринуич (20 ч. българско време), но беше удължено.В социалните мрежи пътници публикуваха снимки с опашки пред гишета на летището, наричайки случващото се \"хаос\". Говорителка на авиокомпанията обясни, че има сериозни нарушения във въздушните дейности на \"Бритиш еъруейз\" по целия свят.", "date": "2017.05.27", "title": "\"Бритиш еъруейз\" отменя всички полети от \"Хийтроу\" и \"Гетуик\" до края на деня (обновена)"}
{"url": "http://www.dnevnik.bg/sport/2017/05/27/2978691_kimi_raikonen_shte_startira_ot_polpozishun_v_gran_pri/", "text": "Пилотът на \"Ферари\" Кими Райконен ще започне от полпозишън в Гран при на Монако. Финландецът завърши с време 1:12.178 мин. Втори в стартовата решетка се нареди неговият съотборник Себастиан Фетел. Това е първи полпозишън за Ройконен от 2008 г.\"Страхотно е, очевидно. Ще се опитаме да се възползваме по най-добрия начин от предимството си в неделя\", каза Райконен.Люис Хамилтън не успя да се класира за последния етап на квалификацията и остана извън топ 10. Той ще стартира от 14-ата позиция. Другият пилот на \"Мерцедес\" Валтери Ботас ще започне трети.\"Беше ми изключително трудно да завърша в топ пет и да се класирам за последната сесия. Сега трябва да разберем какво точно не е наред с колата. Настина не знам какво да кажа. Съкрушен съм\", каза Хамилтън и добави, че утре ще се опита да завърши в топ 10.Той имаше сериозни проблеми по време на втората част и обяви по радиоуредбата, че трудно контролира болида си, а в края на етапа Щофел Вандорм катастрофира и беше развят жълт флаг, което сложи край на надеждите му за място сред първите десет.Другите, които също не успяха да се класират в топ 10, бяха Кевин Магнусен, Фелипе Маса, Данил Квят и Нико Хюлкенберг.Четвърти и пети останаха състезателите на \"Ред бул рейсинг\" Макс Верстапен и Даниел Рикардо. След тях се наредиха Карлос Сайнс от \"Торо росо\", Серхио Перес от \"Форс Индия\" и Ромен Грожан от \"Хаас\". Девети и десети са пилотите на \"Макларън\" Дженсън Бътън и Вандорм, чийто места ще претърпят промени заради наказания.\"Ферари\" зае първите две места в Монако за първи път 1979 г. Тогава Джоди Шектър тръгна първи и спечели състезанието, а втори беше Жил Вилньов.", "date": "2017.05.27", "title": "Кими Райконен ще стартира от полпозишън в Гран при на Монако"}
{"url": "http://www.dnevnik.bg/sviat/2017/05/27/2978696_hiluri_klintun_prizna_che_i_vinoto_i_e_pomognalo_da/", "text": "Неуспелият кандидат за президент на САЩ Хилъри Клинтън обяви, че и виното й е помогнало да преодолее загубата от Доналд Тръмп. В реч в Уелсли Колидж, който е завършила, Клинтън говори за моментите, когато нещата не са ставали, както ги е планирала. Тогава прекарвала време с внуците, разхождала се в гората, преподреждала гардероба.\"Няма да лъжа - и шардонето също доста ми помогна\", казва Клинтън в третата си реч пред Уелсли Колидж, цитирана от .\"Но ето какво ми помогна най-много - да си спомня коя съм аз, откъде идвам и в какво вярвам. И това - какво Уелсли означава за мен\", казва още Хилъри Клинтън.В речта си тя казва на младите, че те са толкова силни, защото до тях има хора, които ги подкрепят в добро и в лошо. \"Всяко нещо заслужава да създавате общности - и вие ще го направите като инвестирате време и любов във връзките си\", заявява Клинтън.\"Удвоявайте страстите си! Бъдете смели, опитвайте, проваляйте се! Опитайте отново и разчитайте един на друг. Дръжте на ценностите си! Никога не предавайте мечтите си!\", съветва младите хора Клинтън. Тя казва още, че е оптимист за бъдещето, тъй като младите ще опитат да направят големи неща.", "date": "2017.05.27", "title": "Хилъри Клинтън призна, че и виното й е помогнало да преодолее загубата на изборите"}
{"url": "http://www.dnevnik.bg/bulgaria/2017/05/27/2978699_cacarov_ochakval_po-malko_hlenchene_ot_lozan_panov/", "text": "Главният прокурор Сотир Цацаров обяви, че е очаквал по-малко хленчене и политиканстване от председателя на Върховния касационен съд Лозан Панов. Задочният разговор между двамата продължи и на общото събрание на прокурорите днес, на което той изслуша 12-те кандидати за Висшия съдебен съвет.Цацаров отново повтори, че може да работи в професионален план с Панов, но че никога не биха станали приятели. \"Въпреки, че съм обявен за най-голямото зло на републиката, съм готов да работя, без да влагам грам личен елемент\", поясни Цацаров.\"Аз видях Лозан Панов за първи път в \"Пирогов\". Георги Колев ме помоли да отида там, да разговарям с колегата точно след инцидента и да му дам уверения, че инцидентът е просто пътно транспортно произшествие и то няма нищо общо с избора му, както може би е считал. Аз го потвърждавам и сега\", заяви Цацаров.Цацаров, който не веднъж заяви, че е било грешка да подкрепи Панов за председател на ВКС, каза днес, че не е бил подведен да гласува за него. \"На онзи етап мислих, че този кандидат ще защити интересите на съдебната система.,заяви Цацаров.\"Очаквах по-малко политиканстване, по-малко хленчене, много по-конкретни идеи за съдебната система. В никакъв случай не очаквах коректност, която да е свързана с глупостите, които бяха изречени, че държвата била едва ли не на колене пред главния прокурор, а пък какво беше там били подронени устоите на правовата държава. Като четеш и наизустиш това, което ти е написал някой друг, няма да станеш по-велик\", коментира главният прокурор. Той повтори, че това мнение не трябва да блокира работата между съда и прокуратурата.и да казвам, че държавата е на колене пред онзи или този, не съм тръгнал да пиша писма до президента, в което характеризирам съдиите като най-голямото зло в тази страна. Не съм започвал тази война. Аз имам ясна представа за качествта на този човек. Ние имаме съвсем различни ценностни системи\", заяви още главният прокурор", "date": "2017.05.27", "title": "Цацаров очаквал по-малко хленчене от Лозан Панов"}
{"url": "http://www.dnevnik.bg/sport/2017/05/27/2978710_venger_nikoga_niama_da_zabravia_lipsata_na_uvajenie/", "text": "Мениджърът на \"Арсенал\" Арсен Венгер определи критиката, която беше отправена към него през този сезон, като \"позорна\" и подчерта, че никога няма да забрави липсата на уважение към него.Феновете на \"топчиите\" на няколко пъти организираха протестни шествия срещу него, като призоваваха да напусне. 67-годишният специалист е начело на отбора от 1996 г. и голяма част от привържениците смятат, че е време за промяна.\"Нямам нищо против критиката, защото да си треньор е публична професия. Вярвам, че има разлика между това да си критикуван и да се отнасят към теб по начин, по който не заслужаваш\", каза той пред Би Би Си преди финала с \"Челси\" във ФА къп.Венгер добави, че поведението на \"някои хора\" по време нас сезона го е наранило най-много, като уточни, че по този начин се вреди върху имиджа на клуба в световен мащаб.\"Един клуб е стабилен и силен, когато взима взима решения. Хората, които носят отговорност, трябва да взимат правилните решения\", допълни той.Французинът може да стане най-успешният мениджър в историята на ФА къп - ако \"Арсенал\" победи \"Челси\" той ще триумфира за седми път в турнира.\"Топчиите\" завършиха сезона на петото място и останаха извън топ 4 за първи път от 20 години.Договорът на Венгер, който е тема от края на миналата година, изтича през лятото, като неговото бъдеще се очаква да бъде решено на среща на борда на директорите в понеделник.", "date": "2017.05.27", "title": "Венгер: Никога няма да забравя липсата на уважение към мен"}
{"url": "http://www.dnevnik.bg/bulgaria/2017/05/27/2978715_kushta-pametnik_na_kulturata_se_sruti_v_karlovo/", "text": "Къща-паметник на културата се срути в близост до туристи в Карлово. Няма пострадали. Това съобщи зам.-кметът на община Карлово Стойо Карагенски, цитиран от \"Фокус\".Поставени са предпазни обозначителни ленти, за да се спре преминаването на хора в близост до обекта. До него е общинската къща на Райно Попович, която е възстановена по европейски проект.\"Тази къща е паметник на културата и е частна собственост. Многократно алармирахме, че това може да се случи, но собственикът не полагаше никакви грижи за имота. Съгласно закона за опазване на културното наследство всеки, който е собственик, независимо дали това е държавата, общината или частно лице, е длъжен да съхранява паметниците на културата. Ще информираме Министерството на културата за случилото се, а оттам нататък ще се прилагат мерките по закона срещу собствениците\", обясни Карагенски.", "date": "2017.05.27", "title": "Къща-паметник на културата се срути в Карлово"}
{"url": "http://www.dnevnik.bg/sport/2017/05/27/2978712_zdravko_zdravkov_stana_starshi_trenyor_na_kitaiskiia/", "text": "Бившият вратар на националния отбор на България Здравко Здравков беше назначен за старши треньор на китайския клуб \"Ханчжоу грийнтаун\". Здравков до момента беше треньор на вратарите, а от днес поема поста от корейската легенда Хон Мюн Бо, който беше уволнен заради слаби резултати.Бившият вратар на \"Славия\", \"Левски\" и три турски клуба за първи път в своята треньорска кариера ще бъде наставникът на мъжки отбор.\"За мен е голямо предизвикателство, но в същото време и оценка за работата ми. Хората ми предложиха да бъда старши треньор, въпреки че никога преди това не съм бил такъв на мъжки отбор. Амбицията ни е да налагаме млади момчета, да произвеждаме китайски таланти, но паралелно с това трябва да подобрим и класирането си\", заяви пред БТА Здравков.Това е вторият му сезон в този отбор, който през миналата година се състезаваше в Суперлигата, но изпадна. Работата на Здравков обаче е оценена много високо, след като вратарят, който той подготвяше, беше взет в националния отбор на Китай от Марчело Липи.Дебютът на 46-годишния софиянец ще бъде срещу \"Далиен ифан\" в неделя. \"Ханчжоу грийнтаун\" се намира на 10-ото място в класирането с 14 точки, а съперникът му, който има 22 точки от 9 мача, е сред претендентите за промоция в елита. Старши треньор на \"Далиен\" е бившият наставник на \"Реал\", \"Селта\" и \"Сантандер\" Хуан Рамон Лопес Каро.", "date": "2017.05.27", "title": "Здравко Здравков стана старши треньор на китайския \"Ханчжоу грийнтаун\""}
{"url": "http://www.dnevnik.bg/sviat/2017/05/27/2978721_london_poniji_nivoto_na_teroristichna_zaplaha/", "text": "Премиерът на Великобритания Тереза Мей съобщи днес, че равнището на терористична заплаха в страната е понижено от \"критично\" на \"сериозно\" след значителната активност на полицията, разследваща самоубийствения атентат в Манчестър, предадоха световните агенции.Равнището бе повишено до \"критично\", което означава непосредствено предстоящ атентат, след  Сега е свалено до \"сериозно\", т.е. се смята, че е силно вероятно да има нападение, уточнява БТА.В резултат на обявеното решение военните, оказващи съдействие на полицията, ще бъдат изтеглени от британските улици от полунощ в понеделник, уточнява агенция \"Ройтерс\". След атентата  във Великобритания.", "date": "2017.05.27", "title": "Лондон понижи нивото на терористична заплаха"}
{"url": "http://www.dnevnik.bg/sport/2017/05/27/2978727_purvite_chetirima_se_subraha_v_53_sekundi_predi/", "text": "Шампионът от 2014 г. Найро Кинтана запази розовата фланелка преди последния етап на Джиро д'Италия, а Том Дюмулен изпадна от първата тройка, но направи голяма крачка към първата си победа в големите колоездачни обиколки.Първите четирима състезатели в генералното класиране се събраха в рамите на само 53 секунди и гарантираха вълнуваща битка в индивидуалното бягането по часовник, с което в неделя ще завърши юбилейното стотно издание на джирото.Французинът Тибо Пино отново показа, че е най-впечатляващият колоездач в последната седмица на обиколката и спечели днешния двадесети етап. Благодарение на успеха в последната планинска отсечка в тазгодишното джиро състезателят на \"Франсис де Жу\" се изкачи на трета позиция в генералното класиране.Пино се доближи на 39 секунди от Кинтана и на четири секунди от миналогодишния победител Винченцо Нибали, а преднината на французина пред Дюмулен е десет секунди. Илнур Закарин е пети на 1:15 мин. от лидера, а Доменико Позовиво затваря първата шестица на 1:30 мин.\"Всички претенденти караха много силно днес. Опитахме се да натрупаме повече секунди пред Дюмулен, но не се получи. Определено очаквахме повече. Според мен разликата (с Дюмулен) е прекалено малка. Имахме нужда от две минути, за да спим спокойно тази вечер. Дюмулен би трябвало да спечели джирото\", заяви генералният мениджър на \"Мовистар\" Еузебио Унсуе. Последният планински етап, който беше с дължина 190 километра и включваше две тежки изкачвания от първа категория, предложи страхотна битка с много атаки. Още на първа височина, която беше дълга цели 24 километра при среден наклон около 7%, отборът на Закарин - \"Катюша\", наложи убийствено темпо в основната група. Страхотното каране на Роберт Кешерловски доведе до там, че всички останали фаворити останаха без нито един съотборник. Дори силните отбори на Кинтана и Нибали - \"Мовистар\" и \"Бахрейн мерида\", не бяха способни да издържат на темпото на \"Катюша\".Нито един от претендентите обаче не беше изръсен и след преодоляването на височината темпото спадна. Това даде възможност на доста състезатели да се върнат в групата на фаворитите, а водещите отборите прегрупираха силите преди 25-километровото спускане от Монте Грапа.В челото от ранното откъсване се оформи белгийска двойка - Дилан Тенс и Дрийс Девенайнс, които обединиха сили в опит да останат пред основната група. Още тогава обаче беше ясно, че шансовете им за етапен успех са сведени до нулата.Втората височина от първа категория беше дълга 14 километра при среден наклон около 6%, а след нейното преодоляване за състезателите предстоеше спускане в последните 15 километра с много леко изкачване преди финалните 5 километра. Нибали пръв направи атака, която веднага беше последвана от Кинтана. Дюмулен изостана, но с типичното си темпово каране успя да догони италианеца и колумбиеца.Последва много силна атака на Закарин и Позовиво, които се откъснаха пред останалите фаворити. Километър по-късно потеглиха Нибали, Кинтана и Пино, а Дюмулен беше изръсен заедно с Боб Юнгелс, Адам Йейтс, Бауке Молема, съотборникът на Пино Себастиен Райхенбах и направилият страхотно впечатление в тазгодишното джиро Ян Хирт от \"ССС Полковице\".Закарин и Позовиво преминаха първи през височината, но след това в спускането към тях се присъединиха Нибали, Кинтана и Пино. Петимата започнаха да работят заедно, но разликата с групата на Дюмулен така и не надмина 20 секунди.Така се стигна до финален спринт за победата и секундите бонификация, в който очаквано надмощие имаше Пино. Закарин премина втори и взе шест секунди бонификация, а третата позиция и последните четири секунди бонификация отидоха при Нибали.\"Това е страхотна победа, като се има предвид тежката битка, която имахме. Надявам се утре да имам добър ден и краката да работят както днес, за да мога да се кача на почетната стълбичка\", заяви Пино пред \"Евроспорт\" след първия си етапен успех в джирото и трети в големите обиколки след двете победи в \"Тур дьо Франс\" през 2012 и 2015 г.Групата на Дюмулен пресече финала с изоставане от 15 секунди. \"Най-накрая височините са зад гърба ми. Много съм щастлив, че днес краката ми бяха по-добре от вчера. Денят беше добър за мен. Много съм благодарен на Молема, Юнгелс и Йейтс\", заяви Дюмулен след етапа.Дюмулен е големият фаворит в утрешния последен етап по часовник, а въпросът ще бъде каква разлика може да направи на останалите. Отсечката е дълга 29.3 километра, като има равнинен профил и през цялото време движението е надолу - от 185 метра надморска височина в Монза до 120 в Милано.В първия часовник в тазгодишното джиро, който беше дълъг 40 километра, холандецът направи 2:07 минути разлика на Нибали, 2:42 минути на Пино и 2:53 минути на Кинтана.\"Мисля, че разликите няма да са толкова големи, колкото в предишния часовник, но ще видим какво ще стане\", каза още Дюмулен. ", "date": "2017.05.27", "title": "Първите четирима се събраха в 53 секунди преди последния етап на Джиро д'Италия"}
{"url": "http://www.dnevnik.bg/bulgaria/2017/05/27/2978717_prokurorskiiat_izpit_za_sudebniia_suvet_mina_s_malko/", "text": "Общото събрание на всички прокурори, които следващата събота ще избере измежду 12 кандидати четирима свои представители в новия състав на Висшия съдебен съвет, премина без много въпроси към номинираните.Още след 13 ч. (началото на събранието беше в 11 ч. но първоначално беше отделено време за изборни органи) зала \"Универсиада\" се поизпразни. От 1505 обвинители в София бяха дошли малко над 500. Мнозинството от тях са избрали да дадат своя вот през електронната система и дистанционно, а не с хартиена бюлетина. имаха по 10 минути да се представят. Концепциите им са известни.,а не такива, каквито ги избират делегати\". Това беше призивът на главния прокурор Сотир Цацаров към събранието в началото му (за какво говори Цацаров пред журналисти вижте ).Към първите двама кандидати - Галина Стоянова и Георги Кузманов - въпроси не бяха задавани, въпреки неколкократните призиви за това от водещия събранието. Но пък Кузманов (от Апелативна прокуратура Бургас) говори за \"оглушителната тишина\" в медиите за успехите на прокуратурата. Според него критиките трябва да се прекратят, защото \"ние сме от най-добре работещите в Европейския съюз, ние сме много добри прокурори\". Кузманов се позова на ниския дял на оправдателните присъди – под 2 %.Третият - Гергана Мутафова, която е районен прокурор на Пловдив, получи три въпроса от свой колега от Пловдив. Те бяха свързани с натовареността на следователитеКъм прокурора от Върховна касационна прокуратура и бивш зам. -министър на правосъдието Даниела Машева бяха зададени въпроси във връзка с анонимни сигнали за корупционно поведение на магистрати. Според нея на такива не трябва да се обръща внимание и следва да бъдат оставени без разглеждане.На уточняващ въпрос: \"А ако анонимният сигнал съдържа конкретика за корупционно поведение, ще бъде ли неглижиран, само защото е анонимен?\", мнението на Машева бе, че всеки сигнал трябва да съдържа данни за подателя, противното създава предпоставки за неоснователни твърдения.Към председателя на Асоциацията на прокурорите Евгени Иванов бяха зададени няколко въпроса. Един от тях - на военен прокурор от Пловдив бе защо Иванов не е провел срещи с тях на място и дали това значи, че мнението им е маловажно за него. Иванов прие това като основателен упрек. \"Не го приемайте като неуважение лично към вас, нямах физическата възможност да се видя с всички вас. Но към Пловдив имам особен афинитет, там е най-голяма членска маса на асоциацията\", заяви Иванов.Към края на изслушването залата беше почти празна, с което и въпросите към останалите кандидати намаляха.Последният кандидат Ясенка Шигармаринова заяви, че \"работата на прокуратурата не е работа в производствен цех, по производство на обувки и вази, а творческа\".\"Не може цифрата да е определяща за това колко прокуратури и къде да има\". По думите й въпросът за реформа на съдебната карта трябва да тръгне отгоре надолу, а като пример посочи \"тежката администрация във върховната прокуратура и във ВСС\".", "date": "2017.05.27", "title": "Прокурорският \"изпит\" за съдебния съвет мина с малко въпроси"}
{"url": "http://www.dnevnik.bg/kultura/2017/05/27/2978107_sladoled_500_durveni_samoleta_i_parashut_v_edna/", "text": "С над 1300 скока с парашут и 1300 часа летателни часа с хеликоптери и самолети Киро Киров би трябвало да бъде един от известните български летци на ХХ век. Но не е, защото заради комунистическата власт в България не е бил приет в армията.Киров скача за парашут за пръв път през 1947 г., когато е едва 20-годишен, а за последен - през 2015 г, когато е на 88 г. Малко повече от година след смъртта му през февруари 2016 г. онова, което е останало от любовта му към авиацията са над 500 дървени макети на самолети в мащаб 1:1000, изработвани от него в продължение на над 20 години. Днес те са част от изложбата \"Сладолед и авиация\", която беше открита в столичната галерия \"Райко Алексиев\" в четвъртък.Курататор на експозицията е Кирил Кузманов, един от близките приятели на покойния парашутист. Освен 500 макета на самолети, в изложбата са включени отпечатани на платна кадри от малкото бюро, на което Киров е изработвал умалените копия, един от парашутите му, както и автентичен кадър от парашутен скок. Освен това, посетителите на пространството на столичната улица \"Георги С. Раковски\" ще получат и сладолед - другата голяма страст на Киров.Киро Киров е роден през 1927 г. в Радомир. Интересът му към авиацията се заражда, когато е на 14 г. и работи като пробивач на релси. Тогава заедно с приятели открива пощенски самолет, кацнал аварийно до железопътната гара в града. Това го запалва да се запише в курсове за летене с безпилотни самолети и парашутни скокове. Първия си официален скок Киров прави когато е на 20 години. Тогава завършва и пилотски курс за цивилни. Кандидатства за летец в армията, но е отхвърлен като \"негоден\", според характеристиките на властта.През живота си е работил като парашутен инструктор на различни места из България, миньор и охрана на летище Пловдив. Същевременно участва в международни състезания по парашутизъм в България и Югославия, където печели няколко първи и втори места. През 1962 г. се класира втори на шестото Световно първенство по парашутизъм в Ориндж, щата Масачузетс.През 1985 г. Киров си чупи ръката при приземяване след полет с парапланер. Тогава започва да изработва макети на самолети от дърво. В началото искал да достигне 100, но в крайна сметка изработва над 500 броя. Прави модели на всякакви самолети и хеликоптери, които са му били интересни. В началото подарявал някои от тях, а после започнал да ги продава, за да се прехранва. Покойният парашутист винаги изработвал нов макет на мястото на всеки продаден или подарен. В края на ХХ век частен колекционер купува 100 от дървените му макети и в момента те са част от отдел \"Авиация\" на Музея по техника в Мюнхен.Изложбата \"Сладолед и авиация\" може да бъде видяна в галерия \"Райко Алексиев\" до 8 юни.", "date": "2017.05.27", "title": "Сладолед, 500 дървени самолета и парашут в една необичайна изложба"}
{"url": "http://www.dnevnik.bg/sviat/2017/05/27/2978756_g-7_oshte_ne_znae_dali_sasht_ostavat_v_parijkoto/", "text": "Лидерите на страните от Г-7 (Великобритания, Германия, Италия, САЩ, Канада, Франция и Япония) направиха необичайно признание, посочвайки в заключителното комюнике от срещата си в Таормина, че не са успели да преодолеят различията по климатичните промени и САЩ не могат да се присъединят към останалите в ангажимента към Парижкото споразумение, предаде агенция \"Ройтерс\".\"по климатичните промени и Парижкото споразумение и затова не са в позиция да се присъединят към консенсуса по тези теми\", пише в комюникето, цитирано от БТА.\"Отнасяйки се с разбиране към този процес, държавните глави и правителствените ръководители на седемте държави и председателите на Европейския съвет и Европейската комисия потвърждават силния си ангажимент да изпълнят бързо Парижкото споразумение\", се допълва в документа.Германският канцлер Ангела , предадоха световните агенции. Имаме ситуация \"шестима, а заедно с ЕС - и седмина, срещу един\", която означава, че все още няма яснота дали САЩ ще останат в Парижкото споразумение за климата, посочи тя. По-рано днес останалите шест членки на . Според сделката администрацията на Тръмп ще получи още време да обмисли дали ще остане обвързана със споразумението от 2015 г. за овладяване на газовите емисии с парников ефект.Срещата в Таормина завърши без очакван разултат и по втора важна тема - ограничаването на миграцията. Заключителната декларация не включва препратки към възможността за поставяне на \"ясни граници\" на миграцията, както се предвиждаше в предишни проекти, посочва ДПА.\"Потвърждаваме  и да въведат политики в свой национален интерес и национална сигурност\", е отбелязано в комюникето.Предварителният проект на документа съдържаше и поставянето на ясни граници за нивата на нетната миграция като един от ключовите елементи за националната сигурност и икономическото благосъстояние, припомня агенцията.Във финалния текст се посочва също, че \"правилно управляваните потоци могат да донесат икономически и социални ползи и за страните на произход, и за дестинациите, както и за самите мигранти и бежанци\" - изречение, което не присъстваше предварително.Лидерите от групата на седемте се договориха за. \"Признаваме, че свободните, честни и взаимноизгодни търговия и инвестиции са ключови фактори за растежа и създаването на работни места. Освен това отново заявяваме, че ще се придържаме към към отварянето на пазарите и борбата с протекционизма, а също и противопоставянето на всяка нелоялна търговия. В същото време признаваме, че търговията не винаги носи полза на всяка страна. Поради тази причина считаме, че е необходимо да се вземат съответните мерки, така че всички компании и всички граждани да могат максимално да се възползват от възможностите, предлагани от глобалната икономика\", пише в декларацията.Г-7 изрази готовност да приеме нови санкции срещу Русия заради действията й в Украйна, ако е необходимо, и свърза отмяната на вече съществуващите санкции със спазването на Минските споразумения.\"Готови сме да приемем , ако действията й наложат това\", заявяват лидерите.\"Отново обръщаме внимание, че срокът на действие на санкциите е свързан с пълното изпълняване от Русия на задълженията й в рамките на Минските споразумения и спазването на суверенитета на Украйна. Санкциите могат да бъдат отменени, ако Русия изпълни задълженията си\", добавят лидерите на Г-7. Те подчертават важността на взаимодействието с Русия: \"Въпреки разногласията ни сме готови да взаимодействаме с Русия за решаване на регионални кризи и общи предизвикателства, когато това е в нашите интереси\"Изразява се и готовност за .", "date": "2017.05.27", "title": "Г-7 още не знае дали САЩ остават в Парижкото споразумение за климата"}
{"url": "http://www.dnevnik.bg/sport/2017/05/27/2978758_etur_shte_igrae_v_purva_liga_ot_sledvashtiia_sezon/", "text": "\"Етър\" (Велико Търново) ще играе в Първа лига от следващия сезон. Виолетовите, които станаха шампиони през 1991 г., си осигуриха първото място във Втора лига след равенство 2:2 с \"Несебър\" в последния кръг, а прекият им конкурент \"Септември\" (София) загуби с 0:2 от \"Оборище\" (Панагюрище) и остана втори.Трети завърши \"Витоша\" (Бистрица). Отборът на Костадин Ангелов победи с 2:1 ЦСКА-2 след обрат, като след тази загуба червените изпаднаха.\"Септември\" ще играе бараж за влизане в елита с победителя от двубоя между \"Монтана\" и \"Локомотив\" (Горна Оряховица). Първият мач завърши 1:1.\"Витоша\" чака победителя от двойката \"Нефтохимик\" - \"Славия\". Белите спечели първия двубой с 1:0 в Бургас.\"Спартак\" (Плевен) също изпадна след загуба с 2:4 като гост на дубъла на \"Лудогорец\". Другите изпадащи са \"Левски\" (Карлово) и \"Банско\".", "date": "2017.05.27", "title": "\"Етър\" ще играе в Първа лига от следващия сезон"}
{"url": "http://www.dnevnik.bg/bulgaria/2017/05/27/2978729_vutreshniiat_ministur_obeshta_spokoen_trafik_prez/", "text": "Вътрешният министър Валентин Радев посети ГКПП \"Кулата\", където обяви, че са проведени разговори и са взети мерки за облекчаване на трафика през пункта. В последните дни на ГКПП \"Кулата\" има километрични опашки заради насрочен за понеделник протест на превозвачи, съобщи Би Ти Ви.\"Засега обстановката на пункта е спокойна, на денонощие по около 1700 товарни автомобили преминават от там. Икономиката не трябва да бъде спирана, загуби не трябва да има. Трябва да продължат усилията и в бъдеще да се намерят механизми за дългосрочни мерки, за да не се стига до подобни неудобства\", каза пред журналисти Радев.\"Агенция \"Митници\" може да отвори още трасета, но към настоящия момент няма такава необходимост. Анализът показва, че превозно средство се обработва в рамките на под две минути, докато престоява на кантарното устройство\", обяви началникът на митница \"Югозападна\" Георги Александров, цитиран от пресцентъра на МВР.Към момента работят три кантара, а допълнителна проверка на рентгенов контрол се налагала за около 5% на преминаващите товарните автомобили и само при съмнение се преминавало към физически контрол.Радев посети и ГКПП \"Промахон\", където се извършват граничните проверки. Той се запозна с темповете на реновиране на сградата на пожарната в Благоевград и символично даде старт на санирането на сградата на пожарната и полицейското управление в Сандански.", "date": "2017.05.27", "title": "Вътрешният министър обеща спокоен трафик през \"Кулата\" въпреки планираните протести"}
{"url": "http://www.dnevnik.bg/sport/2017/05/27/2978763_juventus_zavurshi_sezona_v_seriia_a_s_kusna_pobeda/", "text": "Шампионът в Серия А \"Ювентус\" завърши сезона с драматична победа. \"Бианконерите\" се наложиха с 2:1 в гостуването си на \"Болоня\". И трите гола бяха вкарани през второто полувреме. За домакините се разписа Сафир Слити Тайде, а за \"старата госпожа\" точни бяха Пауло Дибала и Моисе Биоти Кейн.\"Ювентус\" ще завърши с 91 точки. Следващият двубой на отбора на Масимилиано Алегри е финалът в Шампионската лига срещу \"Реал\" на 3 юни, като целта пред клуба е требъл след титлата и триумфа в Купата на Италия.На вратата за \"бианконерите\" беше 20-годишният Емил Аудеро, който нямаше какво да направи при техничния удар на Тайде в 52-ата минута. Играчът на \"Болоня\" овладя топката пред наказателното поле и след финт прати в горния ляв ъгъл.Гостите изравниха в 70-ата минута. Тогава Гонсало Игуаин получи в наказателно поле и сам срещу вратаря Анжело да Коща, но ударът му беше отразен. Топката попадна в Дибала, който от близо направи добавка. Аржентинецът се разписа за първи път в гостуване от октомври, когато вкара на \"Емполи\".Крайният резултат беше оформен в четвъртата минута на добавеното време, когато 17-годишният Кеан засече с глава центриране на Миралем Пянич от пряк свободен удар. Кеан стана първият футболист, роден през 2000 г., който се разписа в Серия А.", "date": "2017.05.27", "title": "\"Ювентус\" завърши сезона в Серия А с късна победа"}
{"url": "http://www.dnevnik.bg/sviat/2017/05/27/2978731_irak_zabrani_na_jenite_v_mosul_da_zakrivat_cialoto_si/", "text": "Полицията в иракския град Мосул днес забрани на жените да носят забрадките никаб, покриващи цялото лице без очите, в районите, освободени от \"Ислямска държава\". Мярката е продиктувана от съображения за сигурност, тъй като има опасност облеклото да се използва за проникване от членове на екстремистката милиция, предаде агенция ДПА, цитирайки нареждане на шефа на полицията в северната провинция Нинава - Уатик ал Хамдани.\"Решението е взето след опити за проникване на елементи от \"Ислямска държава\", дегизирани в женско облекло\", се посочва в изявлението на полицейския началник, цитирано от БТА., който е столица на провинция Ниневе, с внезапно нападение в средата на 2014 г. През януари , припомня ДПА.", "date": "2017.05.27", "title": "Ирак забрани на жените в Мосул да закриват цялото си лице заради сигурността"}
{"url": "http://www.dnevnik.bg/sport/2017/05/27/2978768_arsenal_naddelia_nad_chelsi_i_triumfira_vuv_fa_kup_za/", "text": "\"Арсенал\" е новият носител на трофея във ФА къп. \"Топчиите\" победиха с 2:1 шампиона \"Челси\" в драматичен мач на \"Уембли\". Арсен Венгер стана най-успешният мениджър в историята на турнира, като вдигна титлата за седми път, а отборът спечели за рекорден 13-и път, като изпревари \"Манчестър юнайтед\", който спечели миналия сезон.В този финал за първи от 50 години се изправиха един срещу друг два отбора от Лондон.\"Арсенал\" поведе след много спорен гол на Алексис Санчес още в четвъртата минута. 15 минути преди края на втората част Диего Коща изравни, но Аарън Рамзи донесе победата с попадение след три минути. Нападателят на сините можеше отново да изравни, но ударът му от близко разстояние беше отразен от Давид Оспина.\"Челси\" завърши двубоя с 10 души, след като Виктор Моузес получи втори жълт картон в 68-ата минута заради симулация в опит да спечели дузпа.\"Топчиите\" надиграха съперника си през първото полувреме, като почти всички по-опасни положения бяха пред Тибо Куртоа. Символичните домакини в този двубой поведоха след точно три минути 49 секунди - с най-бързия гол в историята на турнира. Попадението обаче предизвика много дискусии. Нголо Канте направи опит да изчисти, Санчес се пребори за нея, но като игра с двете ръце, след което проби в наказателното поле. Там беше Рамзи, който беше в положение на засада и се спусна да играе за топката, като в последния момент се спря и чилийският нападател успя да прати покрай Куртоа.Страничния съдия вдигна флага си засада, след което главния рефер Антъни Тейлър отиде да говори с него и в крайна сметка голът беше зачетен.След това пред Даниел Уелбек и Рамзи се откриха добри възможности, но и двата удариха греди. През първата част Оспина трябваше да се намесва решително при удар на Коща, като това беше едно от малкото по-опасни положения за сините.През второто полувреме отборът на Антонио Конте заигра по-агресивно и Моузес и Педро направиха пропуски. Моузес беше изгонен в 68-ата минута, когато проби в наказателното поле, като преодоля Алекс Окслейд-Чембърлейн, но падна на терена без да има никакъв контакт и Тейлър му показа втори жълт картон.Въпреки че се озова в затруднено положения, сините изравниха след добра атака в 76-ата минута. Вилиан подаде към нападателя в наказателното поле, той спря на гърди, след което веднага отправи удар, като не остави шансове на Оспина.\"Топчиите\" обаче отговориха бързо на предизвикателството. Влезлият след попадението на сините Оливие Жиру подаде към Рамзи, който с глава върна преднината. Френският нападател направи асистенцията си само 38 секунди, след като влезе в игра.До края \"Арсенал\" можеше да вкара и още. Ектор Бейерин прати покрай дясната греда след страхотен индивидуален пробив, а в в 87-ата минута Месут Йозил завърши контраатака с удар в лявата греда.", "date": "2017.05.27", "title": "\"Арсенал\" надделя над \"Челси\" и триумфира във ФА къп за рекорден 13-и път"}
{"url": "http://www.dnevnik.bg/sport/2017/05/27/2978733_beroe_se_naloji_kategorichno_nad_lukoil_akademik_v/", "text": "\"Берое\" постигна категорична домакинска победа над \"Лукойл Академик\" в третия мач от финалната серия в Националната баскетболна лига (НБЛ). Отборът на Любомир Минчев се наложи със 74:64 след силна първа част на двубоя.Четвъртият мач ще се изиграе в понеделник отново в залата в Стара Загора. Финалната серия се играе до три победи от пет срещи. В първия мач \"Лукойл Академик\" спечели с 96:81, а във втория - с 82:73.\"Берое\" започна силно двубоя и в началото на първата четвърт отвори разлика от седем точки за 16:9. След това \"студентите\" показаха солидна игра в нападение и резултатът след първите десет минути беше 21:20 за домакините.През втората четвърт те напълно надиграха съперника си и я спечелиха с 20:8 и до края на срещата не изпуснаха водачеството си, като през последната четвърти преднината им дори стигна 19 точки.Най-резултатен за победителите беше Шейн Гибсън, който отбеляза 22 точки. Брандис Рейли-Рос добави 13, а с по 10 са Николай Николов и Омари Гудул.За \"Лукойл Академик\" силен мач изигра Димитър Димитров. Той завърши със 17 точки. Стив Зак реализира 10.\"Разликата не е от значение, когато играеш в плейофите. Важното е че сме победили. Бяхме мобилизирани и доста по-организирани, а и те имаха доста по-слаб процент при стрелбата от игра. Смятам, че днес играхме по-добре в нападение и това е основната разлика от предните мачове\", каза треньорът на \"Берое\".", "date": "2017.05.27", "title": "\"Берое\" се наложи категорично над \"Лукойл Академик\" в третия мач"}
{"url": "http://www.dnevnik.bg/istorii_na_denia/2017/05/27/2978760_chiia_e_kirilicata_i_oshte_ot_nai-chetenoto_v_dnevnik/", "text": "1. - 59618 прочитания2.  - 37557 прочитания3.  - 29674 прочитания4. - 22399 прочитания5.  - 21007 прочитания6.  - 19314 прочитания7.  - 17780 прочитания8.  - 17415 прочитания9.  - 17177 прочитания10.  - 17041 прочитания", "date": "2017.05.27", "title": "Чия е кирилицата и още от най-четеното в \"Дневник\" през седмицата"}
{"url": "http://www.dnevnik.bg/sport/2017/05/27/2978796_neviana_vladinova_specheli_chetiri_medala_v_barselona/", "text": "Невяна Владинова спечели четири медала на международния турнир по художествена гимнастика в Барселона. Българката завърши деня със сребро в многобоя, злато на лента, сребро на обръч и бронз на топка.Владинова започна със стабилна игра на обръч и топка и получи съответно 18.000 и 17.800 точки. На бухалки тя допусна две сериозни грешки и бе оценена с 16.100, а на лента бе безапелационна и спечели златния медал с оценка от 18.500.Най-стабилна в четирите уреда беше представителката на домакините Наталия Гарсия, която спечели шампионската титла в многобоя, а след нея се нареди Владинова.Гарсия взе сребро за съчетанието си на топка, както за това на бухалки, като получи съответно 18.100 и 17.700. На лента завърши трета. ", "date": "2017.05.27", "title": "Невяна Владинова спечели четири медала в Барселона"}
{"url": "http://www.dnevnik.bg/sviat/2017/05/27/2978792_problem_v_elektrozahranvaneto_srinal_sistemata_na/", "text": "Проблем с електрозахранването е причината за , съобщи шефът на авиокомпанията Алекс Круз, цитиран от агенция \"Ройтерс\".В резултат на срива всички полети на авиопревозвача от двете главни летища на Лондон - \"Хийтроу\" и \"Гетуик\", бяха отменени първоначално до 20 ч. българско време, а впоследствие - до края на деня, а стотици пътници чакаха на дълги опашки.Във видеопослание в социалната мрежа \"Туитър\" Алекс Круз отхвърли появилите се в световните медии подозрения, че причина за случилото се може да е кибератака: \"Смятаме, че причината е била проблем със захранването и нямаме доказателства да е имало кибератака. Изключително съжаляваме за огромното неудобство, което това причинява на клиентите ни и разбираме колко неприятно е ставащото, особено за семейства, които се надяват да заминат на почивка\".", "date": "2017.05.27", "title": "Проблем в електрозахранването сринал системата на \"Бритиш еъруейз\""}
{"url": "http://www.dnevnik.bg/sport/2017/05/27/2978776_venger_obiavi_che_budeshteto_mu_shte_stane_iasno_v/", "text": "Мениджърът на \"Арсенал\" Арсен Венгер обяви след победата над , че бъдещето в клуба ще стане ясно през следващата седмица в сряда или четвъртък.\"Във вторник ще имаме среща с борда на директорите и в сряда или четвъртък всичко ще бъде ясно\", каза той, цитиран от Би Би Си.Французинът изрази щастието си след триумфа на \"Уембли\". Той стана най-успешният мениджър в историята на турнира, след като вдигна купата за седми път.\"Представянето ни беше впечатляващо още от първата минута. Момчетата в отбора страдаха, но останаха обединени и реагираха по най-добрия начин. Определено мога да кажа, че днес играха страхотен футбол. С още едно или две качествени попълнения, този отбор може да се бори за титлата във Висшата лига\", каза Венгер.Той добави, че е горд, че е спечелил седем пъти ФА къп и е станал шампион без загуба.Футболистът Аарън Рамзи заяви, че неговото желание е Венгер да остане в клуба, като подчерта, че мениджърът го заслужава.\"Чувството от победата е неописуемо. Страхотен завършек на един сезон, в които имахме много колебания. Но този успех мога да кажа, че кампанията за нас беше успешна. Момчетата го заслужават. Щастлив съм и за нашия мениджър\", добави Рамзи.", "date": "2017.05.27", "title": "Венгер обяви, че бъдещето му ще стане ясно в сряда или четвъртък"}
{"url": "http://www.dnevnik.bg/bulgaria/2017/05/27/2978774_zapodozrenite_za_trafik_na_migranti_prez_letishteto_v/", "text": "Специализираният съд в София остави в ареста шестимата задържани за трафик на нелегални мигранти през летището в София, които бяха , съобщи Би Ти Ви.По-рано днес държавното обвинение внесе искане за постоянен арест на всички в мрежата и обявиха, че се очаква поне още един арест на граничен полицай. До момента сред задържаните фигурират само началници на смяна. Като свидетели ще влязат други двама МВР служители.Според неназовани следователи, цитирани от Би Ти Ви, мигрантите са влизали с едни документи, но са продължавали с различни към Западна Европа.", "date": "2017.05.27", "title": "Заподозрените за трафик на мигранти през летището в София остават в ареста"}
{"url": "http://www.dnevnik.bg/sport/2017/05/27/2978800_s_gol_ot_duzpa_na_obameiang_borusiia_specheli_kupata/", "text": "\"Борусия\" (Дортмунд) спечели Купата на Германия, след като победи с 2:1 \"Айнтрахт\" (Франкфурт) на \"Олимпиащадион\". Жълто-черните стигнаха до успеха след голове на Усман Дембеле и Пиер Емерик Обамеянг. Точен за отбора на Нико Ковач беше Анте Ребич.\"Борусия\" спечели трофея за четвърти път, като за последно триумфира през сезон 2011-12, и отново ще играе срещу шампиона \"Байерн\" за Суперкупата. През миналия сезон баварците се наложиха с 2:0 на \"Сигнал идуна парк\".Резултатът беше открит в осмата минута, когато Дембеле беше намерен в наказателното поле от Лусас Писчек и след финт прати топката неспасяемо със сила от близо.\"Айнтрахт\" изравни след около половин час игра. \"Борусия\" загуби топката в средата на терена и това доведе до контраатака, при която Ребич излезе сам срещу Роман Бюрки и със самочувствие го преодоля. Той стана четвъртият хърватин, който се разписа във финала за купата.В 66-ата минута вратарят на \"Айнтрахт\" Лукас Храдецки закъсня с действието си срещу Кристиан Пулишич, който беше изведен с прехвърлят пас и съдията Денис Айтекин отсъди наказателен удар. Зад топката застана Обамеянг и в стил \"Паненка\" оформи крайния резултат.До края той можеше да вкара и втори гол, но в 85-ата минута удари греда.", "date": "2017.05.27", "title": "С гол от дузпа на Обамеянг \"Борусия\" спечели Купата на Германия"}
