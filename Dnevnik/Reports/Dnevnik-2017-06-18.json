{"url": "http://www.dnevnik.bg/sport/2017/06/18/2991438_bekum_suvetva_ronaldo_da_se_vurne_v_junaited/", "text": "Бившият футболист на \"Манчестър юнайтед\" и \"Реал\" (Мадрид) Дейвид Бекъм се включи в дискусиите за бъдещето на Кристиано Роналдо. В последните дни носителят на Златната топка е най-коментираният човек в света заради индикациите, че ще .Бекъм, чийто наследник в \"Юнайтед\" беше Роналдо, а после повтори хода му с трансфер от \"Олд Трафорд\" в Мадрид, смята, че португалецът трябва да се върне обратно при \"червените дяволи\".\"Ако аз имах възможност, щях да се върна в \"Юнайтед\" дори пълзейки, но просто никога не е стоял подобен въпрос\", каза Бекъм.Англичанинът смята, че феновете на  ще са много щастливи да видят отново Роналдо с червения екип.\"Никога не бих посъветвал играч да не се завърне в \"Юнайтед\". Ако той реши да си тръгне от \"Реал\", мисля, че единственото място, където трябва да отиде, е точно \"Олд Трафорд\", добави Бекъм.В последните часове стана ясно, че \"Реал\" ще приеме оферта от 200 млн. евро за португалеца. Според медиите в Англия \"Юнайтед\" няма да има проблем да извади подобна сума за 4-кратния носител на Златната топка.", "date": "18-june-2017", "title": "Бекъм съветва Роналдо да се върне в \"Юнайтед\""}
{"url": "http://www.dnevnik.bg/bulgaria/2017/06/18/2991606_na_vtoriia_tur_v_sudebniia_suvet_vliazoha_chetirima/", "text": "Общо петима върховни съдии и един административен ръководител - председателят на Окръжния съд в Бургас са новите шестима членове на следващия Висш съдебен съвет (ВСС). Това е резултатът от избора на всички съдии, който приключи след два тура в събота и неделя. Кандидатите за шест места бяха 27.В събота най-много гласове получи съдията от Върховния касационен съд Цветина Пашкунова, която събра повече от половината от гласовете на колегите си. Това наложи кандидатите да се явят на втори тур, за да бъдат избрани още петима души. Изборният ден в неделя приключи в 18 ч., а резултатите бяха обявени след 22.30 ч.От една страна той се отличи с изключителна висока активност на магистратите - над 1 900 души и в двата дни от общо 2 200 съдии, имащи право на глас, дадоха своя вот. От друга страна изборът предимно на върховни съдии е като отпор на опитите да бъдат спуснати кандидати (предимно от провинцията), както и да се даде .Петимата нови членове на съдебния съвет от квотата на съдиите са:, съдия от Върховния касационен съд;, съдия от Върховния административен съд;, съдия от Върховния касационен съд;, съдия от Върховния касационен съд;, председател на Окръжния съд в Бургас;Съдебният съвет, който управлява съдебната система, се състои от 25 члена. От тях 11 се избират от парламента (крайният срок за номинации е сряда, 21 юни), 11 - от магистратите (четирима от прокурорите, шестима от съдиите и един от следователите). Главният прокурор и председателите на Върховния касационен и Върховния административен съд са членове на ВСС по право.С днешния избор квотата на магистратите е запълнена.", "date": "18-june-2017", "title": "На втория тур в съдебния съвет влязоха четирима върховни съдии и един председател"}
{"url": "http://www.dnevnik.bg/bulgaria/2017/06/18/2991403_izdirvan_ot_policiiata_vliazul_v_bolnica_za_operaciia/", "text": "Издирван с Европейска заповед за арест беглец от затвора в Белене опитал да се подложи на спешна сърдечна операция с фалшива самоличност. Лекарите го оперирали, но и се обадили в МВР и той бил хванат.", "date": "18-june-2017", "title": "Издирван от полицията влязъл в болница за операция и така бил хванат"}
{"url": "http://www.dnevnik.bg/sport/2017/06/18/2991406_hamiltun_se_nadiava_che_problemite_sa_zad_gurba_mu/", "text": "Пилотът на \"Мерцедес\" Люис Хамилтън се надява, че проблемите от началото на сезона вече са зад гърба му. Трикратният световен шампион спечели последния старт в Канада и вярва, че отборът му ще върви само нагоре.Хамилтън изгуби ценните точки в битката за титлата със Себастиан Фетел в състезанията за Гран при на Русия и Монако. И в двата случая британецът завърши извън подиума, но след това отговори с блестящи победи в Испания и .Седмица преди уличното състезание в Баку Хамилтън, който имаше проблеми преди година и завърши пети, е предпазлив в прогнозите си. Все пак той вярва, че прогресът на \"Мерцедес\" е видим.\"В Канада имахме страхотен уикенд и всичко ни се получаваше. Но в Баку ни чака съвсем различна картинка, там асфалтът е нов и е доста идентичен с този в Сочи\", каза Хамилтън.\"Лично за мен е много трудно да накарам колата да работи по един и същ начин на всяка писта. Надявам се обаче, че сме си научили добре урока от Монако\", добави трикратният шампион.Според британеца отговорът на \"Мерцедес\" след слабото представяне в Монако до  е сред най-добрите представяния на екипа изобщо.", "date": "18-june-2017", "title": "Хамилтън се надява, че проблемите са зад гърба му"}
{"url": "http://www.dnevnik.bg/bulgaria/2017/06/18/2991401_niama_danni_za_bulgari_postradali_pri_pojarite_v/", "text": "Към 12.00 ч българско време Министерството на външните работи няма постъпила информация за пострадали български граждани при горските пожари, разразили се в централна Португалия, съобщи пресцентърът на ведомството. спасяващи попадналите в огнен капан на пътя.Министерството препоръчва на българските граждани, пътуващи за и пребиваващи в Португалия, да проявяват повишено внимание, като се осведомяват предварително за актуалната обстановка, да избягват засегнатите райони и да спазват стриктно указанията на местните власти.Към момента съществуват 11 огнища, като най-засегнати са зоните на север от Лисабон – Лейрия, Сантарей и Коимбра. Най-тежко е положението в селищата Педрогао Гранде, Гойш, Фигейро дош Виньош и Ферейра до Зезере.Българското посолство в Португалия следи развитието на ситуацията и поддържа постоянен контакт с местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Лисабон: 00 351 933 611 337", "date": "18-june-2017", "title": "Няма данни за българи, пострадали при пожарите в Португалия"}
{"url": "http://www.dnevnik.bg/bulgaria/2017/06/18/2991205_nai-komentiranoto_v_dnevnik_prez_sedmicata_slavi/", "text": "Реакцията на шоумена Слави Трифонов на липсата на достатъчно парламентарна подкрепа за мажоритарния вот и обясненията на президентския съветник за хитлеристката му маскировка са двете български най-коментирани теми през седмицата. Ето всичките десет най-коментирани заглавия:1.  - 257 коментара2.  - 238 коментара3.  - 224 коментара4.  - 197 коментара5.  - 190 коментара6.  - 188 коментара7. - 182 коментара8.  - 179 коментара9. - 174 коментара10.  - 166 коментара", "date": "18-june-2017", "title": "Най-коментираното в \"Дневник през седмицата: Слави Трифонов, Путин и Тръмп"}
{"url": "http://www.dnevnik.bg/sviat/2017/06/18/2991475_skandal_s_bombena_zaplaha_mejdu_putnici_za_varna/", "text": "Опасност от бомбена заплаха бе обявена на германското летище в Щутгарт, съобщава в. \"Билд\", цитиран от БТА.Според изданието е засегнат самолет на авиокомпания \"България ер\", който трябвало да превози 180 пътници до българския град Варна. От превозвача опровергаха тази информация.От сайта на летището в Щутгарт се вижда, че самолетът е на \"Bulgarian Air Charter\" и е трябвало да излети в 11.40 ч. Варненското летище също обявява закъснение на полета от Щутгарт.Според \"Билд\" заплахата била обявена след спор между двама пътника, при който единият обвинил другия, че е планирал атака срещу машината, пише изданието.Екипажът възприел обвиненията сериозно и вдигнал тревога. Всички планирани излитания и кацания на летището веднага са били спрени.Багажът от самолета е разтоварен и се претърсва с кучета, както и вътрешността на машината.При пристигането си във Варна пътници разказаха, че са чули спречкване между двама младежи, единият от които говорел руски и изглеждал пиян. Той бил задържан на летището в Щутгарт.Междувременно полетите от и до летището са възстановени.\"България ер\" заяви пред \"Фокус\", че инцидентът на летището не е бил свързан с нейния самолет. В съобщение, цитирано от БТА, авиокомпанията допълва, че \"към 18 юни 2017 г. \"България Ер\" не изпълнява полети от или до германската дестинация\".", "date": "18-june-2017", "title": "Скандал с бомбена заплаха между пътници за Варна затвори временно летището в Щутгарт (допълнена в 16.02)"}
{"url": "http://www.dnevnik.bg/sport/2017/06/18/2991407_meiuedur_sreshtu_makgregur_-_mejdu_mach_za_istoriiata/", "text": "След повече от година, преминала в закани, преговори и медийна истерия,  и ще се качат на боксовия ринг в зала T-Mobile Arena в Лас Вегас на 26 август в мач с историческа стойност.Двубоят ще противопостави един от най-великите боксьори в историята и голямата звезда на набиращия все по-голяма популярност шампионат по смесени бойни спортове Ultimate Fighting Championship (UFC). Очакванията са мачът между 40-годишния американец и 27-годишния ирландец да разбие рекордите по приходи и гледаемост, които поставиха Мейуедър и Мани Пакиао в В същото време обаче остава много спорно доколко това изобщо може да се нарече спортно събитие. Интересът на зрителите е огромен и ще генерира колосални приходи, но мнозина ще се почувстват излъгани, когато двубоят свърши.И не защото Мейуедър ще навърши 41 през февруари и няма официален мач от 22 месеца, а защото двамата ще играят по правилата на професионалния бокс и Макгрегър няма никакви шансове да спечели.Мейуедър никога не е бил любимец на публиката и за това има предостатъчно основания – от побоите над жени през самохвалството до натрапващото парадиране с парите, които харчи.Преди две години милиони зрители се надяваха, молеха и платиха наистина много, за да го видят нокаутиран и публично унижен. Затова когато това не се случи, насочиха негодуванието си към начина, по който победи Пакиао.Но именно заради начина, по който побеждава, и заради умението да изкарва пари от бокс, Мейуедър има гарантирано място в историята на спорта. Той прекрати кариерата си, след като записа 49-а победа от 49 професионални мача и изравни рекорда на Роки Марчиано. Американецът спечели световните титли в пет дивизии и заработи над 800 милиона долара на ринга.Едва петима души в цялата история на спорта могат да се похвалят с по-големи приходи - лицето на баскетбола Майкъл Джордан, легендите на голфа Тайгър Уудс, Арнолд Палмър и Джак Никлаус и седемкратният шампион във Формула 1 Михаел Шумахер. След мача с Макгрегър Мейуедър вероятно ще напредне поне с едно място в тази класация.В същото време американският боксьор на практика не рискува нищо в този мач. Той се изправя срещу човек, който никога не се е боксирал - нито като аматьор, нито като професионалист, който едва наскоро се сдоби с боксов лиценз и който никога не се е бил с подобни ръкавици (10 унции).Мейуедър ще си играе с Макгрегър до момента, в който реши, че е време да сложи край на двубоя. Напълно възможно е това да се случи, без ирландецът да е нанесъл дори един точен удар.\"Това е нещо като спринтьор и десетобоец да се състезават на 100 метра. В този случай Мейуедър е спринтьорът. Макгрегър ще може да използва само една малка част от страховития си боен арсенал\", пише Саймънд Хед, който отразява смесени бойни спортове (ММА) за Би Би Си.Мачът може би няма да бъде като тоталния цирк, който спретват Мохамед Али и японският борец Антонио Иноки. (През 1976 г. те правят демонстративен мач - смесица от бокс и борба, който завършва наравно.) Едва ли обаче ще бъде с много по-висока спортна стойност. За мнозина предстоящата среща с Макгрегър дори не трябва да бъде включвана към професионални актив на Мейуедър, въпреки че ще бъде по правилата на професионалния бокс.\"Не бих нарекъл това 50-ата победа, ако Флойд спечели. И това изобщо не е неуважение към Конър. Аз съм му много голям фен. Просто си мисля, че това са два съвсем различни спорта\", коментира Рики Хатън, единственият британец, който се е боксирал с Мейуедър.И докато на ринга все пак ще има някаква неизвестна, колкото и малка да е, едно нещо е сигурно - около този мач ще се завъртят стотици милиони долари. Най-смелите прогнози са, че приходите могат да достигнат 1 милиард (макар че това едва ли ще се случи).\"Небето е границата за този мач. Той не може да бъде сравнен с нищо. Никога досега не сме имали подобен род съревнование на ринга. Ние не само ще привлечем феновете от света на бокса и феновете от света на MMA. Този мач всъщност ще привлече хора, които не се интересуват от нито един от двата спорта\", заяви Стефан Еспиноса, изпълнителният вицепрезидент на Showtime, която притежава правата за излъчване на двубоя.Букмейкърите засега са сравнително щедри към ирландеца и му дават коефициенти между 5.00 и 6.00 срещу 1.15 за Мейуедър. Боксовите специалисти не дават абсолютно никакви шансове на Макгрегър. Малцина са тези, които изобщо считат, че голямата звезда на UFC ще окаже реална съпротива.Един от тях е президентът на UFC Дана Уайт. \"Мейуедър е на 40 и винаги е имал проблем срещу съперници с обратен гард. Конър е на 28, играе с обратен гард и винаги когато удря хора, те падат\", заяви той.Шампионката в UFC Холи Холм също очаква успех на своя колега. \"Аз съм сред тези, които вярват, че Конър може да спечели. Боксът е коренно различен свят, но той наистина вярва в себе си. Конър ще направи добър мач\", каза американката, която през 2015 г. сложи край на серията без загуба на Ронда Роузи.През ноември Макгрегър стана първият боец, притежаващ едновременно световните титли в две различни категории на UFC. \"Той има невероятна сила. Никога не съм виждал някой да удря толкова силно\", заяви руският боец Артьом Лобов, който често е бил спаринг партньор на Макгрегър. Ирландецът е спечелил 21 от своите 24 мача, 18 от които с нокаут. Той наистина притежава брутален ляв, който може да свали Макгърегър на земята. Но колкото и ирландецът да е подобрил боксовите си умения, американецът притежава вероятно най-добрата защита, която боксът някога е виждал.\"Флойд е майстор на защитата. Щом боксьори като Канело и Пакиао не могат да го ударят, едва ли Конър би го ударил\", смята Рики Хатън.Боксовият анализатор на BBC Radio 5 Стив Брус е още по-категоричен: \"Хората от ММА ми казаха, че Макгрегър е фантастичен боец, защото е безстрашен, дързък и прави шоу. Но той няма никакъв шанс на боксовия ринг. Той е абсолютен новак. Питър Макдона, който има повече загуби, отколкото победи, е шампион на Ирландия в категорията на Макгрегър (70 кг) и със сигурност ще го победи в боксов мач.\"Лобов обаче не е на това мнение. \"Ако погледнете мачовете на Мейуедър, той много често влиза в клинчове. Само че боксьорите са абсолютни новаци в клинчовете в сравнение със състезателите по борба и ММА бойците\", казва руснакът.Според Саймън Хед Мейуедър е изключителен фаворит и причината не е само в това, че мачът е по правилата на бокса. \"Конър има отдадеността, интелекта и вярата да се подготви възможно най-добре. Но това е като да защитиш докторантура, без да си минал първи курс.\"\"Макгрегър със сигурност няма да е беззъб опонент и има достатъчно сила, за да създаде проблеми на Мейуедър, особено със своя ляв. Но за да го нарани, Конър трябва да намери начин да нанесе чист удар в брадичката на Флойд. Ако това се случи, ще видим едно от най-шокиращите неща в историята на спорта\", пише още Хед.Извън хората в средите на смесените бойни спортове обаче това звучи по-скоро несериозно. Според една от големите боксови звезди в средните категории - Саул Алварес-Канело, този мач дори е вреден за бокса като спорт. \"Това е абсолютен цирк. Боец от ММА да отиде в бокса и обратното е една голяма шега. Хората не го взимат на сериозно\", каза мексиканецът.На същото мнение е и друг от водещите боксьори в средните категории - Оскар де ла Оя. \"Напълно разбирам първоначалната еуфория у всеки фен на бойните спортове. Макгрегър е почти сигурно най-добрият боец в ММА, а Флойд е най-доминиращият боксьор в историята. Но трябва да бъде ясно, това са два различни спорта. Това е абсолютен фарс за и има група хора, които не го одобряват - ние, феновете на бокс, които сме жизнената сила на този спорт\", заяви Де ла Оя.", "date": "18-june-2017", "title": "Мейуедър срещу Макгрегър - между мач за историята и цирк за много пари"}
{"url": "http://www.dnevnik.bg/sport/2017/06/18/2991533_porshe_pokori_lyo_man_za_treta_poredna_godina/", "text": "\"Порше\" спечели 85-ото издание на най-авторитетното автомобилно състезание в света . Втората кола на немците, управлявана от пилотите Тимо Бернхард, Брендън Хартли и Ърл Бамбър и завъртя 367 обиколки със средна скорост от 245.6 км/ч.Победата изглеждаше немислима за екипажа, който прекара дълго време в гаража четири часа след началото за смяна по предния мост.На подиума на легендарното трасе \"Сарт\" се качиха два прототипа от LMP2 на \"Джаки Чан Рейсинг\" с номер 38 и \"Ребелиън\" номер 13.Големите фаворити от \"Тойота\" отново бяха застигнати от проклятието, като водеха в състезанието с колите си с номера 7 и 9, но различни повреди ги извадиха от надпреварата.Драмата в клас LMP1 беше най-голяма, след като победата беше на път да се изплъзна от ръцете на \"Порше\". Първата кола на немците с пилоти Ник Танди, Андре Лотерер и Нийл Яни водеше убедително след повредите на \"Тойота\" и имаше аванс от 17 обиколки начело, но 3 часа преди финала също напусна заради проблем налягането на маслото.Шокиращо начело в \"Льо Ман\" за първи път в историята излезе прототип от класа LMP2, пилотиран от Оливър Джарвис, Хо-Пин Тунг и Томас Лаурент.Втората кола на \"Порше\" обаче даде всичко от себе си, като точно час и 7 минути преди края успя да излезе начело.Успехът е 19-и в историята и трети пореден за \"Порше\" , която е най-успешната марка в \"Льо Ман\".Фаворитите от \"Тойота\", които започнаха от първите две места с колите № 7 и 8 стартираха уверено и се откъснаха напред. Рекордните обиколки в квалификациите бяха затвърдени със страхотно темпо в състезателни условия за японския производител.Екипажът на кола 7 Камуй Кобаяши, Стефан Саразен и Майк Конуей водеше уверено, докато за второто място имаше битка между първия прототип на \"Порше\" и кола 8 на \"Тойота\".Третият прототип на японците караше с по-ниско темпо от първите два, сякаш за да гарантира успешно финиширане. Проблем имаше и втората кола на \"Порше\", която спря продължително в гаража за поправка по предния мост.Нощните часове, за които говореше и , наистина се оказаха най-важни. Темпото за водещите коли беше стабилно, но проблемите дойдоха след излизане на кола за сигурност.Камуй Кобаяши изгуби мощност веднага след рестартирането на състезанието и 10 часа след началото лидерите трябваше да спрат. По-късно стана ясно, че автомобилът има проблем със съединителя.Ситуацията се влоши и за останалите две коли, като №9 беше ударена Менър от LMP2 и отпадна. №8 пък получи повреда в хибридния двигател и влезе в гаража, като се върна едва на 14-то място.Победата изглеждаше в кърпа вързана за \"Порше\", като екипажът на кола №1 се движеше много уверено към финала. Немците занижиха режимите на двигателя, за да не рискуват, но 3 часа преди края налягането в маслото падна и колата спря край пистата.До финала имаше лудо преследване от страна на втората кола на \"Порше\", която въпреки началните проблеми успя да грабне победата.В останалите класове най-интересно беше сред GTE Pro, където \"Астън Мартин\" грабна победата в последната обиколка, благодарение на Джони Адам.\"След първите 4 часа ситуацията беше ужасна за нас. Няма как да предвидиш какво ще се случи в това състезание, това е духът на \"Льо Ман\". Когато загубихме другия автомобил просто карахме на пълна газ, за да излезеначело. Това е сбъдната мечта за мен\", каза веднага след финала един от щастливите победители Тимо Бернхард.", "date": "18-june-2017", "title": "\"Порше\" покори \"Льо Ман\" за трета поредна година"}
{"url": "http://www.dnevnik.bg/bulgaria/2017/06/18/2991514_fandukova_obeshta_veloaleia_i_po_ul_g_s_rakovski/", "text": "Кметът на София Йорданка Фандъкова обеща да има велоалея и на софийската улица \"Г. С. Раковски\".Цитирана от \"Фокус\", кметът каза, че през тази година предстои алеята да бъде маркирана.Тя добави, че проектът за валоалея по бул. \"Дондуков\" също е внесен и изрази надежда, че Министерството на културата ще го одобри.Фандъкова участва в откриването на инициативата \"Живей активно!\". Тя съобщи, че през тази година ще бъдат открити още 12 площадки за фитнес в софийски паркове и градинки. Инициативата е част от подготовката за ролята на София като Европейска столица на спорта догодина.Днес беше възстановено еднопосочното движение по бул. \"Васил Левски\" в участъка между бул.\"Патриарх Евтимий\" и бул.\"Прага\", включително и в тунела на НДК. Изграждането на двете метростанции по бул. \"Патриарх Евтимий\" продължава под земята, като до момента са изпълнени 35% от строителството. Две от лентите и единият от тротоарите на булеварда в участъците на двете метростанции ще останат затворени. Третият метродиаметър ще бъде пуснат през есента на 2019 г", "date": "18-june-2017", "title": "Фандъкова обеща велоалея и по ул. \"Г. С. Раковски\""}
{"url": "http://www.dnevnik.bg/sport/2017/06/18/2991497_transfer_v_evropa_bil_mechta_za_noviia_v_cska/", "text": "Първото ново попълнение на ЦСКА  говори пред клубната телевизия на лагера в Австрия. Бразилецът сподели, че съотборниците му го приемат добре и е доволен от избора си да дойде в България.\"Доволен съм от трансфера, който се осъществи. Тепърва ще свиквам, но отборът ме прие много добре. След няколко тренировки ще вдигна още нивото си, все още съм в началото на подготовката. Играя повече като крило, имам добра скорост и бързина. Мога да играя и зад нападателя, но ще съм там, където треньорът прецени\", каза халфът.\"Липсва ми ритъма на игра, сега в контролите в Австрия е най-важно да вляза във форма. Последната ми среща в Бразилия беше на 8 април, така че имам какво да наваксвам. Мечтата ми бе да играя в Европа\", каза Енрике.", "date": "18-june-2017", "title": "Трансфер в Европа бил мечта за новия в ЦСКА"}
{"url": "http://www.dnevnik.bg/sport/2017/06/18/2991239_voleibolistite_zapazvat_shansove_za_finalite_v/", "text": "Мъжкият национален отбор по волейбол спечели с 3:2 (25:18, 20:25, 25:23, 24:26, 15:12) срещу Сърбия в предпоследния си мач от . Момчетата на Пламен Константинов запазват шансове за класиране на финалите, като целта минава през задължителна победа и срещу Аржентина утре.Успехът изкачи отбора на Пламен Константинов на седмото място с 10 точки от четири победи и 4 загуби. Българският състав обаче можеше да вземе още една точка, ако беше спечелил с 3:1.Много силен мач за пореден път изнесе Николай Николов, който единствен не показа спад от българския тим. На висота в доста моменти беше и Цветан Соколов.Сърбите, които са сигурен финалист, започнаха по-съсредоточено мача и поведоха при първата техническа пауза. Силни начални удари на съперника и стабилно посрещане бяха ключа към добрата му игра. В сръбския състав нямаше и напрежение, като волейболистите действаха с голямо самочувствие.Едва след това блокадата на България започна да работи много ефективно в следващите минути и разликата веднага се усети. Серия от силни начални удари на Николай Пенчев и добри изяви на останалите при мрежата, позволи на българския отбор да поведе с 16:14 при втората техническа пауза.Разликата продължи да се увеличава и първата част беше затворена за 27 минути с 25:18.Във втория гейм Сърбия отново тръгна много силно и имаше две точки аванс при първата техническа пауза. Основната разлика във втората част бяха големия брой грешки на българите от сервис, които увеличиха и пасива на отбора на Пламен Константинов. Той не беше наваксан и България отстъпи със 25:20.Третата част беше най-оспорвата като нито един от двата отбора не можа да се откъсне на повече от 2 точки пред другия. И при двете технически прекъсвания България водеше с една точка. Сърбите обаче реагираха и в края на гейма дори водеха с 23:22.Силни изяви на Розалин Пенчев доведоха нещата до 24:23 за , а грешка при мрежата на Урош Ковачевич затвори гейма с 25:23.Инфарктният трети гейм донесе самочувствие на българските волейболисти и те изглеждаха доста по-съсредоточени в следващата част. Цветан Соколов се нагърби да завършва трудните точки и България дръпна с 3 точки при втората техническа пауза – 16:13.Българите водеха с 21:17, но вместо да затворят спокойно мача, допуснаха колебания и загубиха с 24:26, като сърбите докараха мача до тайбрек.В решнителния пети гейм на преден план излезе Николай Николов. Центърът беше навсякъде – спираше сърбите на блок, атакуваше мощно и дори отбеляза от начален удар. Смяната на игралните полета дойде при 8:4 за България.Необяснимо обаче последва нов срив в българския отбор, а в полето на сърбите всичко се получаваше. Съперникът правеше невероятни спасявания и реализираше от най-трудните ситуации.Все пак силни атаки на Розалин Пенчев доведоха нещата до 14:12, а успешна единична блокада на Виктор Йосифов донесе победата на България.Утре от 01:10 ч. е последният мач на България срещу домакина на турнира Аржентина. Само победа ще класира отбора за финалите в Бразилия.", "date": "18-june-2017", "title": "Волейболистите запазват шансове за финалите в Световната лига след победа с 3:2 над Сърбия"}
{"url": "http://www.dnevnik.bg/kultura/2017/06/18/2991532_sonia_ioncheva_muzikata_e_ogromen_manipulator_na/", "text": "От вчера цялото артистично семейство на оперната звезда Соня Йончева – брат й, тенорът Марин Йончев, и съпруга, диригентът Доминго Хиндоян – усилено репетират заедно с Фестивалния симфоничен оркестър (основан 1986 г. от Емил Чакъров, асистентът и ученик на Херберт фон Караян) за днешния концерт. Който, както с радост отбелязаха организаторите, е разпродаден, само за месец и половина от първоначалната идея световната прима да гостува този път на НДК в зала 1 (преди две години я слушахме в зала \"България\"). Маестрото изработва съвестно с оркестрантите всичко още от четвъртък – \"лъчезарен, компетентен, дирижира с разбиране, знаем какво иска от нас\" е тяхното мнение. Сопраното пък пристигна в късната петъчна вечер, и се включи веднага следобеда с плътна тричасова репетиция, след като преди това се срещна с журналисти.Макар и да отказва няколко големи концерта тази година поради липсата на време, в краткия промеждутък между двата си спектакъла на \"Бохеми\" (15–20 юни) постановка на Франко Дзефирели, където тя дебютира в Ла Скала с Мими (изпята на тази сцена от най-добрите сопрани на света), Йончева приема поканата.Когато получих тази покана най-много бях впечатлена с колко положителна енергия беше заредена тя. С какъв ентусиазъм и любов към изкуството. Вие знаете че съм импулсивна и никога не броя нещата, не ги калкулирам, не правя планове – някой път далечни, да, но при такава покана, казвам \"да\" и тръгвам напред. Исках да го направя и стана.Това беше моята подбуда, за което благодаря – благодаря за поканата!\" Но е важно и още едно нейно откровение: \"Трябваше наистина да съм стигнала до определено ниво, да съм сигурна, че връщайки се в България ще покажа това, което съм научила. Вероятно сбъдвайки и мечтата на моите родители, защото те ме изпратиха там да набера знания. Тримата гости са видимо радостни от съвместната си изява (по различно време, но са възпитаници на една и съща консерватория – в Женева, Conservatoire de Musique de Genève) като всеки търси опората и своя коректив в другия. Оказа се например, че Соня за втори път влиза в НДК. Попитайте я кога беше първият път – обръща се към нас, журналистите, Марин Йончев.\"Невероятен е фактът, че преди 12 години бях тук заради брат ми – на финала на \"Star Academy\", като \"сестрата на Марин\" – сама се намесва певицата. Бях много горда, виках през цялото време, всичките ми гласни струни бяха повредени. А сега ще бъдем заедно и то на различно трасе, защото рок музиката и операта имат нещо сходно, но са разнородни. Радвам се, че този път идвам като артист и изпълнител, но с него, заради страхотните му спомени, а и заедно с моя съпруг\".Марин не пее за първи път със сестра си, знае че си е рисково, но енергията е различна, когато са двамата. У Соня се чувства майчинската закрила – \"ако тенорът до мене е в труден момент, ще му дам някакъв съпорт. Ако е брат ми, сигурно ще припадна от емоции. Имам друго отношение, като по-голяма сестра, в различни ситуации. Няма значение дали е на сцената или в живота\". Разбира се, винаги след репетиции правят разбори, с необходимите съвети кое как.\"Защото търсим резултат, не е въпросът да излезем само заради пеенето, а да разкажем някаква история. Хората да почувстват какво е техническото ни ниво, макар че това не е нашата и моята цел, а да обикнат това изкуство. Други да потвърдят: да, на правилен път сме, защо да не слушаме опера и в тези години? За сопраното най-голямата цел е хората да бъдат привлечени и да останат фенове. \"Музиката е огромен манипулатор на човешкия мозък, твърди тя – а ние като артисти сме само оръдието, което подхранва нивото\". Когато обаче оръдието е толкова силно, то наистина се превръща в оръжие. Талантът на Соня Йончева е безспорен дори за нейните колеги инструменталисти, което вече е признание: \"Тя е звезда. Наистина. Има богат, красив глас, използва го като умел инструменталист. Пее свободно, непринудено. Няма грандоманщина, липсва звездоманията. Комуникира с всеки от оркестъра\". Разбира се, Соня си има и изградени подходи. Силна психологическа подготовка, която да устоява на непрестанните критики и от страна на режисьори, и от диригентите. И нещо важно – Ако си способен на това, си даваш сметка и за хората около тебе: за артистите, светлините, за целия екип, работещ с нас и влияние за изпълнението след това\". И въпреки, има само един човек, в съветите на когото дивата се вслушва сляпо – на Доминго Хиндоян, съпруга. \"Защото знам, той никога няма да ме подведе\" – категорично, макар и с усмивка, заявява тя. Какви са различните гледни точки на певицата и артиста Соня Йончева, когато участва в спектакъл, когато прави албум или пък е на концертно турне? Участието в спектакъл е все пак въпрос на покана, но при албума и концерта има някаква концепция, има послание към публиката.\"Да, да, вярно е, различават се. Дори само поради факта, че е много по-различно когато пееш пред микрофон: звукоизвличинено е друго, светът който певеца си представя в главата е различен. Много е трудно да се предадат същите емоции като на сцената, само с един микрофон. А там има и помагащи средства: декори, костюми, колеги, атмосфера, оркестърът е доста по-надалеч. Когато си в студио с музикантите и се опитваш да предадеш драмата на дадена опера само с един микрофон е много различно. За мене трите неща са различни, но и някак вървят заедно. Стратегически винаги се опитвам следващият албум да има някакво съобщение в себе – за публиката. Защо сега записах Верди? Защото Верди ще бъде дълго време с мене в следващите няколко години от моята кариера. Албумите са съпровождащо средство за нас, артистите. Не са с такава голяма артистична важност, защото са по-свързани с комерсиалната част на нашата работа. Но пък ни допълват много и дават друга визия на артиста днес. Един оперен артист днес не може да съществува на топ ниво в челната тройка или петица без да има издаден албум. За нас наистина това е важно. А пък си казвам, че след няколко години като остарея, ще ми е много мило и драго да слушам което съм оставила в оперната история като следа.\" Тук веднага реагира Марин: \"Има доста години още до остаряване, не се притеснявай\".Не се знае, не се знае – оперните певци остаряваме гласово твърде бързо, за жалост, отвръща Соня.\"При концертите е по-различно. Харесвам да пея в концерти, защото там публиката е много близо до нас. Но е по-трудно, отколкото в спектакъл – знаете, че самата структура на спектакъла, например в \"Бохеми\", не пея постоянно арии–дуети, арии–дуети. Има места на които си почивам: речитатив или сцена в която не пея, гласните струни са в покой. А в концерта въобще не е така. Изправени сме пред 8-9-10 арии, които трябва да изпеем в пълна сила. Понякога са от различни композитори. В нашия случай утре ще бъдат само от Верди, но пък са много различни. Така че, предизвикателство е, да.\"Довечера ще чуем според критиката и според Пласидо Доминго. Програма, с която през 2018 година тя възнамерява да обиколи Европа. Според оперната певица в този концерт е събран нейният минал Верди, сегашният Верди и този, който си мечтае да направи в бъдеще. И дали е типологизирана като драматичен сопран или сопран, за нея няма никакво значение, защото има свой подход към всеки период на Вердиевото творчество.\"Елизабет (\"Дон Карлос\") – защото я дебютирам след няколко месеца; \"La forza del destino\" – \"Силата на съдбата\", Леонора; ще има дори малко Джилда (\"Риголето\"), което е в миналото за мене, но все пак; \"Il trovatore\" \"Трубадур\" Леонора, който също ми предстои\", казва певицата.(която научихме от тайно място) – Тоска, Пучини.Това ще е вероятният преход на Соня Йончева към новината – полученият току-що договор за 2018 г. за солов рецитал с рядко изпълняван Пучиниев репертоар. Това ще бъдат всички мелодии на Пучини, както разясни тя. Много от тях са дали вдъхновение на Пучини по-късно да напише ариите в по-големите си опери както напимер в \"Бохеми\", \"Манон Леско\".И още една от поредните важни новини - след Мария Калас в \"Пиратът\" на Белини (за последен път 1958 г.) от Ла Скала не могат да намерят изпълнителка, за да възстановят операта. Пробват и Мирела Френи, и Нетребко, и кой ли не, но така и не одобряват никого. Първата, за която са казали: може да го направи, е Соня Йончева. С премиера юни 2018.", "date": "18-june-2017", "title": "Соня Йончева: Музиката е огромен манипулатор на човешкия мозък"}
{"url": "http://www.dnevnik.bg/sport/2017/06/18/2991550_mihail_aleksandrov_i_ivan_ivanov_s_nov_trenyor_v/", "text": "Българските  Михаил Александров и Иван Иванов вече имат нов треньор в отбора си \"Арсенал\" (Тула). Това е черногорецът Миодраг Божович, който днес подписа договора си с руския тим.\"Арсенал\" е шестият клуб в Русия в кариерата на специалиста, който преди това водеше \"Амкар\" (2008, 2011-12), \"ФК Москва\" (2009), \"Динамо\" (2010-11), \"Ростов\" (2012-14) и \"Локомотив\" (2014-15). С \"Ростов\" Божович спечели Купата на Русия през сезон 2013-14, а през 2008 г. изведе \"Амкар\" до финал.За последно черногорецът беше на работа в \"Цървена звезда\", с който стана шампион на Сърбия през 2016 г., но след това беше уволнен заради слаби резултати.\"Арсенал\" (Тула) запази елитния си статут в Русия, след като спечели плейоф за оставане в Премиер лигата, но треньорът Сергей Киряков беше освободен.Българските футболисти  и Иван Иванов остават в отбора. Двамата имат договори с тима до юни 2018 г.Александров бързо се наложи като основна фигура след трансфера си през зимата, като изигра 15 мача и вкара 1 гол. Иванов има само 5 мача за \"Арсенал\".", "date": "18-june-2017", "title": "Михаил Александров и Иван Иванов с нов треньор в \"Арсенал\" (Тула)"}
{"url": "http://www.dnevnik.bg/sviat/2017/06/18/2991044_partiiata_na_makron_moje_dnes_da_specheli_pone_80_ot/", "text": "Партията \"Република, напред!\" (LREM) на президента Еманюел Макрон може днес да спечели поне 80% от местата в долната камара на парламента сред избирателна активност, която ще е по-ниска от първия тур и вероятно ще намалее до 47% от имащите право на глас.В същото време правителството потвърди в петък, че ще извърши реформа, с която да се увеличи представителството на малките партии.Две допитвания, огласени в петък, показаха, че LREM може да спечели между 430 и 470 от общо 577 места за народни представители.Далеч назад ще остане традиционната десница \"Републиканците\" със 70-95 места, следвана от социалистите с 25-35 и Националният фронт с 1-6 депутати.Избирателната активност от първия тур бе 48.47%, а сега се очаква да намалее до 47%, най-ниското ниво в историята на Петата република.Това означава, че партията на Макрон спечели една трета от гласовете на първия тур, но тази вечер може да се окаже с най-голямото представителство от десетилетия насам. Опонентите на президента предупредиха, че подобно внушително мнозинство е заплаха за демокрацията и в парламента не остава пространство за сериозен дебат.Избирателната система на Франция отстранява след първия тур кандидатите с по-малко от 12.5% от гласовете, а на втория тур печели този, който е събрал най-голяма подкрепа. Това означава, че на балотаж може да отидат до 8 кандидати, а победителят може да е събрал доста под 50% от бюлетините.Новият министър на технологиите Мунир Махжуби заяви тази седмица, че правителството ще поиска парламента да се заеме с този проблем. \"Като въведем елемент на пропорционално представителство, партиите с малка подкрепа ще имат повече депутати. Това би било честно и най-вече би подобрило дебата\", обясни 33-годишният политик.", "date": "18-june-2017", "title": "Партията на Макрон може днес да спечели поне 80% от депутатските места"}
{"url": "http://www.dnevnik.bg/zdrave/2017/06/18/2990764_otkritieto_koeto_kara_ranite_da_zarastvat_po-burzo/", "text": "\"Най-важното нещо, за да успееш при откриването на нещо ново в която и да е сфера, според мен е желанието да помагаш на хората. Това е, което ме мотивира близо пет години да правя опити, за да намеря начин раните да зарастват по-бързо\".С този стремеж и след множество опити докторът по физиология Евелина Важейо от Швеция успява да направи своята малка стъпка в медицината - докато е докторант, тя открива, че раните могат да зарастват буквално за 24 часа, ако на мястото се поставят млечнокисели бактерии, експресиращи различни човешки терапевтични протеини.Днес Евелина Важейо има стартираща компания Ilya Pharma, която с помощта на изследвания от Университета Упсала и Шведския университет по селскостопански науки, се опитва да превърне откритието в патентовано медицинско изделие. Стартъпът е реализиран с подкрепата на към Европейската комисия и бе представен на годишната конференция за иновации на института в Париж.\"На раните, които не са третирани, им трябват дни, а понякога и седмици, за да зараснат. Опитите ни с мишки показват, че малки рани, третирани с човешките терапевтични протеини, се затварят видимо на следващия ден\", разказва Евелина Важейо.Човешките терапевтични протеини се доставят на място в раните чрез живи млечнокисели бактерии, действащи като малки биореактори. Според учените това е много ефективен от гледна точка на разходите начин за доставка на биологични лекарства, който разчита на лиофилизирана формула с добра стабилност.\"Млечнокиселите бактерии се възстановяват непосредствено преди употреба чрез добавяне на малък обем вода\", обяснява Евелина Важейо.Лечението по този метод е насочено към функцията на тъканно-резистентни имунни клетки, а механизмът за ускорено излекуване е определен от учените.\"Ползите от иновацията могат да бъдат най-големи при хората с диабет, при които могат да се появят и хронични рани. Изследват се и заболявания на стомашно-чревния тракт като например раздразнените черва\", обяснява Евелина Важейо.В момента се правят поредни изследвания за възможностите раните да зарастват с помощта на млечнокисели бактерии, експресиращи различни човешки терапевтични протеини. Предстои откритието да кандидатства за медицински патент.", "date": "18-june-2017", "title": "Откритието, което кара раните да зарастват по-бързо"}
{"url": "http://www.dnevnik.bg/sviat/2017/06/18/2990757_s_obeshtaniia_za_katalunsko_grajdanstvo_barselona/", "text": "В общинска зала в Каталуня двама активисти за независимост се качват на сцената. Около тях има каталунски знамена на червени и жълти райета. Те са екскурзовод, роден в Сирия и испански депутат, роден в Уругвай.Три месеца преди , насрочен за първи октомври, натурализираните имигранти вече имат важна и все по-явна роля в кампанията - както като активисти, така и като поддръжници. Каталуня е сред областите с най-голям дял имигранти в Испания - малко под 14 процента от живеещите там са родени в други държави. Гласовете им може да се окажат ключови и да донесат още подкрепа на движението за независимост в надпреварата, която се очаква да се оспорвана.Включването им в движението, призоваващо за държавност, е много важно, казва вицепремиерът на Каталуня Ориол Жункерас. \"Искаме да сме много отворено и интегрирано общество,\" каза той за \"Ройтерс\" в Барселона. Участниците в кампанията дори окуражават мигранти, които нямат право да гласуват, да насърчават колеги и приятели да пуснат бюлетина за независимост и обещават каталунско гражданство за всички мигранти, които живеят в областта, ако тя напусне Испания.\"Всички официално регистрирани като живеещи в Каталуня ще имат правото на каталунско гражданство от първия ден на независимостта,\" казва депутатът Ана Сура от Уругвай, която представлява каталунската партия ERC (Републиканска левица на Каталуня - бел. ред.).В същата зала, след изпълнение на живо на реге музикант, организаторите раздават листовки с надписи: \"Откъдето и да сте, във ваши ръце е да осигурите по-добро бъдеще за себе си и за децата си. Застанете зад Каталунската република!\"\"Искам да призова всички тук да застанат до нас и да гласуват с \"да\",\" казва Зухейр Алтайеб, избягал от Сирия през 2011 г. и придобил испанско гражданство чрез брак.Докато сепаратистките настроения отслабват в различни точки от Шотландия до Квебек, напрежението е върху каталунските националисти, докато те се опитват да прокарат втори вот след символичното гласуване преди три години, което не беше признато от Мадрид. Испанските власти казват, че новият вот е незаконен и не трябва да се състои.За разлика от гласуването през 2014 г. хората без испанско гражданство няма да могат да гласуват през октомври, защото Каталуня иска да се съобрази с националните права за референдума, за да му даде по-голяма легитимност. По-голямата част от каталунците искат нов референдум, но тези, които искат Испания да остане единна, имат малка преднина, сочат проучванията.Карлес Пуджмон, каталунският премиер, който подкрепя независимостта, каза в телевизионен дебат през януари, че подкрепя идеята да се даде каталунско гражданство на мигранти, които живеят в областта. Според него обаче последната дума ще е на конституцията, която ще се изработи за новата страна.Каталуня е втората по население област в Барселона. Тя от векове привлича мигранти, които да работят в текстилната, стоманената и химическата индустрия. През 60-те години десетки хиляди испанци от по-бедните южни области Мурсия и Андалусия също се преместват там в търсене на работа. Потомците им говорят каталунски и са сред най-явните поддръжници на независимостта.По време на икономическия бум на Испания в края на 20 и началото на 21 в. нова вълна икономически мигранти идва от Латинска Америка и Северна Африка. Каталуня тогава е сред районите, в които пристигат най-много мигранти. През 2011 г. чужденците са 16% от населението, а само десет години по-рано са 4.1 на сто. Това е по-голям ръст, отколкото в останалата част на Испания. Макар делът на мигрантите да е намалял от началото на икономическата криза насам, в Каталуня тенденцията се обръща от миналата година. Тогава Каталуня беше един от регионите в Испания, където имаше нетен ръст на броя на чуждите граждани.Каталунското правителство се опитва да интегрира мигрантите, като предоставя безплатни здравни услуги и образование дори на нелегални мигранти, които са се регистрирали в провинцията. Саока Кинголо, който идва в Испания от Конго през 1988 г., търсейки работа и бягство от диктатурата, казва, че опитът му с Каталуня като имигрант е бил много положителен независимо от значителното нарасналия брой на чужденците в последните години. \"Имало е най-много един или два (ксенофобски) инцидента, но нищо сериозно,\" кава 56-годишният мъж, който е част от кампанията за независимост и работи за популяризация на каталуския език и повече права за имигрантите в областта.В залата в Полиня обаче настроенията са разнопосочни. Някои от хората се притесняват дали ще могат да гласуват и какво ще стане с испанските им документи, ако Каталуня получи независимост. \"Не харесвам идеята за независимост. Всички сме едно семейство, нали?\" казва сенегалец, който предпочита да запази името си в тайна. \"Ако Каталуня се отцепи, какво ще стане, ако и друга област поиска същото? Испания вече няма да е Испания.\"", "date": "18-june-2017", "title": "С обещания за \"каталунско гражданство\" Барселона печели сърцата на мигрантите"}
{"url": "http://www.dnevnik.bg/bulgaria/2017/06/18/2991222_jitelite_na_stara_zagora_reshavat_dnes_budeshteto_na/", "text": "Жителите на Стара Загора днес на референдум ще решат какво да е бъдещето на парка \"Бедечка.Инициатори на предложението за допитването са 36 представители на почти всички политически партии в местния парламент.Въпросът към старозагорци е формулиран така: \"Да бъде ли извършено отчуждаване на частните незастроени имоти в квартал \"Бедечка\", по реда на Закона за общинската собственост и Закона за устройство на територията, при граници: от изток – бул. \"Хан Тервел\", от запад – ул. \"Ив. Вазов\", от север - алеята към предприятие \"Труд\", и юг – ул. \"Христина Морфова? На територията на отчуждените имоти да се изгради парк за сметка на бюджета или активи на община Стара Загора.\"Казусът \"Бедечка\" стана знаков за града и страната, след като над 300 дка с дървета, храсти, затревена площ бяха отредени за застрояване още през 2003 г. Част от тези зелени площи включват живописни дървесни видове, както и легендарното дърво \"Старият чинар\", което е на повече от 700 години. Макар че планът предвижда да се запазят ценните дървесни видове и всеки от собствениците да предостави 25% от земята си за оформяне на зелени и паркови площи в квартала, този факт не успокоява природозащитниците, обединени в неформалното сдружение \"Да запазим Бедечка\". Те призовават в гласуването и да се избере отговор \"Да\".Собствениците на земи в спорната територия защитават точно обратната теза - тези земи никога не са били парк по силата на закона, макар че старозагорци са свикнали да ги наричат парк. Местните организации на две партии - \"Движение България на гражданите\" и \"Реформаторски блок\", настояват референдумът да бъде отменен. Подаден е сигнал и до главния прокурор. Според тях референдумът противоречи на закона, който не позволява допитване до гражданите по въпроси, свързани с общинския бюджет.За да бъде прието решение по въпроса, поставен от референдума, в него трябва да участват 40% от избирателите, които имат право на глас. Тоест - участниците да са поне 60 хил. души. За да бъде прието решение пък, за него трябва да дадат гласа си над 50% от гласувалите.", "date": "18-june-2017", "title": "Жителите на Стара Загора решават днес бъдещето на парка \"Бедечка\""}
{"url": "http://www.dnevnik.bg/bulgaria/2017/06/18/2990807_textron_i_rheinmetall_s_oferta_da_proizvejdat/", "text": "Две от най-големите фирми за производство на военна техника в света - щатската Textron Systems Marine & Land Systems и германската Rheinmetall Defence Electronics се обединяват за да предложат на правителството бронирани машини за пехотата, които да се произвеждат у нас.Съвсем скоро трябва да завърши процедурата,  и правителството за купуването на 238 бройки бойна техника и поддръжката за целия им жизнен цикъл (поне 20-25 години).С бронетранспортьорите се планира да бъде оборудвана една механизирана бригада (с три батальонни бойни групи), какъвто е ангажиментът ни по линия на колективната отбрана в НАТО.От обединението на двете компаннии предлагат 100 бойни бронирани машини и 138 специални и осигуряващи машини (инженерни, разузнавателни, за медицинско и логистично осигуряване и др.). Очаква се машината, която предлагат да бъде създадена специално за българската армия. Преди година Textron Systems предложиха на българското правителство COMMANDO Select, както и по-тежка машина разработена по заданията на армията ни.Освен Textron и Rheinmetall до сега интерес са проявили мултинационалната компания General Dynamics, френската Nexter, италианската Iveco, финландската Patria и израелската Plasan. До сега само Patria и Textron са заявявали публично намерението си да участват в \"надпреварата\", като финландците от Patria дори направиха демонстрация. През 2007 г. Textron доставиха 7 четириколесни бронирани машини Guardian за нуждите на нашите контингенти в Ирак и Афганистан. През 2015 г. Guardian бяха заместени от десет COMMANDO Select, доставени по програмата FMS (foreign military sales), финансирана и управлявана от правителството на САЩ. Plasan е производител на бронираните джипове \"Пустинна котка\", закупени преди време за военната полиция.Според източници на \"Дневник\" компаниите проявили желание да доставят машини за сухопътните войски гонят 20, след като служебното правителство е поканило още производителите, сред които и \"екзотични\" такива и е удължило срока за подаване на предложения.", "date": "18-june-2017", "title": "Textron и Rheinmetall с оферта да произвеждат бронирани машини в България"}
{"url": "http://www.dnevnik.bg/bulgaria/2017/06/18/2985302_dnes_e_nedelia_na_vsichki_bulgarski_svetii/", "text": "Църквата отбелязва днес Неделя на всички български светии - един от най-новите празници в православния календар.Денят се чества във втората неделя след  и в него се отдава почит към всички исторически личности, живели по българските земи, които са канонизирани за светци. Те са се отличавали с благочестив живот, изповядвали са в пълнота Христовата вяра и с делата си са заздравили спойката между църква, народ и държава.Канонизираните за светци българи са 104, сред тях четирима князе и царе, както и патриарси, епископи и воини. Общо 88 от тях са канонизирани мъченици.Празникът се чества от 1954 г., когато Светият синод на Българската православна църква постановява втората неделя след Петдесетница да бъде обявен за ден на Всички български светии. Първата литургия за празника е отслужена от тогавашния патриарх Кирил в храма \"Свети Седмочисленици\" в София.", "date": "18-june-2017", "title": "Днес е Неделя на всички български светии"}
{"url": "http://www.dnevnik.bg/bulgaria/2017/06/18/2991264_sudiite_izbraha_samo_edin_za_sudebniia_suvet_ot/", "text": "Съдиите успяха да излъчат само един свой представител в следващия Висш съдебен съвет от първия път. Днес предстои балотаж за останалите пет.Единствено Цветинка Пашкунова от Върховния касационен съд (ВКС) събра повече от половината гласували - 988 гласа. Избирателната активност беше забележителна и от общо над 2200 съдии, гласуваха 1952-ма - електронно и чрез бюлетина. Съдиите трябва да посочат шест души, които ще влязат в бъдещата съдийска колегия на кадровия орган. Кандидатите бяха 27.След Пашкунова, с най-много гласове, но не достатъчно, се нареди друг върховен съдия - Атанаска Дишева от Върховния административен съд (ВАС). Тя е подкрепена от 733 души. След нея по брой гласове е Красимир Шекерджиев от ВКС с 686 гласа. Останалите трима с най-много гласове на първи тур са Боряна Димитрова от Окръжен съд Бургас с 631 гласа, Олга Керелска от ВКС с 528 гласа и Калин Баталски от Окръжен съд - Кюстендил с 519 гласа.Днес съдиите ще трябва да посочат само пет души.Преди изслушването миналата седмица беше съобщено, че от административните ръководители по места се спуска списък с имената на шестимата, които трябва да бъдат избрани. В него нямаше съдии от София. На последното си заседание Това е и първият избор от съдиите за ВСС, който се извършва пряко и електронно. Иванка Иванова от Институт \"Отворено общество\" заяви вчера пред Би Ти Ви, че високата избирателна активност показва, че промяната \"един човек – един глас\" е отговаряло на една реална потребност\".В момента тече и издигането на номинации от парламента. Народните представители трябва да изберат 11 души от 25 членния орган, в който т. нар. трима големи - председателите на върховните съдилища и главния прокурор, са членове по право.  вече своите петима кандидати, а . Крайният срок за обявяване на номинациите е тази сряда - 21 юни.", "date": "18-june-2017", "title": "Съдиите избраха само един за съдебния съвет от първия път, предстои балотаж за останалите"}
{"url": "http://www.dnevnik.bg/razvlechenie/2017/06/18/2991286_bionse_rodi_bliznaci_tvurdiat_amerikanski_medii/", "text": "Известната американска певица Бионсе роди близнаци, съобщават няколко американски издания, но потвърждение от семейството още няма.Сп. \"Пипъл\" съобщава, че певицата и съпругът ѝ, рапърът Джей Зи, са щастливи и вече са започнали да споделят новината с роднини и най-близките приятели. Двамата вече имат дъщеря на 5 години, Блу Айви.Засега не са известни имената на децата, полът им или точната дата на раждането. Светски издания спекулират, че близнаците, изглежда, са родени в петък и става дума за момче и момиче.Ако новината бъде официално потвърдена днес, това ще съвпадне с Деня на бащата, който отбелязват американците.През февруари Бионсе публикува фотография в \"Инстаграм\", на която се виждаше, че е бременна. Тогава тя съобщи, че очаква близнаци.При раздаването на наградите \"Грами\" тя се появи в пищен златист костюм, изтъкващ бременността ѝ, и изглеждаше като олицетворение на богиня на женствеността.", "date": "18-june-2017", "title": "Бионсе роди близнаци, твърдят американски медии"}
{"url": "http://www.dnevnik.bg/sviat/2017/06/18/2991277_kraicerut_ficdjerald_edva_ne_e_potunal_sled_sblusuka/", "text": "Американският ракетен крайцер \"Фицджералд\" (USS Fitzgerald) едва не е потънал след сблъсъка в нощта срещу събота с контейнеровоз край Япония, съобщи командващият Седми флот на САЩ.\"Пораженията са значителни. Под ватерлинията зее голяма пробойна\", каза контраадмирал Джозеф Окойн. На пресконференция в базата в Йокосука той разказа, че само отчаяните действия на екипажа са предотвратили напълването на кораба с вода и потъването му на около 56 мили от брега.Телата на безследно изчезнали моряци са открити в наводнените части от крайцера, добави Окойн без да посочва броя им. Според японските медии са открити всичките седмина, а операцията по издирването им е прекратена.\"Фицджералд\" може да бъде спасен, но ремонтите ще отнемат месеци. \"Надявам се, това да стане за по-малко от година. Ще видите, че \"Фицджералд\" ще се завърне\" добави контраадмиралът.Корабът се прибра на собствен ход в базата с видим крен от около 5 градуса на десен борд. Наводнени са две жилищни помещения, комуникационната каюта и машинно отделение с помощни двигатели, съобщиха от Седми флот. Това предполага, че загиналите моряци от 285-членния екипаж може да са спели в момента на инцидента.", "date": "18-june-2017", "title": "Крайцерът \"Фицджералд\" eдва не е потънал след сблъсъка"}
{"url": "http://www.dnevnik.bg/sport/2017/06/18/2991278_plamen_konstantinov_dovolen_ot_pobedata_nad_surbiia_no/", "text": "Селекционерът на националния отбор по волейбол Пламен Константинов заяви след , че тимът не е трябвало да губи четвъртия гейм. Този гейм коства и една точка повече за волейболистите в битката за класиране на финалите на Световната лига.\"Доволен съм от победата, но не и от начина, по който играхме. Особено от начина, по който загубихме четвъртия гейм. Ако искаме да бъдем един от най-добрите отбори, не можем да губим такива геймове, защото обикновено така можем да загубим и мачовете\", каза Константинов.Според него тимът е имал комфортна разлика, но не е натиснал в самия край, за да спечели още тогава.Селекционерът сподели и очакванията си за двубоя с Аржентина.\"Имаме много труден мач срещу Аржентина пред тяхната публика. Те ще се борят за всяка топка и ни очаква толкова труден мач, колкото днес. Не мисля, че можем да вземем лесна победа. Вече загубихме един мач срещу тях\".Преди решителния мач с Аржентина българският тим заема седмото място в  с 4 победи и 4 поражения. Със същите показатели са още - Белгия (4-о място), Русия (5-о), Полша (6-о) и Канада (8-о).За да има шанс да влезе във финалната шестица, тимът на Константинов трябва задължително да спечели срещу Аржентина. Двубоят е от 1:10 часа в нощта на неделя срещу понеделник.", "date": "18-june-2017", "title": "Пламен Константинов доволен от победата над Сърбия, но не и от играта на отбора"}
{"url": "http://www.dnevnik.bg/sport/2017/06/18/2991285_dunav_ruse_ochakva_da_poluchi_zaslujenoto_si_miasto_v/", "text": "Ръководството на \"Дунав\" (Русе) обяви, че се готви за завръщане в европейските клубни турнири след 42-годишна пауза. Русенци очакват да получат мястото на ЦСКА в Лига Европа и заявиха, че вече са стартирали процеса по картотекиране на футболисти.\"Дунав\" още очаква формалната зелена светлина, за да получи заслуженото си място в Европа, като това трябва да се случи след заседание на УЕФА в понеделник, когато ще се утвърди окончателният списък с участващи отбори\", се казва в изявлението на официалния сайт на клуба.От \"Дунав\" публикуваха списъка с възможни съперници, описание на част от отборите, които очакват да срещнат, както и обяснение как функционира жребият за квалификациите.\"В понеделник, ако всичко се развие според очакванията на всички в Русе, \"Дунав\" ще бъде представляван от своя изпълнителен директор Ивайло Петков на жребия. Русенци се очаква и да използват своя градски стадион в Русе, който очаква формално разрешение от УЕФА за първия и втория предварителен кръг на Лига Европа\", заявиха още от клуба.\"Дунав\" завърши на четвърто място при завръщането си в първото ниво на българския футбол след 25-годишно отсъствие. Клубът се надява, че УЕФА ще отмени решението на Българския футболен съюз (БФС) да даде лиценз на втория в класирането ЦСКА.Жребият за първия квалификационен кръг на Лига Европа е в понеделник, а първите мачове ще се играят на 29 юни. \"В случай на благоприятен за нас развой сме готови да реагираме адекватно\", заявиха още от \"Дунав\". ", "date": "18-june-2017", "title": "\"Дунав\" (Русе) очаква да получи \"заслуженото си място в Европа\""}
{"url": "http://www.dnevnik.bg/bulgaria/2017/06/18/2991300_plevneliev_otgovornite_institucii_da_otchetat_kolko/", "text": "Президентът на България между 2012 и 2017 г. Росен Плевнелиев призова отговорните институции да отчетат пред обществото колко пари от фалиралата през 2014 г. КТБ са събрали и кого от виновните са осъдили.В интервю за Нова телевизия доскорошният държавен глава подчерта, че в обществото съществува усещане за несправедливост по този казус, а \"тези, които замазаха нещата\" преди три години и до днес не са понесли дори морална отговорност. Плевнелиев даде за пример Кипър, където властите успяха за няколко месеца да върнат препрани в офшорки голямо количество пари, докато в България години по-късно няма видим резултат.\"Досиетата за КТБ са новите досиета на Държавна сигурност. Ако тази страница не се затвори, тя ще виси като Дамоклев меч върху българските политици в следващите 20 години и ще се създадат нови зависимости. Много ще е интересно този казус да се разнищи до дъно\", каза той.Плевнелиев коментира темата в контекста на съдържанието на стенограмата от заседание на Съвета по национална сигурност при него в края на юни 2014 г., разсекретена преди дни от действащия президент Румен Радев. Плевнелиев повтори, че според него публикуването на документа е грешка, защото занапред в подобни формати при президента политиците няма да говорят откровено, а като пред микрофон.\"Важно е в критична ситуация да се сблъскат мненията, дори да се сбият, но да намерят решението\", каза той и добави детайли от напрегнатата атмосфера на някои заседания в неговия кабинет: \"Карал съм ги да си изпушат пурите, да заровят томахавките, водил съм ги по балконите да пушат... Може да са ме считали за враг, но ми се доверяваха\".Плевнелиев настоя ръководителите на съдебната власт да постигнат единомислие по един - два най-важни пункта от съдебната реформа, да се разберат за посоката й. \"На народа му омръзна и на международните ни партньори им омръзна от скрити зависимости и сценарии всякакви\", каза той и изрази надежда, че в новия съдебен съвет ще влязат хора, които да започнат да разчистват авгиевите обори на зависимостите, задкулисието и несправедливостта.", "date": "18-june-2017", "title": "Плевнелиев: Отговорните институции да отчетат колко пари на КТБ са събрали и кого са осъдили"}
{"url": "http://www.dnevnik.bg/bulgaria/2017/06/18/2991202_nai-chetenoto_v_dnevnik_prez_sedmicata_istoriiata_v/", "text": "Класацията за най-четени теми през миналата седмица се оглавява от историята за това как Университетът за национално и световно стопанство Над 44 хиляди пъти този материал е бил прочетен.Ето и подреждането на останалите теми:2.  -  33 401 прочитания3. С 28 209 прочитания е 4. Ивайло Пенчев:  - 27 827 прочитания5. Слави Трифонов към депутатите:   - 23 922 прочитания6. \" от София  - 22 554 прочитания7. Цяла   - 19 617 прочитания8. Емигрантите от  - 19 154 прочитания9. Белгийци са  - 18 313 прочитания10. Българка е финалист в световен конкурс за - 18 150 прочитания", "date": "18-june-2017", "title": "Най-четеното в \"Дневник\" през седмицата: Историята в УНСС и падането на роуминга"}
{"url": "http://www.dnevnik.bg/citat_na_deniia/2017/06/18/2991297_citat_na_denia_ne_se_chuvstvam_mnogo_umrial/", "text": "Това заяви заместник-председателят на ДСБ Радан Кънев пред Би Ти Ви. Миналата седмица за лидер на партията беше избран Атанас Атанасов.", "date": "18-june-2017", "title": "Цитат на деня: Не се чувствам много умрял"}
{"url": "http://www.dnevnik.bg/sviat/2017/06/18/2990841_radiaciia_risk_i_roboti_kak_se_razglobiava_iadren/", "text": "Като директор на ядрения реактор в Мюлхайм-Керлих Томас Фолмар прекарва дните си в планове как да разруши работното си място. Най-добрата стратегия, казва той, е да се премахнат хората.Около 200 ядрени реактора в целия свят ще бъдат изведени от експлоатация в идните 25 години, показват данните на Международната агенция по енергетика. Това означава, че няколко компании, които специализират в тази сложна и опасна дейност, ще имат много работа.Индустрията, която доскоро разчиташе на електрически триони, все по-често залага на роботи, които да извършат най-деликатната работа – да демонтират сърцевината на реактора, където се извършват ядрените реакции.Цялото разглобяване на ядрена централа може да отнеме десетилетия и да струва до 1 млрд. евро в зависимост от размера и възрастта ѝ, пише агенция \"Ройтерс\". Тази в Мюлхайм-Керлин ще коства около 800 млн. евро. Но центърът на реактора е най-важната задача и именно в тази област технологиите напреднаха най-много в последните години.Наскоро френската компания Areva спечели договор за разглобяването на вътрешностите на ядрената централа \"Брунсбютел\" в Германия и там за пръв път ще използва новата си роботизирана ръка AZURo с надеждата да добие предимство пред конкурентите си. Германия е най-големия пазар за разрушаване на ядрени реактори, след като взе решение и последните ѝ централи да бъдат затворени до 2022 г.AZURo действа под вода, защото течността абсорбира радиацията от машините, а това намалява риска от теч и замърсяване на околната среда. Машините биват наводнени, преди да започне работата по разглобяването им.", "date": "18-june-2017", "title": "Радиация, риск и роботи: как се разглобява ядрен реактор"}
{"url": "http://www.dnevnik.bg/sport/2017/06/18/2991333_ot_kakvo_zavisi_klasiraneto_na_bulgariia_za_finalite/", "text": "Българският национален отбор по волейбол спечели задължителната победа срещу Сърбия и запази шансове да се класира за финалите на Световната лига за пръв път от 2013 г. Тимът на Пламен Константинов обаче не държи нещата в свои ръце преди последния си мач от груповата фаза.Тази нощ от 1.10 часа българско време националите ще се изправят срещу домакина Аржентина. Когато излязат на игрището в Кордоба, българските волейболисти вече ще са напълно наясно със ситуацията.Двубоят може да се окаже без значение, ако намиращите се по-напред в класирането Белгия, Полша и Русия спечелят своите последни срещи. Ако обаче поне един от тях загуби, българите ще бъдат в позиция да атакуват място във финалната шестица.Европейският шампион Франция вече си гарантира първото място в груповата фаза, след като записа седем победи в първите си осем мача и събра 22 точки.Миналогодишният победител в Световната лига Сърбия също е сигурен участник във финалите след шест победи и две загуби.Бразилия заема третата позиция с пет успеха и три поражения, но е домакин на финалната шестица, така че има гарантирано място, независимо къде ще завърши в класирането.Белгия, Полша, Русия, България и Канада, които имат по четири победи и четири загуби, ще се борят за останалите три места. САЩ също запазват шансове въпреки петте си поражения.Иран, Аржентина и Италия нямат шанс да продължат в следващата фаза, но също има за какво да играят, тъй като завършилият на последното, дванадесето, място може да изпадне от елитната група.Националите имат десет точки - една по-малко от Русия, две от Полша и четири от Белгия, както и доста по-лошо геймово съотношение - 15:19 срещу 16:16 за руснаците и поляците и 18:16 за белгийците.В тази ситуация единствено загуба на някой от съперниците - без значение с какъв резултат - ще даде шансове на българския отбор.Първи своя мач ще изиграят белгийците, които посрещат Франция от 16.00 ч. в Антверпен. Другите два двубоя са на полска земя - Русия срещу Иран от 17.25 ч. и Полша срещу САЩ в 20.25 ч.На практика точката, която България загуби с нелепо изпуснатия четвърти гейм срещу Сърбия, ще има някакво значение само ако се стигне до загуба на Русия, Полша или Белгия и ако Канада спечели победа с 3:0 или 3:1 срещу Италия (13.30 ч.).При такъв развой българският отбор ще има две точки по-малко от канадците и също ще се нуждае от победа с 3:0 или 3:1 срещу Аржентина.САЩ заемат девето място в класирането и имат само три победи, но са с цели 11 точки и геймово съотношение 16:15. За да стигнат до финалната шестица, американците трябва да победят Полша и да се надяват два от другите четири замесени в битката отбори да допуснат загуби.", "date": "18-june-2017", "title": "От какво зависи класирането на България за финалите на Световната лига"}
{"url": "http://www.dnevnik.bg/bulgaria/2017/06/18/2991364_bsp_veche_e_gotova_da_si_vzeme_pametnika_na_buzludja/", "text": "С пет години закъснение БСП вече е узряла за идеята да влезе във владение на паметника на Бузлуджа.В писмо до премиера Бойко Борисов от днес лидерът на социалистите Корнелия Нинова пише, че партията има готовност да започне процедурата за сключване на договор за безвъзмездно прехвърляне на обекта от държавата.Министерският съвет беше взел решение за безвъзмездното прехвърляне на т. нар. чиния през септември 2011 г. - при първото правителство на Борисов по искане на БСП. До прехвърляне на собствеността обаче така и не се стигна.Всяка година на 30 юли БСП провежда традиционния си събор на върха. Паметникът - официално дом-паметник на БКП, е издигнат през 1981 г., но в последните десетилетия не се поддържа, руши се и вече е опасен за посещения. Вероятно именно поради това е притегателен за чуждестранните туристи, които неорганизирано го посещават. Доста често попада и в световни ласации с туристически забележителности.Последно в публичното пространство бе представен проект, който лансира идеята Бузлуджа да се превърне в печеливша туристическа атракция чрез 70-метров панорамен асансьор. Зад идеята за осъвременяването на проекта застанаха авторът на монумента арх. Георги Стоилов, кметът на община Казанлък, на чиято територия е паметникът и арх. Дора Иванова от фондация \"Проект Бузлуджа\".Преди години в БСП планираха да организират дарителска кампания за ремонта като тогавашните оценки бяха, че ще са достатъчни 15 млн. лв. ", "date": "18-june-2017", "title": "БСП вече е готова да си вземе паметника на Бузлуджа"}
{"url": "http://www.dnevnik.bg/istorii_na_denia/2017/06/18/2989978_parijki_fei_s_rakiia_ili_recepti_ot_1940/", "text": "Повечето от рецептите в \"Ръководство по сладкарство и готварство\" на Иван Маринов са сложни и изискват или познания в сладкарството, или четене на инструкции на няколко места в книгата.Избрах няколко по-прости, които са по-скоро изключение, и също историческа рецепта за торта \"Гараш\", която може би е първата, появила се в българска книга изобщо.1 кг смлени орехи1.2 кг пудра захарбрашно ванилияЗамесваме с белтъци, които прибавяме постепенно, докато получим гъста каша. Оставяме да седи 5-6 часа да се отпусне. В тава, намазана с масло и поръсена с брашно, разстиламе тънки блатове и печем. Оставяме ги 5-6 часа да се овлажнят, като помежду им пръскаме брашно, за да не се залепят един за друг. След това с четка изчистваме брашното и слепваме блатовете със \"златна крема\". Блатовете трябва да са 5-6. Заливаме отстрани и отгоре с кувертюр и поръсваме краищата с шоколадов барот.На 1 килограм каймак (прясна сметана), 800 гр захар, 100 гр гликоза и след като се стопи и кипне, слагаме 1.3 кг ковертюр. Бием след това на студено с телта, много бързо, след това бием с лъжица, така докато получим сгъстена маса и още мека я разстиламе на хартия.Оставяме я да изстине, режем след това с горещ нож в желаната форма.Шоколад се омесва с мляко или с незаквасена сметана, докато се превърне в твърда, слабо еластична маса. Изстудена масата се прекарва през сито (). Трябва да се рони и да не се слепва.8 яйца се разбиват много добре на слаб огън с 350 гр. захар. Прибавят се 250 гр. ситни бадеми и 30 гр. джиброва ракия. Накрая (се добавят) 200 гр. нишесте и 150 гр. накълцани захаросани плодове. Получената смес се излива във формички за тарталети, предварително намазани с масло и поръсени с брашно.Тарталетите се пекат в умерена фурна. След като са изпечени, се намазват с желе от кайсии и се поливат с фондан кирш.500 гр. брашно, 250 гр. захар, счукана канела, 400 гр. масло, 6 сварени жълтъка, 4 сурови. Сварените яйца се разбиват със суровите и захарта, прибавят се брашното и маслото. Ароматизира се с канела. Това тесто се разбърква с дървена лъжица или с кухненски нож. Когато тестото се замеси, размесва се с ръце и се оформя на руло. Оставя се да почине на закрито хладно място.Служи за бисквити и мармаладена торта.", "date": "18-june-2017", "title": "Парижки фей с ракия, или рецепти от 1940"}
{"url": "http://www.dnevnik.bg/skorost/2017/06/18/2989383_test_draiv_kak_se_predstavia_dachiia_dustur_s_avtomatik/", "text": "Още с появата му преди шест години \"Дъстър\" бързо се превърна в един от най-популярните модели на \"Дачия\".  през 2015 той стана още по-атрактивен заради подобренията във външния вид, по-високите нива на комфорт и допълнително оборудване, които предлага.\"Дъстър\" обаче страдаше от липсата на автоматична скоростна кутия. А специално за Европа това е проблем, защото в течение на 12 години делът на моделите с автоматични трансмисии нарасна от 6 на 18% през 2015 година.От тази година и този недостатък на \"Дачия Дъстър\" е преодолян, като версията със дизелов мотор със 110 конски сили и предно предаване вече се комбинира с автоматик. При това трансмисията не е някаква стара разработка, а актуалната за \"Рено\" с двоен съединител, позната като EDC (Efficient Dual Clutch).Същността на скоростните кутии с два съединителя е, че единият контролира нечетните предавки (1-ва, 3-та и 5-а), докато вторият покрива работата на четните (2-ра, 4-та и 6-а), както и задна. Смяната на предавките се извършва чрез електромеханични актуатори, управлявани от контролен блок, избиращ подходящата предавка.Предавките се сменят чрез превключване от единия на другия съединител. За целта първият се отваря, докато едновременно с това вторият се затваря, което гарантира постоянно сцепление при смяна на предавките, без да се губи енергия.Системата гарантира плавно превключване във възходящ ред на предавките, за да се избере възможно най-високата предавка за конкретната скорост, като по този начин се намаляват разходът на гориво и вредните емисии.Така стоят нещата на теория, но интересното ми беше каква е ситуацията на практика. Оказа се, че всичко се случва точно така, както е описано. Кутията се отличава с незабележимо преминаване от предавка на предавка, като разходът на гориво е на същите и дори по-ниски нива, отколкото на \"Дъстър\" с механична трансмисия.При движение на магистрала със 130 км/ч моторът поддържа около 2500 об./мин., като разходът е около 6.5 на сто. Обещанията на производителя са дори за 4.5 л/100 км, което е отличен показател за кросоувър.Кутията по никакъв начин не ограничава и динамиката на кросоувъра на \"Дачия\". Един от недостатъците на кутиите с двоен съединител е известното забавяне при нужда от сваляне на повече от една предавка. В трансмисията на \"Дъстър\" обаче той до голяма степен е преодолян.Кутията реагира много смислено както при рязко подаване на газ (познатата като кик даун функция), така и при ръчна смяна, чрез лоста за скоростите. Заслужава отбелязване и фактът, че управлението на трансмисията става със стилен скоростен лост, който придава допълнителна ексклузивност на салона.Цените на \"Дачия Дъстър\" с автоматична трансмисия в България тръгват от 35 190 лв. с ДДС за кола с климатик, пълен електрически пакет, фарове за мъгла, черни алуминиеви джанти, аудио-навигационна система със 7-инчов сензорен екран, круиз контрол и ограничител на скоростта и кожен волан.Тестовият автомобил струваше 36 530 лева заради добавените камера за заден ход и паркинг сензори (400 лв.), подгряването на предните седалки (200 лв.), цвета металик (490 лв.) и картата на Централна и Източна Европа за навигацията (200 лв.).", "date": "18-june-2017", "title": "Тест драйв: Как се представя \"Дачия Дъстър\" с автоматик"}
{"url": "http://www.dnevnik.bg/istorii_na_denia/2017/06/18/2946285_vupreki_izkljuchitelnite_vremena_gotvi_se_samo_s_maslo/", "text": "Когато за първи път взима в ръце отпечатаната си книга, Иван Маринов сигурно разбира, че тя безвъзвратно е закъсняла. Годината е 1940, Втората световна война е започнала и софиянци - в паника от затворените граници, се запасяват с хранителни продукти още от предходната есен. На този фон \"Ръководство по сладкарство и готварство\" с неговите торта \"Ротшилд\", \"Сорбет Пиетаж\" и \"Тарталети Императрис\" е уместна, колкото бална рокля на погребение.И все пак Иван Маринов едва ли си дава сметка, че току-що е запечатал за поколенията- всички спирки от който ще бъдат заличени от лицето на града съвсем скоро. Нито че е станал автор на последната книга за домашно сладкарство за следващите 28 години.Рекламите, публикувани между рецептите в готварската му книга (бел.авт. книгата съдържа  и реклами - вижте ги на снимките), описват София като кипяща от живот и космополитна, домашна и предразполагаща. Този портрет на българската столица ще звучи като сън не само през годините на войната, но и четири десетилетия след приключването й. Но ето я на страниците – нехаеща пред носещата се към нея вълна на циклона, във фазата на отрицание на очевидно назряващата беда.На единия край на улица \"Раковски\", на номера 116 и 127, са двете американски сладкарници. \"Вие знаете добре, че те въведоха новости в сладкарското изкуство\", обръща се рекламата към читателите. \"Безспорно Вие притежавате едно отлично ръководство на сладкарското изкуство, обаче невинаги имате възможност да приготвите сладкиши за вашите гости. Именно тогава ще се обърнете към нас, като ще бъдете уверени, че поръчката ви ще се изпълни най-прецизно по ваш вкус\".\"Цар Освободител\" е най-наситеният на сладкарници и фурни район в центъра. Тук са единият от клоновете на \"Савоя\", ресторантът, бирхалето, кафе-сладкарницата и банкетните зали на \"България\". На номер 21 е единият от клоновете на Виенската сладкарница и пекарница на Йосиф Едуард Послушни и Коста Костов Смолницки.\"Виенски вкус, който е добре познат и одобрен от софийското общество\", заявява рекламата. \"Бомбоните, марципаните, сладката и сиропите са ненадминати по качество.\"* Сладкарницата продава на още два адреса – на \"Алабинска\" 48 и на \"Княз Борис\" 9.Освен Американските и Виенската, София през 1940 г. има и своята френска сладкарница.гласи рекламата. Малко неясно, но на френски сигурно трябва да се изпише като Chez Trifon, tout est bon, защото собственикът се казва Трифон Трифонов. \"При Трифон всичко е фино.\" От нея разбираме, че \"Всички артикули се приготовляват с най-доброкачествени материали. Всички поръчки се изпълняват най-акуратно\". Тази сладкарница е на ул. \"Царица Йоана\" 37.Останалите обяви, както и цялата книга иначе напълно игнорират Втората световна. Ако може да им се вярва, софийските домакини прекарват времето си в организиране на банкети, черпят с домашни сладкиши с по 20 яйца или с пасти и бонбони, създадени от \"реномирани майстори сладкари с най-доброкачествени материяли\" и обслужват гостите си с помощта на слуги. Сладкарница \"Танков\" на \"Цар Борис\" 94 например се обръща към организиращите увеселения: \"Искате ли да ви бъдат доволни гостите и домакинята весела, отнесете се за Вашите поръчки при реномираната сладкарница \"Танков\" за торти, бисквити, бонбони, петифури и специални видове най-различни кремове, за банкети с най-нови изненади, което се изработва най-грижливо от самия собственик, дългогодишен специалист. С почитание: Христо Танков\".Рекламата на кафе-сладкарница \"Витоша-Палас\" (\"конфортна обстановка, красива гледка към пл. \"Александър\"I и Витоша\") пък издава, че градът продължава да нехае за войната и на обществени места. \"Всеки ден музика и танци. Семеен локал, където може да се прекарат приятни часове. Сервират се първокачествени сладкиши, разхладителни напитки, ликьори, сладоледи и др.\"Изобщо, ако се съди по книгата на Маринов, сладкарството в София през 1940 г. процъфтява. На \"Дондуков\" са сладкарниците \"Иван Панчев\" и \"Охрид\" (\"Младият син Пасков специализира три години сладкарство в Германия. Благодарение на това сладкарница \"Охрид\" поднови производството си\"). Сладкарница \"Славейков\" на Александър Колевски заявява, чеНа ул. \"Граф Игнатиев\" 34 е \"Изгрев\". Съдържател е амбициозният Цвятко Гемеджиев, който приема поръчки за торти и кремове и уверява, че те \"се изпълняват най-грижливо\". На \"Гурко\" 10 е \"Радост\" – \"поръчките се лично произвеждат от съдържателя майстор сладкар Филип Кондов\". На \"Трапезица\" 6 и \"Лавеле\" 11 са сладкарниците и пекарниците на Иван Миладинов (\"сухарите и хляба са ненадминати\"), а на бул. \"Витоша\" 68 е \"Модерна хлебопекарница и сладкарница \"Отечество\" на Стоян Тренчев (\"пекарството изобщо отлично\").От книгата става ясно, че софийските сладкари, макар и не особено вещи в българския правопис и граматика, са достатъчно напреднали в занаята си. Те почти без изключение имат телефон в сладкарницата. Бизнесите им са достатъчно големи, за да привличат и доставки на стоки от цялата страна. Консервната фабрика на Яни Киров във Варна разгласява на задната корица своето \"производство най-доброкачествено\". Така правят и \"Големите ямболски мелници\" но Петър Х. Петров, чиито брашна са \"отлични за сладкиши\".Сладкарите също и очевидно внимават в детайла по начин, непостижим за производството през следващите близо 70 години. Напримеризползва доста от рекламното пространство, за да подчертае, че фабриката е разположена в Красно село, \"всред зеленината на китното Софийско поле. Заобиколена от вековни борове, на самия път за легендарното село Бояна. Обзаведена по образцов начин от младия и енергичен собственик Стоян Савов Захор.\" Според съобщението боровият въздух силно влияе на качеството. \"Самите капризи \"Палма\" се различават от другите на пазара, с своя леко препечен отенък, което е гаранция за високото качество\". Книгата на Иван Маринов позволява надникване и в напредъка на домашното готвене към 1940. На страниците й се рекламират MAGI и Бакпулверът Бакин \"на д-р О.Еткерс\". Авторът описва европейските моди в сладкарството, като между австрийското и френското течение обявява предпочитания към второто: \"техните пасти и торти биват по-сочни, по-леки и разнообразни\". Обяснява, че от \"енциклопедията на всесветското сладкарство\" е избрал рецепти, които подхождат на българския вкус и са по-лесни за приготвяне. Книгата е доста хаотична, но цялата е като жизнерадостна ода за вкуса. Стилът звучи приповдигнат – ефект от френските термини, и споменаването на плодове, \"меринги\", гриляжи, нуги и сочни торти от всички краища на Европа и отвъд предизвиква обилно слюноотделяне и чувство за пътешествие: Египетски флан. Екстра домашни козунаци. Медена нуга за бонбони.Абисинска торта...Последната една трета е посветена на готварство, но дори и там Иван Маринов не се е сдържал и е разредил доста произволно основните ястия с десерти от пияна торта и селски пудинг с ягоди до Крем а ла оранж.Наистина е неясно на колко домакинства в София е било по джоба изпълнението на рецепти с по 20 яйца, 400 гр орехи или с мараскино. Знанието обаче е било там. Или би било – още няколко години по-късно, ако България беше излязла по различен начин от Втората световна война. ", "date": "18-june-2017", "title": "Въпреки изключителните времена готви се само с масло и свинска мас"}
{"url": "http://www.dnevnik.bg/bulgaria/2017/06/18/2991394_kmetut_na_stara_zagora_predlaga_durjavata_da/", "text": "Кметът на Стара Загора Живко Тодоров (ГЕРБ) гласува тази сутрин в местния референдум за бъдещето на градския парк \"Бедечка\". Той заяви, че е гласувал за зелена Стара Загора и призова своите съграждани да са по-активни в допитването.Ако зелените площи в \"Бедечка\" бъдат запазени, ще разговарям с премиера Бойко Борисов за обезщетяване на собствениците на имоти в него, каза кметът с уговорката, че трябвада се изчака резултатът от днешния вот.Жителите на града решават дали общината да отчужди частни имоти, попадащи на територията на парка \"Бедечка\" или да позволи строителство в тях. Проблемът е финансов, защото за отчуждаването са необходими поне 33 млн. лв., а още десетки - за изграждането на инфраструктурата на парка.По думите на кмета, ако се стигне до обезщетяване, е възможно това да стане с държавни имоти и тгова ще е темата на разговора му с министър-председателя.За да бъде прието решение по въпроса, поставен от референдума, в него трябва да участват 40% от избирателите, които имат право на глас. Тоест - участниците да са поне 60 хил. души. За да бъде прието решение пък, за него трябва да дадат гласа си над 50% от гласувалите.Според избирателната комисия до 10.30 ч са гласували едва 3 на сто от избирателите.", "date": "18-june-2017", "title": "Кметът на Стара Загора предлага държавата да обезщети собствениците в \"Бедечка\""}
{"url": "http://www.dnevnik.bg/bulgaria/2017/06/18/2991367_profesorut_ot_unss_bog_shte_nakaje_oplakaliia_se_ot/", "text": "Проф. Соня Докова от Университета за национално и световно стопанство (УНСС) отрече да е писала тройки на студенти срещу предадени бели листове. Според нея единствената й вина е, че е допуснала до изпитстудента Кезим Медев, подал оплакването срещу нея.През изминалата седмица той написа във \"Фейсбук\", че  по време на изпит по \"Геоикономика и регионално развитие\" проф. Докова предложила да напише тройка на всички, които станат и си тръгнат, и масово студентите сторили това. Скоро последвало подобно предложение за четворка, от което се възползвали още хора, а малцината, които останали и писали докрай, получили двойки. Студентът подаде сигнал до ръководството на университета, но се оказало, че ръководителят на катедрата, до когото трябва да подаде жалбата си, е същият преподавател. В крайна сметка обаче  е решил да му наложи последно предупреждение за отстраняване с мотива, че е уронил престижа на университета.Тя отрече да е предлага тройки срещу бели листове. \"На изпита влязоха квестори, раздадоха листове. Минаха около 20 минути от изпита. Тогава казах на студентите, че който смята, че отговаря на текущата си оценка, може да излезе.\" Преподавателят уточни, че написаните от нея оценки \"Среден 3\" са били на базата на текущия контрол през семестъра.", "date": "18-june-2017", "title": "Професорът от УНСС: Бог ще накаже оплакалия се от мен студент"}
{"url": "http://www.dnevnik.bg/kultura/2017/06/18/2987423_otkus_ot_shemet_na_skepticizma_na_emil_mishel_choran/", "text": "Роденият през 1911 г. в Разшинари до Сибиу (Румънска Трансилвания) Емил Мишел Чоран, завършва философския факултет на Букурещкия университет, специализира една година в Берлин и от 1937 г. до смъртта си (април 1995 г.) живее в Париж, Франция. \"Шемет на скептицизма\" – заглавие, предложено от преводача Красимир Мирчев – е том, чието съдържание е уточнено през март 1990 г. в мансардното апартаментче на парижкия площад \"Одеон\", където писателят прекарва повече от четирийсет години.Издаден за пръв път през 1996 г., той съдържа изцяло три от десетте книги, написани от Чоран на френски – втората, шестата и предпоследната, и е побрал някои от най-кратките текстове на автора, както и най-дългия. Това е относително пълно представяне на темите, до които се докосва мисълта на Чоран, огласяване на постоянните, дори натрапчиво звучащи в нея мотиви.Превод от френски Красимир МирчевЖизненост на любовтаПринасят на отегчението само еротичните натури, предварително разочаровани от любовта.***Една отиваща си любов е толкова плодоносно философско изпитание, че превръща и бръснаря в съперник на Сократ.***Изкуството да обичаме? Умение да се съчетава вампирски темперамент с дискретността на анемония.По ламтеж за терзания и страдалческо ожесточение единствен ревнивецът може да се мери с мъченика. Но единия го канонизират, а на другия се присмиват.***Защо \"ковчегът на брака\" (the Marriage hearse)? Защо не ковчегът на любовта? – Жалко, че Блейк е поставил това ограничение!***Онан, Сад, Мазох – какви късметлии! Имената им, както и подвизите им, няма да отшумят.***Жизненост на Любовта: несправедливо ще е да злословим срещу чувство, надживяло романтизма и бидето.***Който е посегнал на живота си заради една уличница, осъществява по-всеобхватен и по-дълбок опит от героя, разклатил света.***Кой би се хабил в сексуалността без надеждата да изгуби свяст за малко повече от секунда, за цял живот?***Мечтая си понякога за любов далечна и въздушна, напомняща шизофрения на парфюм...***Да чувстваш мозъка си: явление еднакво пагубно и за мисълта, и за мъжеството.***Погребваш чело между две гърди, между два континента на Смъртта...***Монах и месар са се счепкали вътре във всяко желание.***Единствени изиграните страсти, лицемерните прехласвания имат нещо общо с духа, със самоуважението; искрените чувства говорят за незачитане на себе си.***Да бе му провървяло в любовта, Адам щеше да ни спести Историята.***Винаги съм си мислил, че Диоген трябва да е преживял на младини някакъв любовен срив: човек не се впуска в пътя на злостта, ако не е подтикнат от венерическа болест или от някоя нетърпима слугиня.***Има изпълнения, които прощаваме само на себе си: представим ли си някой, разпален в известен род грухтене, става невъзможно да му подадем ръка.***Плът и милосърдие са несъвместими: оргазмът би превърнал един светец във вълк.***След метафорите – аптеката. Така се износват големите чувства. Започваш като поет, завършваш като гинеколог! Няма по-окаяна участ от тази на влюбения.***Обявяваш война на жлезите, а се влачиш по корем след изпаренията на някоя повлекана... Какво е силата на гордостта срещу литургията на миризмите, срещу зоологическия тамян?***Представа за любов, по-чиста от пролет, която, наскърбена от разврата на цветята, би обляла в сълзи корените им...***Мога да разбера и да оправдая отклоненията в любовта и във всичко; но просто умът ми не го побира, че се срещат импотентни и сред глупаците.***Сексът: балканизация на телата, хирургия и пепел, животинство на бивш светец, врявата на смехотворно и незабравимо падение...***В сластта, както и в паниката, се завръщаме към корените си; несправедливо напъденото шимпанзе най-сетне се явява в слава – колкото да изкрещи.***Зрънце ирония в секса изкривява употребата му и превръща практиканта в \"шегаджия\" на Вида.***Две отрудени жертви, възторгнати от мъчението си, от звуковото си потене. Какъв церемониал само ни налагат сериозността на сетивата и важниченето на тялото!Кикот посред пъшкането – единственият начин да осуетим разпоредбите на кръвта, помпозността на биологията.***Кой не е изслушвал изповедта на някой клетник, до когото Тристан би приличал на сводник?***Достойнството на любовта е в отрезвялата нежност, надживяла мига на секретирането.***Да знаеха импотентните колко майчинска е природата спрямо тях, щяха да благославят съня на жлезите и да го възхваляват по кьошетата.***Откак Шопенхауер бе осенен от нелепото вдъхновение да изведе сексуалността до метафизика, а Фройд – да замени двусмислените подмятания с псевдонаука за нашите смущения, пристойно е куцо и сакато да ви занимава със \"значението\" на своите подвизи, свянове и успехи. Всички изповеди с това започват, всички разговори с това завършват. Скоро отношенията ни с другите ще се сведат до регистрация на истински или въображаеми оргазми... Това е участта на опустошената ни от ретроспекции и анемия раса: да се възпроизвежда словесно, да разказва за нощите си, като преувеличава несполуките или победите им.***Колкото по-обръгнал е един дух, толкова по-голяма е опасността да реагира като госпожичка, ако го порази любовта.***Два пътя се отварят пред мъжа и жената: жестокостта и безразличието. По всичко личи, че ще хванат втория, че няма да има нито обяснения, нито разрив помежду им, а ще продължават да се раздалечават, че педерастията и онанизмът, възхвалявани в училища и храмове, ще завладеят тълпите, че куп отменени пороци ще възвърнат жизнеността си и че научни процедури ще заменят рандемана на спазъма и проклятието на двойката.***Смес от анатомия и екстаз, апотеоз на неразрешимостта, идеална храна за ненаситния глад на разочарованието, Любовта ни отвежда в подземията на славата...***Обичаме... все пак; и това \"все пак\" покрива безкрай.БорхесПисмо до Фернандо СаватерПариж, 10 декември 1976 г.Скъпи приятелю,През ноември, отбивайки се в Париж, ме поканихте да участвам в един сборник, посветен на Борхес. Първият ми отклик беше отказ, вторият... също. За какво да му отдавам почести, когато самите Университети го правят? Върху главата му се стовари злощастието да бъде признат. А заслужаваше по-добра участ. Заслужаваше да си остане в сянката, в неуловимото, да бъде изплъзващ се и непопулярен като нюанс. Там му е мястото.Освещаването е най-лошото от всички наказания – за всеки писател изобщо и още повече за писател от неговия вид. След като го цитират всички, човек не може да си позволи да го цитира или стори ли го, добива усещането, че се влива в тълпата негови \"обожатели\", негови врагове. Желаещите на всяка цена да го оценят всъщност го тласкат надолу. Спирам, защото чувствам, че ако продължа в същия дух, ще започна да се умилявам от ориста му. А вероятно имаме основания да предположим, че точно това е и неговото усещане.Казах ви веднъж, струва ми се, че той предизвиква интереса ми именно с принадлежността си към изчезваща човешка порода, въплъщавайки парадокса на уседналия интелектуален безродник, на неподвижния пътешественик, който се чувства у дома си в няколко цивилизации и литератури: великолепно и обречено чудовище.В Европа сходен пример е може би един приятел на Рилке, Рудолф Касиер, публикувал в самото начало на века блестящо изследване за английската поезия (след като го изчетох през последната война, се захванах да уча английски...), говорил с възхитително проникновение както за Стърн, Гогол или Киркегор, така и за Магреб и Индия.Дълбочина и ерудиция не са съвместими, а той все пак бе успял да ги съчетае. Универсален дух, лишен само от едно - изящество и изкусителност. И тук изпъква превъзходството на Борхес, несравним изкусител, който съумява да притури зрънце неуловимост, въздушност и пяна във всяко нещо, дори и в най-суровото съждение. Защото у него всичко е преобразено от играта, от танца на озарените находки и прелестните софизми.Никога не са ме притегляли духовете, зазидани в една-единствена форма на културата. Не пускай корени, не се включвай в никаква общност – това е бил, това е и сега девизът ми. Извърнат към други хоризонти, всякога съм се опитвал да науча какво става оттатък. На двайсет години Балканите нямаха вече какво да ми предложат. Това е драмата, но също и предимството да си роден във второстепенно, безлично \"културно\" пространство.Чужденецът бе станал мой бог. Оттук тази жажда за поклонничество из литератури и философии, болезнената стръв за тях. Онова, което се случва в Източна Европа, неизбежно трябва да се случва и в Латинска Америка и съм забелязал, че нейните представители са безкрайно по-осведомени и по-\"култивирани\" от неизлечимо провинциалните западноевропейци. Нито във Франция, нито в Англия съзирам някой, чието любопитство да се мери с Борхесовото: любопитство, превърнато в мания, в порок, подчертавам порок, защото в пределите на изкуството и размисъла всичко, неозарено от донейде перверзен плам, е повърхностно, тоест нереално.През студентските години по някое време опрях до учениците на Шопенхауер. Сред тях особено ме привлече един, Филип Майландер. Автор на \"Философия на освобождението\", той сияеше в моите очи и с блясъка, придаден от самоубийството. Ласкаех се, че единствен познавам този напълно забравен философ, за което впрочем нямах никаква заслуга, понеже неизбежно трябваше да се натъкна на него в проучванията си. Каква беше изненадата ми, когато след години попаднах на един Борхесов текст, посветен на него!Привеждам този пример, защото оттогава се замислих по-сериозно за участта на Борхес – наречен на универсалното и прикован за него, задължен да опипва с духа си всички посоки, ако ще само за да избяга от аржентинската задуха. Бездната на Латинска Америка прави писателите от цял един континент по-открити, по-живи и по-разнолики от западноевропейците – смразени в своите традиции, неспособни да се отърсят от достолепната си склероза.Понеже ме питате какво най ме привлича у Борхес, ще ви отговоря без колебание: лекотата в най-различни области, способността му с еднакво проницание да тълкува Вечното завръщане и Тангото. За него всичко е значимо, след като сам е център на всичко. Всеобемащото любопитство е признак за жизненост само ако носи абсолютния отпечатък на аза, на едно аз, представляващо начална и убежна точка на всичко: царствена необективност, начало и край, спрямо което са валидни и най-причудливите мерни единици. Къде е реалността във всичко това? Азът – върховен фарс...Играта у Борхес напомня романтична ирония, метафизическо изследване на илюзията, жонгльорство с Безкрая. Днешният Фридрих Шлегел е стъпил с два крака в Патагония.И още веднъж – може само да се съжалява, че една енциклопедична усмивка и една толкова изтънчена визия предизвикват всеобщото одобрение, с всичко следващо нататък... Но в крайна сметка Борхес би могъл да се превърне в символ на едно човечество без догми и системи и ако изобщо съм в състояние да се видя като привърженик на някаква утопия, това е тази, в която всеки ще изгражда себе си като негово подобие, подобие на един от най-малко тежките духове, живели някога, на последния от \"деликатните\".", "date": "18-june-2017", "title": "Откъс от \"Шемет на скептицизма\" на Емил Мишел Чоран"}
{"url": "http://www.dnevnik.bg/sviat/2017/06/18/2991334_desetki_izgoriaha_v_kolite_si_blokirani_ot_gorski/", "text": "До 43 се увеличи броят на жертвите в горския пожар в района на португалския град Лейрия, съобщи представител на министерството на вътрешните работи, цитиран от световните агенции. Ранени са 59 души, няколко от които са пожарникари. Пожарът е избухнал близо до Педрогау Гранди, на около 200 км от столицата Лисабон, вчера около 15 ч. местно време, съобщи Франс прес.Правителството съобщи, че повечето хора са загинали, докато са бягали от района и са попаднали в огнен капан на пътя. Зам.-министърът на вътрешните работи Жорги Гомеш посочи, че трима са загинали от вдишване на дим, а 16 - в колите си, блокирани между Фигуейру дош Виньош и Кащанейра дъ Пера.\"За съжаление, това изглежда ще се окаже най-голямата трагедия, предизвикана от горски пожар през последните години\", заяви премиерът Антониу Коща.Испания се притече на помощ с два самолета за борба с горск ипожари. Не е ясно какво е предизвикало пожара в Педрогау Гранди, където има и изгорели къщи. Според Гомеш не е изключено пламъците са започнали от светкавица.В края на седмицата в Португалия пламнаха около 60 горски пожара и 1700 огнеборци се опитват да ги угасят. През страната преминава гореща вълна, като на места температурите надхвърлят 40 градуса.", "date": "18-june-2017", "title": "Десетки изгоряха в колите си, блокирани от горски пожар в Португалия"}
{"url": "http://www.dnevnik.bg/sport/2017/06/18/2991332_novoto_predlojenie_vuv_futbola_spirane_na_chasovnika_i/", "text": "Предложение полувремената във футбола вече да не са по 45 минути ще бъде обсъждано на срещата на  (IFAB). Според органа в момента има много голямо губене на време в двубоите.Обмисля се предложение двете полувремена да са по 30 минути, като часовникът да бъде спиран, когато топката не е в игра.Според законодателния орган на Международния футболен борд мачовете и в момента имат ефективно време на игра от 60 минути въпреки времетраенето от 90.Друга от интересните идеи е предложение да не може дузпа да бъде довкарана, в случай че вратарят я спаси. Обмисля се играта да бъде спирана и да се продължава с удар от вратата.Бившият нападател на  Джанфранко Дзола подкрепя предложението мачовете да се намалят до 60 минути.\"Аз лично харесвам това предложение, защото в момента има отбори, които водят и само бавят времето. Смятам, че това ще допадне на хората\", каза италианецът.Едно от евентуалните притеснения обаче е свързано с факта, че мачове от 90 минути могат да се окажат по-кратки от 60-минутните. При приемане на нов правилник и спиране на часовника всеки път, срещите може да се проточат.IFAB е със седалище Цюрих. В него влизат представители на футболните федерации на Англия, Шотландия, Уелс и Северна Ирландия, както и ФИФА.", "date": "18-june-2017", "title": "Новото предложение във футбола: Спиране на часовника и мачове по 60 минути"}
{"url": "http://www.dnevnik.bg/zdrave/2017/06/18/2991398_svetovna_klasaciia_obiavi_che_bulgariia_e_s_nai-mnogo/", "text": "България е страната с най-голям дял пушещи момичета в света, съобщи БТА като се позова на международно проучване, цитирано в здравната емисия на \"Ройтерс\".Около 11 процента от учениците по света на възраст между 13 и 15 години пушат - цигари или пури, сочи глобалното проучване.България попада в статистиката с броя на пушачките сред девойките. Именно у нас техният брой е най-висок - цели 29 процента, докато на другия полюс е Таджикистан, където пушат само 1.6 от момичетата.Използването на тютюневи изделия е сред водещите причини за предотвратими смъртни случаи и за сериозни заболявания в света, на която се дължат около 6 милиона смъртни случая всяка година, отбелязват изследователите, участвали в проучването на американския Център за контрол и превенция на болестите (ЦКБ). Повечето пушачи \"усвояват\" този навик именно в юношеските си години.Изследователите са използвали данни от проучвания сред юноши в 61 страни, извършени в периода 2012-2015 година. В половината от тези страни пушат най-малко 15 на сто от момчетата и поне 8 на сто от момичетата.От всички страни, цитирани в проучването, най-малко пушат юношите в Шри Ланка (1.7 процента), а най-много - в Източен Тимор (35 на сто).Най-малко момчета пушат в Таджикистан (2.9 процента), а най-много - в Източен Тимор (61.4 процента).\"Пушенето уврежда почти всеки орган на тялото, а научните данни показват, че повечето от възрастните пушачи пропушват именно в периода на юношеството\", казва водещият изследовател на проучването Рене Аразола от отдела \"Пушене и здраве\" в ЦКБ.\"Младите хора, които започват да пушат в по-ранна възраст, по-често развиват дълготрайно пристрастяване към никотина, отколкото онези, които усвояват вредния навик в по-късна възраст\", добавя Аразола. \"Следователно усилията следва да се насочат към превенцията на пушенето сред юношите, ако искаме да няма още едно поколение възрастни, които страдат и умират от болести, свързани с пушенето\", заключава ученият.В повечето страни най-малко половината от сегашните пушачи казват, че искат да спрат, сочат още данните. В Уругвай желание да се откажат от вредния навик декларират 32 на сто от децата пушачи, а във Филипините - 90 на сто.Отбелязва се, че проучването е обхванало само юноши между 13 и 15 година, записани като ученици. Тъй като в много страни има значителен брой деца, които не ходят на училище, авторите правят уговорката, че тези данни не могат да дадат напълно точна картина на тютюнопушенето сред юношите там.", "date": "18-june-2017", "title": "Световна класация обяви, че България е с най-много пушещи момичета"}
{"url": "http://www.dnevnik.bg/bulgaria/2017/06/18/2991469_kampaniiata_geroi_na_denia_na_noble_graphics_za/", "text": "Рекламна агенция на 2017 е Saatchi & Saatchi Sofia, а рекламодател на годината за втори пореден път - \"Загорка\" АД. Това са финалните резултати от рекламния фестивал ФАРА 2017, който завърши снощи в Пловдив.Медийна кампания - социална, политическа, медийна реклама\", две сребърни награди в категориите: \"Уебсайтове, микросайтове и мобилни приложения\" за играта от кампанията (разработена от студио ) и в \"Социални медии\" за . Играта беше отличена и с бронз в категорията за нестандартно използване на дигитални и социални канали. Кампанията беше разработена за старта на новия мобилен сайт на \"Дневник\".Ако все още не ги използвате - стикерите във Viber може да свалите безплатно - те ще бъдат достъпни още няколко дни, а играта е в мобилния \"Дневник\" -.Тази година във фестивала се включиха общо 31 агенции и бяха подадени 273 заявки за творческите и медийните категории, които се оценяват от две различни журита. Във всяка категория се присъждат злато, сребро и бронз, като в някои нямаше награди във всички, а в други имаше по две.Кампанията на още една медиа спечели няколко награди, включително и злато за \"Интегрирана кампания – социална, политическа, медийна реклама\" - това е \"Ти си това, което четеш\" - рекламата на \"Медиапул\" за фалшивите новини, разработена от Saatchi & Saatchi Sofia.Интегрирана кампания за стоки и за услуги нямаше отличени със златни награди.Най-добрата телевизионна реклама в категория \"Стоки\" е на агенция Garlic - \"Боксьорът\" с рекламодател \"Националната лотария\". Този клип беше отличен и със сребро в категорията Film craft, която е нова за фестивала.А рекламата \"Unlimited data, Limitless you\" за Telenor Hungary, създадена от DDB Sofia спечели злато в категорията за тв и кинореклама услуги.В категория \"Социална, политическа, медийна реклама\" беше отличена рекламата \"Забранено за виждане\" на Сдружение \"Коалиция за живот без тютюнев дим\", създадена от агенция The Smarts. Тази реклама спечели злато във Film craft, а второто злато в същата категория беше за \"Видеонепиратството не е престъпление\" за София филм фест от DDB Sofia.В крайното класиране за агенция на годината на второ място застана All Channels Advertising (тя спечели различни награди с кампанията \"Крадецът\" за продукта \"Крадецът на вишни\" на \"Загорка\" и за офисната боксова круша за Decathlon). На трета позиция се подреди DDB Sofia.ЗЛАТО: Боксьорът, рекламодател: Национална Лотария, агенция: GarlicСРЕБРО: Рекламният блок на Крадецът, рекламодател: Загорка АД, агенция: All Channels AdvertisingБРОНЗ: Животът има нужда от вкус, рекламодател: Загорка АД, агенция: Saatchi & Saatchi SofiaБРОНЗ: Името не променя съдържанието, рекламодател: Лидл България, агенция: Saatchi & Saatchi SofiaЗЛАТО: Unlimited data, Limitless you, рекламодател: Telenor Hungary, агенция: DDB SofiaСРЕБРО: Винен туризъм, рекламодател: Лидл България, агенция: DDB SofiaБРОНЗ: Приказка за зимната ябълка, рекламодател: Лидл България, агенция: Saatchi & Saatchi SofiaБРОНЗ: Хиляди причини да вземеш кредит, рекламодател: Банка ДСК, агенция: Noble GraphicsЗЛАТО: Забранено за виждане, рекламодател: Сдружение \"Коалиция за живот без тютюнев дим\", агенция: The SmartsСРЕБРО: Видеонепиратството не е престъпление, рекламодател: София филм фест, генция: DDB SofiaЗЛАТО: Видеонепиратството не е престъпление, рекламодател: София филм фест, агенция: DDB SofiaБРОНЗ: LED Song, рекламодател: V-TAC Europe, агенция: NRG Creative BoutiqueБРОНЗ: Покажи България, рекламодател: HUAWEI TECHNOLOGIES BULGARIA, агенция: Publicis SofiaЗЛАТО: Онова обаждане, рекламодател: Порше БГ, агенция: Saatchi & Saatchi SofiaБРОНЗ: Остави телефона, докато караш, рекламодател: Порше БГ, агенция: Saatchi & Saatchi SofiaБРОНЗ: Пешеходна пътека, рекламодател: Порше БГ, агенция: NRG Creative BoutiqueСРЕБРО: Багри, рекламодател: ресторант \"Багри\", агенция: FOUR PLUSСРЕБРО: Make&Take Pizza, рекламодател: Make&Take, агенция: FOUR PLUSБРОНЗ: Pet mall, рекламодател: Petmall.bg, агенция: Studio EnthusiasmЗЛАТО: Сира 2014, рекламодател: винарска изба Дамяница, агенция: Studio EnthusiasmБРОНЗ: Make&Take Pizza, рекламодател: Make&Take, агенция: FOUR PLUSБРОНЗ: Rose Diamond, рекламодател: Филикон-97, агенция: reformaБРОНЗ: Happy Benjamino, рекламодател: Bio Benjamin, агенция: mërz punkt & Studio EnthusiasmЗЛАТО: Видеонепиратството не е престъпление, рекламодател: София филм фест, агенция: DDB SofiaЗЛАТО: Забранено за виждане, рекламодател: Сдружение \"Коалиция за живот без тютюнев дим\", агенция: The SmartsСРЕБРО: Боксьорът, рекламодател: Национална Лотария, агенция: GarlicСРЕБРО: Винен туризъм, рекламодател: Лидл България, агенция: DDB SofiaБРОНЗ: LED Song, рекламодател: V-TAC Europe, агенция: NRG Creative BoutiqueБРОНЗ: Unlimited Data, Limitless you, рекламодател: Telenor Hungary, агенция: DDB SofiaСРЕБРО: Above and Beyond, рекламодател: Moto-Pfohe, агенция: ББДО Груп/Графити ББДОСРЕБРО: Остави телефона, докато караш, рекламодател: Порше БГ, агенция: Saatchi & Saatchi SofiaБРОНЗ: Emergency Exit, рекламодател: METROPOLIS, агенция: ББДО Груп/Графити ББДОБРОНЗ: Cabinets of Wisdom, рекламодател: Brown-Forman, агенция: NEXT-DCБРОНЗ: Little Havana, рекламодател: Перно Рикар България, агенция: GarlicБРОНЗ: Ти си това, което четеш, рекламодател: Saatchi & Saatchi Sofia, агенция: FOUR PLUSБРОНЗ: Ако възрожденската журналистика беше жълта, рекламодател: Медияпул, агенция: Saatchi & Saatchi SofiaЗЛАТО: MyKi Santa Clause Hotline, рекламодател: Теленор България ЕАД, агенция: DDB SofiaСРЕБРО: Decathlon Box Office, рекламодател: Decathlon България, агенция: All Channels AdvertisingСРЕБРО: Игра \"Герои на деня\", рекламодател: Икономедия, агенция: Noble GraphicsБРОНЗ: Създай фалшива новина, рекламодател: Медияпул, агенция: Saatchi & Saatchi SofiaБРОНЗ: Търсенето на Емо, рекламодател: Теленор България ЕАД, агенция: NEXT-DCБРОНЗ: Ако възрожденската журналистика беше жълта, рекламодател: Медияпул, агенция: Saatchi & Saatchi SofiaЗЛАТО: Създай фалшива новина, рекламодател: Медияпул, агенция: Saatchi & Saatchi SofiaЗЛАТО: Търсенето на Емо, рекламодател: Теленор България ЕАД, агенция: NEXT-DCСРЕБРО: Стикери \"Героите на деня\", рекламодател: Икономедия, агенция: Noble GraphicsБРОНЗ: Годината на Крадецът, рекламодател: Загорка АД, агенция: All Channels AdvertisingЗЛАТО; Decathlon Box Office, рекламодател: Decathlon България, агенция: All Channels AdvertisingЗЛАТО: Ти си това, което четеш, рекламодател: Медияпул, агенция: Saatchi & Saatchi SofiaСРЕБРО: Герои на деня, рекламодател: Икономедия, агенция: Noble GraphicsСРЕБРО: Търсенето на Емо, рекламодател: Теленор България ЕАД, агенция: NEXT-DCБРОНЗ: MyKi Santa Clause Hotline, рекламодател: Теленор България ЕАД, агенция: DDB SofiaЗЛАТО: Cabinets of Wisdom, рекламодател: Brown-Forman, агенция: NEXT-DCБРОНЗ: The Phone Call, рекламодател: Загорка АД, агенция: NEXT-DCБРОНЗ: Volkswagen Passat GTE Launch, рекламодател: Порше БГ, агенция: B+REDЗЛАТО: Крушата на Decathlon, рекламодател: Decathlon България, aгенция: All Channels AdvertisingЗЛАТО: MyKi Santa Clause Hotline, рекламодател: Теленор България ЕАД, агенция: DDB SofiaБРОНЗ: The Phone Call, рекламодател: Загорка АД, агенция: NEXT-DCБРОНЗ: Коледен ваучер, рекламодател: Noble Graphics, агенция: Noble GraphicsБРОНЗ: Сандъкът на Крадецът, рекламодател: Загорка АД, агенция: All Channels AdvertisingБРОНЗ: SAP, рекламодател: САП-БЪЛГАРИЯ, агенция: DDB SofiaБРОНЗ: Червеният телефон, рекламодател: Mall Plovdiv, агенция: The SmartsСРЕБРО: Крадецът играе на едро, рекламодател: Загорка АД, агенция: All Channels AdvertisingБРОНЗ: #излез, рекламодател: Порше БГ, агенция: Saatchi & Saatchi SofiaБРОНЗ: Chivas Venture и спасяването на пчелите, рекламодател: Перно Рикар България, агенция: reformaСРЕБРО: Decathlon Box Office, рекламодател: Decathlon България, агенция: All Channels AdvertisingБРОНЗ: MyKi Santa Clause Hotline, рекламодател: Теленор България ЕАД, агенция: DDB SofiaБРОНЗ: Unlimited Data, Limitless you, рекламодател: Telenor Hungary, агенция: DDB SofiaЗЛАТО: Ти си това, което четеш, рекламодател: Медияпул, агенция: Saatchi & Saatchi SofiaСРЕБРО: Забранено за виждане, рекламодател: Сдружение \"Коалиция за живот без тютюнев дим\", агенция: The SmartsЗЛАТО: Рекламният блок на Крадецът, рекламодател: Загорка АД, агенция: All Channels AdvertisingБРОНЗ; Нюанси на синьо, рекламодател: FOX NETWORKS GROUP BULGARIA, агенция: McCann SofiaСРЕБРО: Създай фалшива новина, рекламодател: Медияпул, агенция: Saatchi & Saatchi SofiaСРЕБРО: Търсенето на Емо, рекламодател: Теленор България ЕАД, агенция: NEXT-DCБРОНЗ: Игра \"Герои на деня\", рекламодател: Икономедия, агенция: Noble GraphicsЗЛАТО: The Phone Call, рекламодател: Загорка АД, агенция: NEXT-DCСРЕБРО: Крушата на Decathlon, рекламодател: Decathlon България, ргенция: All Channels AdvertisingБРОНЗ: WWF фризер, рекламодател: WWF, агенция: All Channels AdvertisingЗЛАТО: Крадецът играе на едро, рекламодател: Загорка АД, агенция: All Channels AdvertisingСРЕБРО: The Phone Call, рекламодател: Загорка АД, агенция: NEXT-DCСРЕБРО: #излез, рекламодател: Порше БГ, агенция: Saatchi & Saatchi SofiaНяма наградиЗЛАТО: Герои на деня, рекламодател: Икономедия, агенция: Noble GraphicsЗЛАТО: Ти си това, което четеш, рекламодател: Медияпул, агенция: Saatchi & Saatchi Sofia", "date": "18-june-2017", "title": "Кампанията \"Герои на деня\" на Noble graphics за \"Дневник\" с четири рекламни награди (и всички победители на ФАРА)"}
{"url": "http://www.dnevnik.bg/sport/2017/06/18/2991555_franciia_otvori_vratata_na_bulgarskite_voleibolisti/", "text": "Въпреки че още вчера си гарантира първото място в груповата фаза на Световната лига по волейбол, Франция постигна безкомпромисна победа срещу Белгия с 3:0 (25:21, 25:16, 25:16) и отвори вратата на България към финалната шестица.Българският отбор играе с Аржентина от 1.10 ч. тази нощ и трябва да спечели с 3:0 или 3:1 гейма, за да се класира за финалите на най-комерсиалния волейболен турнир за пръв път от 2013 г.Ако Полша загуби от САЩ, успех без значение от резултата ще е достатъчен за тима на Пламен Константинов да продължи напред.По-рано Русия победи Иран с 3:0 (26:24, 25: 18, 25:18) и си осигури участие във финалната шестица, а Канада се наложи над Италия с 3:1 (20:25, 25:22, 25:14, 25:22). \"Сборная\" записа пети успех от девет мача, а канадците имат същия брой победи, но трябва да чакат развръзката в останалите мачове.\"Скуадра адзура\" остана на последното 12-о място след седем поражения в деветте си срещи и може да изпадне от елитната група на Световната лига.След загубата на Италия Аржентина се гарантира мястото в първа група и догодина, така че на практика няма за какво да играе в двубоя с България, освен за да измести Иран от десетата позиция.Франция завърши груповата фаза с осем победи в девет мача. Европейските събраха 25 точки при геймово съотношение 26:7.Миналогодишният победител в Световната лига Сърбия е втори с шест победи и 18 точки преди двубоя си с Бразилия тази вечер. Олимпийските шампиони са трети с пет успеха и три поражения, но са домакини на финалите и имат гарантирано място, независимо къде ще завърши в класирането.Канада е на четвърта позиция с пет победи и 12 точки, но ще остане извън финалната шестица, ако Полша и Русия спечелят своите мачове, а България победи Аржентина с 3:0 или 3:1.Белгия заема петото място с 14 точки. За да продължат белгийците напред, трябва поне два от трите отбора, които следват в класирането - Полша, Русия и България, да допуснат загуби, както и САЩ да не побеждават поляците с 3:0 или 3:1.Американците също имат шансове за финалната шестица. Освен от победа за три точки срещу Полша, те се нуждаят поне един измежду Русия и България да допусне загуба.", "date": "18-june-2017", "title": "Франция отвори вратата на българските волейболисти към финалите на Световната лига"}
{"url": "http://www.dnevnik.bg/bulgaria/2017/06/18/2991562_slujitel_na_benzinostanciia_e_bil_bit_ot_dvama_poliaci/", "text": "Служител на бензиностанция в град Цар Калоян е бил пребит от двама полски граждани, Мъжете са задържани за 72 часа. Това съобщи говорителят на главния прокурор Румяна Арнаудова, цитирана от агенция \"Фокус\".Българският гражданин е с фрактура на носа и с контузни рани по тялото и главата.Инцидентът е станал около 12 часа по обяд в неделя. Тогава автобус, движещ се в посока Румъния, в който са пътували полски граждани, прибиращи се от Слънчев бряг, е спрял на бензиностанция в град Цар Калоян. Докато е зареждал, е възникнал конфликт между двама от полските граждани и едно от момчетата, което е работило на бензиностанцията. Той е бил провокиран от поведението на едно от лицата, което е взело детско колело и е започнало да го кара в района на бензиностанцията.След възникването на конфликта полските граждани, на около 20-годишна възраст, са нанесли множество удари по главата и по тялото на служителя в бензиностанцията. Той е с фрктура на носа и други наранявания.Двамата полски граждани са били задъдржани, а районната прокуратура в Разград е започналадосъдебно производство. Арестуваните ще получат обвинения в хулиганство, отличаващо се с изключителен цинизъм и дързост, както и за причиняване на телесна повреда по хулигански подбуди. Те ще бъдат задържани за 72 часа, след което прокуратурата ще поиска постоянното им задържане от съда.", "date": "18-june-2017", "title": "Служител на бензиностанция е бил бит от двама поляци туристи"}
{"url": "http://www.dnevnik.bg/sviat/2017/06/18/2991581_portugaliia_obiavi_tridneven_traur_jertvite_ot/", "text": "Португалия обяви тридневен национален траур - от неделя до вторник за жертвите от най- смъртоносните горски пожари в историята на страната, съобщи БТА, позовавайки се на Франс прес.По последни данни загинали са най-малко 62 души, а ранени са над 50. Пожарите избухнаха в събота в района на град Педрогау Гранд в централната част на страната. Гасенето на пламъците е затруднявано от горещото време в страната и силния вятър. Според полицията пожарът вероятно е причинен от мълнияПравителството обяви, че 360 войници са изпратени в помощ на 700-те огнеборци.до португалския си колега Антонио Коща, съобщиха от правителствената информационна служба. \"Изразяваме своята съпричастност към скръбта на близките на загиналите и пожелаваме бързо възстановяване на пострадалите. От името на българското правителство бих искал да Ви уверя в солидарността на България към народа на Португалия и нашата готовност за оказване на подкрепа и съдействие\", пише в писмото на министър-председателя.", "date": "18-june-2017", "title": "Португалия обяви тридневен траур, жертвите от пожарите са над 60"}
{"url": "http://www.dnevnik.bg/sport/2017/06/18/2991580_meksiko_izmukna_tochka_ot_portugaliia_v_kupata_na/", "text": "Португалия и Мексико завършиха наравно 2:2 в първия си мач от . Двата отбора напълно оправдаха очакванията да направят предпазлив мач и да не рискуват, след като са сочени за фаворити в своя поток. Португалците на два пъти повеждаха, но въпреки това късни голове в двете полувремена ги лишиха от победата.Куарешма откри за европейските шампиони в 35-ата минута, но преди почивката Ернандес изравни за \"ацтеките\". 4 минути преди края Соареш пак изведе португалците напред, но в 92-ата минута Ектор Морено донесе точката за \"ацтеките\".Португалците започнаха с всички най-опитни футболисти в стартовия си съсав. , около който в последните 10 дни постоянно има шум, поведе европейския шампион с капитанската лента.Иберийците бяха доста предпазливи в самото начало, докато Мексико пое инициативата и обсади вратата на Руй Патрисио.Все пак в 21-ата минута Португалия откри резултата чрез Пепе. Той добави удар на Роналдо, който се отби в гредата, но попадението беше отменено, след като ситуацията беше разгледана на видеоповторение.Отмененият гол само активизира европейските шампиони и в 35-ата минута те вече бяха напред в резултата. С едно движение Роналдо елиминира трима мексикански защитници едновременно и подаде на Куарешма, който излъга Очоа и вкара – 1:0!В края на полувремето обаче иберийците допуснаха гол, дело на Хавиер Ернандес. Чичарито се разписа с летящ плонж след хубаво центриране на Карлос Вела, 3 минути преди паузата.Секунди по-късно Ернандес пропусна да вкара още веднъж, но стреля много неточно.След почивката темпото значително спадна, като мексиканците се прибраха в собствената си половина и решиха да не предприемат излишни рискове.Португалия беше по-активния отбор, но Роналдо беше пазен много зорко. Капитанът на европейските шампиони във всеки един момент имаше двама мексиканци около себе си и трудно можеше да измисли нещо.\"Ацтеките\" се прибраха прекалено дълбоко в собствената си половина и не оказваха почти никаква съпротива в пресирането на съперника. Те сами се вкараха в беля, като в последните минути пуснаха гол.В 85-ата минута десният бек Седрик Соареш се оказа най-близо до топката и шутира силно, топката се отби в тялото на Ектор Ерера и влетя в мрежата за втори път.Тъкмо когато португалците се виждаха победители в мача, \"ацтеките\" отново ги шокираха с късен гол. Джонатан дос Сантос центрира от корнер, а Ектор Морено скочи най-високо и вкара топката в мрежата.Следващите мачове от група А са в сряда 21 юни. От 18.00 ч. Русия приема Португалия, а от 21.00 ч. Мексико се изправя срещу Нова Зеландия.", "date": "18-june-2017", "title": "Мексико измъкна точка от Португалия в Купата на конфедерациите"}
{"url": "http://www.dnevnik.bg/sviat/2017/06/18/2991551_fenomenalna_pobeda_na_partiiata_na_makron_pomrachena/", "text": "Партията на младия френски президент Еманюел Макрон печели огромно мнозинство в Националното събрание - долната камара на парламента в Париж, и според първите прогнози от екзит пол допитвания ще разполага с 355 от общо 577 места, сочи прогноза на IpsosFrance за телевизия France 24.Още една агенция дава 355-360 места за победителите, но според агенция Elab партията \"Република, напред!\" ще има 395-425 места. Това повдига въпроса защо не се сбъдват прогнози на социолозите, които в петък твърдяха, че партията може да събере и 470 места.И в тези рамки резултатът не е изненадващ, защото социолозите го прогнозираха от седмици насам. Но за партия, основана едва преди 14 месеца подкрепата е феноменална. В историята на съвременна Франция подобно нещо са постигали единствено Шарл де Гол през 1968г., когато печели над 80% от депутатите в парламента и Жак Ширак - 472 депутати през 1993г. и 398 депутати през 2002г.Разликата от Ширак е, че повечето от останалите места в парламента бяха в ръцете на социалистите, докато сега те са разпръснати сред няколко от опонентите на Макрон и то в момент, когато тези партии са разкъсвани от вътрешни проблеми заради разочароващите им резултати на президентските избори.Най-големите губещи са  - годините на тяхното управление се окааха белязани от висока безработица, отлагани реформи, терористични нападения и загуба на национално самочувствие, коментира \"Франс Прес\". Резултатът им е катастрофален - според IpsosFrance .Традиционната десница ., която води кампания на атаки срещу социалистите,  (19 за \"Непокорна Франция на Жан-Люк Меланшон и 11 за комунистите)на Марин льо Пен събират Мащабът на подобно разместване във френската политика и управление е сравняван от анализаторите със създаването на сегашната президентска система през 1958г. и дори със следвоенното прераждане на френската демокрация през 1945г. Подобни оценки, обаче, най-вероятно не са предвиждали, че почти 6 от 10 избиратели в неделя ще си останат у дома.Още в късния следобед се очакваше, че крайната избирателна активност (по прогноза на Elabe и Ipsos/Sopra Steria) да бъде 42-43% - най-ниската в историята на Петата република и за пръв път повече от половината избиратели да не се явят пред урните.Като водеща причина се изтъква разочарованието и дори гневът на хората от политическата им класа. Но нова може да се дължи и на умора от гласуването, тъй като за четвърти път в рамките на два месеца - без да се броят първичните партийни избори за кандидат-президент, започнали през есента на 2016г. - французите бяха призовани да гласуват.Последната официална информация за активността бе към 17 часа българско време и според нея гласувалите са били 35.55%, докато в същия час на предишните избори през 2012г. бяха гласували 46.42%. До обед до урните не бях отишли дори 18%.\"Вървете и гласувайте. Посланието е едно и също навсякъде - никой не бива да се въздържа от гласуване. Във Франция то не е задължително, това е право и отговорност\", заяви в четвъртък премиерът Едуар Филип. \"Хората вече знаят, че всичко е решено\", коментира 38-годишният охранител Алекс Мпой, отразяващ мнението на мнозина от въздържалите се.\"Този вот е узаконяване на новото статукво\", казва пред \"Блумбърг\" Ив-Мари Кан, ръководител на политически сондажи на агенция Elabe. \"Няма изненада. Но победителите трябва да внимават, защото голямото им мнозинство в Националното събрание не отразява цялата страна.\"", "date": "18-june-2017", "title": "Феноменална победа на партията на Макрон, помрачена от исторически ниска активност"}
{"url": "http://www.dnevnik.bg/politika/2017/06/18/2991558_cecka_cacheva_bila_razocharovana_che_zakonut_za/", "text": "Няколко дни, след като обяви, чеа за мажоритарния вот ще продължат, правосъдният министър Цецка Цачева каза, че е разочарована от този факт. Пред Нова телевизия тя коментира думите на водещия, че парламентът е извършил преврат с: \"за правото и политиката преврат е нещо съвсем различно. По-скоро това е реално, но несбъднато очакване\", коментира правосъдния министър.През изминалата седмица  за Изборен кодекс, с който трябваше да се въведе мажоритарния вот. В подкрепа на измененията се обявиха само от партията на Бойко Борисов и \"Воля\", но дори и двете партии не бяха осигурили присъствието на всичките си депутати в пленарната зала вчера. Проектът бе подкрепен в правната комисия с гласовете на ДПС. От партията на Мустафа Карадайъ обаче Цачева коментира отново и , като отрече да е казвала, че председателят на Върховния касационен съд Лозан Панов трябва да се занимава с политика, след като предлага изваждането на прокуратурата от съдебната власт.\"Не съм казвала подобно нещо, имам чудесни отношения с Лозан Панов. Последно бяхме заедно и на управителния съвет на Националния институт по правосъдия.Не бива да се занимаваме с междуличностни отношения\", смята още правосъдният министър. За нея на заседанията на Висшия съдебен съвет, които тя председателства, се усеща напрежение.По същество тя също отказа да коментира идеята на Панов за изваждане на държавното обвинение, като използва, станало вече редовното за нея оправдание, че това не е в правомощията й като министър.\"Само при нова Конституция е възможно това да се случи. Не е от моята компетентност и не съм аз човекът, който трябва да отговори трябва или не трябва прокуратурата да се извади от съдебната власт\", заяви Цачева и призова да й се задават въпроси по други теми.\"За юристите е недопустимо да не познаваме кой има право на законодателна инициатива за промяна на действаща Конституция, тогава когато промяната е от компетентност на обикновено Народно събрание, или как се свиква Велико народно събрание за приемане на изцяло нова Конституция. В нито една от двете хипотези изпълнителната власт няма законодателна инициатива – в частност Министерството на правосъдието\", заяви още Цачева.", "date": "18-june-2017", "title": "Цецка Цачева била разочарована, че законът за мажоритарния вот не е минал"}
{"url": "http://www.dnevnik.bg/bulgaria/2017/06/18/2991588_referendumut_v_stara_zagora_se_provali/", "text": "Местният референдум за бъдещето на парка \"Бедечка\" в Стара Загора се провали заради ниска активност.В допитването до гражданите, които трябваше да се произнесат дали общината да инвестира в развитието на парка, или да предостави на частните собственици в него правото да строят, се включиха малко над 15% от имащите право на глас.Гласували са общо 22 082 души, което означава, че избирателната активност е била 15.42%, съобщи пресслужбата на общината, цитирана от БНР.Общият брой на имащите право на глас граждани е 143 172. За да бъде валиден референдумът, трябваше да участват 40% от тях.Общинската избирателна комисия в Стара Загора ще обяви официално резултатите от вота утре.", "date": "18-june-2017", "title": "Референдумът в Стара Загора се провали"}
{"url": "http://www.dnevnik.bg/sport/2017/06/18/2991591_cska_specheli_tristranen_turnir_s_vaker_i_gabala/", "text": "ЦСКА спечели първите си две контроли за лятната подготовка. Срещите с австрийския \"Вакер\" и азербайджанския \"Габала\" бяха само по 45 минути и бяха част от тристранен турнир.В първия си двубой \"червените\" се наложиха с 3:1 над тима от Инсбрук, като всички 4 гола паднаха в последните 10 минути от срещата. Дебют направи новото попълнение , който пристигна преди няколко дни.В 35-ата минута Кевин Кубемба изведе ЦСКА напред, но само 3 минути по-късно Патрик Елер беше точен за \"Вакер\". В 42-ата и 45-ата минути обаче паднаха нови два гола за червените, които донесоха успеха. Първо точен беше Каранга, а след него Кристиян Малинов вкара много хубав гол от дистанция.Във втората среща ЦСКА се наложи с 2:0, като почти не срещна съпротива от \"Габала\". Още в 4-ата минута левият бек Антон Недялков откри резултата.Защитникът стреля отдалеч и вратарят на \"Габала\" Мамадов нямаше шансове.Последваха пропуски на Меркадо и Милчо Ангелов, които можеха да удвоят аванса на . Все пак в края на мача червените отбелязаха още един.Недялков отново имаше голям принос, като намери Кубемба и той се разписа.", "date": "18-june-2017", "title": "ЦСКА спечели тристранен турнир с \"Вакер\" и \"Габала\""}
{"url": "http://www.dnevnik.bg/sviat/2017/06/18/2991605_dvama_zaginaha_pri_djihadistka_ataka_v_kurort_v_mali/", "text": "Най-малко двама души загинаха, след като въоръжени мъже нападнаха курорт недалеч от столицата на Мали Бамако и взеха заложници, предадоха \"Франс прес\" и \"Ройтерс\". Комплексът Дугуракоро е посещаван от западни граждани, живеещи в страната, които често прекарват уикенда там.От министерството на сигурността на Мали съобщиха, че сили на ООН и френските антиджихадиски сили \"Бархан\" са се включили в операцията по спасяване на заложниците, чиято националност не се съобщава. Най-малко 32 души са били изведени в четирите часа, откакто започна операцията. Министърът Саиф Траоре каза за \"Франс прес\", че става дума за \"джихадистка атака\".Единият от загиналите е френско-габонски гражданин, а самоличността на другия не се съобщава.Междувременно Елисейският дворец съобщи, че военнослужещ е загинал при инцидент в района Алмустара, който обаче е на стотици километри от Бамако и не е свързан с нападението.През 2015 г. най-малко 27 души, сред които 14 чужденци,  при заложническа криза в хотел в Бамако. Отговорност пое северноафриканският клон на \"Ал Кайда\", известен като \"Ал-Кайда в ислямския Магреб\".", "date": "18-june-2017", "title": "Двама загинаха при джихадистка атака в курорт в Мали"}
{"url": "http://www.dnevnik.bg/sport/2017/06/18/2991603_chili_pobedi_kamerun_s_20_sled_dva_kusni_gola/", "text": "Шампионът на Южна Америка Чили започна с победа участието си в . Един от фаворитите в турнира надигра с 2:0 Камерун, макар че успехът не дойде никак лесно. Чилийците се нуждаеха от два късни гола в края на мача, дело на Видал и Варгас, за да вземат трите точки.Очаквано голямата звезда на Чили Алексис Санчес започна от пейката. Нападателят лекува контузия, като успя да тренира само веднъж със съотборниците си в последните дни и затова селекционерът Хуан Антонио Пици реши да го остави резерва.През първата част Чили беше много по-активния отбор, като разчиташе на скоростта на Едуардо Варгас в предни позиции. Нисичкият нападател дебнеше на ръба на засадата и постоянно беше търсен от съотборниците си.В 17-ата минута Камерун имаше отличен шанс при статично положение. Нгадьо-Нгаджу се извиси над всички при корнер и вкара, но съдията Дамир Скомина не зачете положението, заради извършено нарушение на Абубакар.Чилийците разчитаха основно на нестандартни ситуации и изненади, като на няколко пъти Артуро Видал стреляше от сериозна дистанция.В добавеното време на първата част Чили също стигна до гол, но и той беше отменен. Варгас се измъкна от защитата и реализира, но след видеоповторение реферите не зачетоха попадението.Многократните повторения обаче така и не убедиха, че чилийският нападател е зад последния защитник на Камерун.След почивката Чили изгуби надмощието си и Хуан Антонио Пици веднага реагира с пускането на Алексис Санчес. Звездата на южноамериканците обаче не се включи по най-добрия начин, като беше пазен минимум от двама защитници.Контраатаките на Камерун ставаха все по-опасни, като Абубакар и Сиани често тормозеха защитата на чилийците с настоятелни пробиви.В заключителните минути Чили хвърли всички сили в атака и натискът се отплати. В 81-ата минута Алексис най-накрая получи топката и малко пространство, като само и това чакаше. Той намери с точно центриране Видал, а халфът се разписа с глава.Голът сломи съпротивата на камерунците и те свалиха гарда. В продължението Чили вкара втори гол, с който уби интригата. Алексис се откъсна от защитата, излъга и вратаря, но ударът му беше избит от защитник на голлинията. Все пак Варгас беше там и добави в мрежата.Въпреки, че имаше леко колебание и нова намеса на видео асистент съдиите, Дамир Скомина зачете вторият гол на южноамериканците.Утре е другият мач от група В, в който един срещу друг се изправят Германия и Австралия.", "date": "18-june-2017", "title": "Чили победи Камерун с 2:0 след два късни гола"}
