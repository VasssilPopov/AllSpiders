{"url": "https://www.dnevnik.bg/analizi/2019/10/12/3975611_bulgariia_2030_viziia_bez_ambicii/", "text": "                         Миналата седмица Министерството на финансите публикува за  обществено обсъждане  Проект на визия, цели и приоритети на Национална програма за развитие България 2030. Подготвяната програма би трябвало да се превърне в рамков стратегически документ, определящ визията и общите цели на политиките за развитие във всички сектори на държавното управление. Като основа за проекта се посочва вече изготвен и обсъден Анализ на социално-икономическото развитие на страната след присъединяването ѝ към Европейския съюз, в който са идентифицирани слабости и пропуски в политиките за последното десетилетие, състоянието и проблемите към момента и потенциалът за развитие. Най-силното впечатление от документа е липсата на смелост и амбиция. Формулирането на визия и стратегически цели в програмен документ от такъв порядък би трябвало да се разглежда като полето, на което авторите да изразят мечтите си, да опишат как искат да видят страната след повече от десетилетие, да начертаят \"голямата промяна\", за която ще впрегнат ресурсите на държавното управление. Накратко, визията, целите и приоритетите Изготвеният анализ на социално-икономическото развитие също не се занимава с въпроса за разликата между България и по-богатите страни в ЕС. Докладът детайлно, и съвсем коректно, разкрива важните тенденции в десетилетието след членството в ЕС, включително преориентацията на индустрията, повишаването на производителността, промяната на пазара на труда. Идентифицирани са и дългосрочните структурни предизвикателства, включително демографските тенденции, неефективната връзка между наука, иновации и бизнес, качеството и обхвата на образованието и т.н. Всичко това обаче не се дискутира в контекст, а \"голямата картина\" е, че България е далеч назад от развитите икономики както в ЕС и в света изобщо. Към 2018 г. българската икономика създава БВП на човек от населението (по паритет на покупателната способност) равен на 51% от средния за ЕС. Най-близо до нас е Хърватска – с 63% от средното за ЕС, малко след Румъния с близо 65%, и така нататък – по-важното обаче е, че като че ли дебатът за развитието и реформите в България загуби фокуса върху икономическо догонване. Нека помечтаем за момент – колко напред може да стигне България в сближаването в следващите 11 години, или до края на времевия хоризонт, за който се отнася визията? между други приоритети и цели и някакво очакване за значимо забогатяване. Ако формулираме проста \"амбиция по аналогия\", базирана на най-големия \"скок\", който всяка от страните в Централна и Източна Европа е постигала за 11 годишен период в рамките на последните малко повече от две десетилетия, можем да избираме между Естония и Литва – с 33,6 и 31 процентни пункта доближаване до средния в ЕС БВП на човек – или, малко по-скромно, да си поставим за цел постигнатите между 20 и 26,6 пр. п. като Румъния, Латвия, Словакия или Полша. За сравнение, най-голямото догонване за 11 последователни години в България е 16,8 пр. п., макар те да включват и икономическата криза от 2009 г. и последиците от нея. Между другото, постигнатите 24,4 процентни пункта относително забогатяване на Словакия са постигнати точно при стартова позиция от малко над 50% от средното за ЕС – каквато е и българската към 2018 г. За аналогиите със Словакия – по-нататък в текста. Дефинираните три стратегически цели и групираните в пет оси за развитие политики и мерки за реализирането им страдат от липсата на обединяващ приоритет за бързо икономическо развитие. Едно последствие от това е въпреки като цяло достоверното идентифициране на предизвикателствата и подходите към преодоляването им. Друго е поставянето на едно ниво, предполагащо еднаква значимост, на проблеми от фундаментално различен порядък. Заедно някои цели са всъщност предпоставка за постигането на други цели. Важно е да се отбележи, че т.нар. демографски подем (стратегическа цел 2) би следвало да е в някакъв дълбок смисъл своеобразна мета-цел на всяка една политика. Казано просто, всяка политика трябва да води до подобряване на дългосрочните условия за живот, повече хора да искат да идват в страната, отколкото да я напускат. Макар това да изглежда нереалистично към момента, не е немислимо България да заложи като цел за 2030 не просто нулева нетна миграция, а дори положителна величина. Технологичната трансформация трябва да се разглежда като продължаващ и неспиращ феномен. В известен смисъл тя не е цел сама по себе си, а е инструмент и проявление на процеса на разширяване на потенциала на икономиката да създава стойност. Изключително важно е, че в документа се прави директна връзка между трансформацията и образованието, при все че приоритизирането може да е още по-категорично. За липсата на смелост и амбиция говори и в международното изследване PISA от 41 до 25 %. Ако обхващането на всички деца и повишаването на качеството, особено в началния етап на образование, е приоритет, то има точно 11 години за днешните 4-5 годишни деца да успеят да постигнат много повече до 2030 г. Ако сме изостанали и има натрупани дефицити в уменията, защо и целта за участие на възрастните в обучения е далеч под средната (при това – за 2017 г.) стойност в ЕС? Постигането на интелигентна индустрия зависи ,от една страна, от наличието на образовани и поне базово грамотни работници, и от друга – от значимо нарастване на вложения капитал. Като че ли е подценена ролята на инвестициите дори в най-пряк макро смисъл. Индустрия и услуги, базирани на знание и създаващи висока добавена стойност, изискват нарастване на капиталообразуването – ниво от 20% от БВП не е достатъчно, нито 4% от БВП преки чужди инвестиции могат бързо да преобразят продуктовата и технологична структура на икономиката. Ако се върнем към Словакия, без коренна промяна в политиката по привличане и насърчаване на инвестициите, няма как да повторим постигнатото за едно десетилетие там увеличение на износа, например на автомобили с 13 млрд. евро (7 пъти) и на електроника с 15 млрд. евро (13 пъти). В заложения индикатор за дял на високотехнологичния износ също Поставянето на социалните неравенства като проблем от същия порядък вероятно се дължи и на липсата на разбиране, че част от тях, особено остротата на социалното изключване и достъпа до базови услуги, са следствие от общото ниво на стопанско развитие. В богатите страни също има неравенства, но за България все още във фокуса трябва да е абсолютната бедност (повече за връзката между стопанските политики, бедността и социалното изключване тук). За съжаление, заложените цели се отнасят от съотношението в доходите между първите и последните 20 процента от доходни групи на населението и делът на хората в риск от бедност и социално изключване, без да има по-смело намерение за коренна промяна в шансовете за заетост, доходи, мобилност и т.н. В сходен контекст се разглеждат и регионалните различия –разглеждат се разликите между по-развитите и по-слабо развитите региони, без да се търси отговор на най-съществения въпрос – каква рамка може да насърчи забогатяване и просперитет в тези общини и области, които в момента имат ниски социално-икономически показатели. Документът (повече за кампанията на ИПИ и очакваните ефекти от данъчна децентрализация  тук ) Накрая трябва да се отбележи, че по задание (виж Концепция за разработването на национален стратегически документ за развитие на страната с хоризонт 2030 г.) екипът, разработил проекта, е трябвало да го \"напасне\" към рамката на Програмата за устойчиво развитие за периода до 2030 г. на Организацията на обединените нации (ООН) \"Да преобразим света\" и на включените в нея 17 глобални цели за устойчиво развитие (ЦУР) и 169 специфични под-цели. Вероятно и заради това в текста няма нито едно споменаване на \"висок икономически растеж\", а вместо това на няколко места става дума за устойчив, по-включващ и по-приобщаващ растеж. Някак мимоходом е споменато, че България е \"държава с висок жизнен стандарт\", заедно с много други цели. Сред тях са икономиката да е \"нисковъглеродна\", обществото да е \"креативно, солидарно и здраво\", и още \"справедливо и толерантно\". Не се говори за забогатяване, просперитет, лидерство – \"богатството\" е по отношение на историята, културата, биологичното и ландшафтното разнообразие. \"Скорост\" се използва по отношение на интернет достъп и мобилни мрежи, а \"бърз\" – за прехода от училище и безработица към включване в икономическия живот на младите, продължително безработните и ромите. Всъщност, единствените високи цели и индикатори за изпълнение в документа са тези за \"зелена и устойчива България\". Документът, както е структуриран, изглежда като да е мислен за високоразвита страна вместо за все още изключително бедна и периферна страна с дълбоки структурни проблеми. Изходната ни позиция предполага обещание за мащабна трансформация, при това в относително кратък от еволюционна гледна точка хоризонт.", "date": "2019.10.12", "title": "България 2030: Визия без амбиции"}
{"url": "https://www.dnevnik.bg/skorost/2019/10/12/3974164_priiatnata_iznenada_haval_h6/", "text": "В редица области максимата \"Китайско ли е, не ми го хвали\" вече е забравена, но ако говорим за автомобили, то за мнозина тя важи с пълна сила. Убеден съм обаче, че това отношение може да се промени от коли като Haval H6. От 2013 година марката Haval обединява SUV моделите на най-големия частен производител на автомобили в Китай Great Wall, като за пет години продажбите на моделите от нея достигнаха 5 млн. в световен мащаб.  Отвън дългият 4.61 м Haval H6 изглежда като типичен модерен SUV, което не е изненада предвид факта, че дизайнът е дело на екип, ръководен от Пиер Леклерк, работил доскоро за BMW. Голямата изненада идва с влизането в салона, който е стилен, ергономичен и изпълнен с качествени материали. Приборното табло е дигитално, проектира се на 12.3-инчов дисплей и предлага три различни изгледа.       Мултимедията използва 9-инчов реагиращ на допир дисплей, през който се правят повече от настройките по колата. Като алтернатива може да се използва и въртящ се контролер с копчета около него. На централната конзола има и класически бутони, активиращи често използвани функции. Заслужава отбелязване, че климатикът отпред е двузонов, а воланът и седалките са с подгряване.       Мястото пред коленете и в зоната на раменете на пътуващите отзад е щедро, като задните седалки са удобни, с регулиращ се наклон на облегалките и подлакътник с държач за чаши. Багажникът е с правилна форма и обем до 1300 литра.  Haval H6 се предлага с два бензинови двигателя. Тестовият автомобил използваше двулитров с директно впръскване и турбо, предлагащ 190 к.с. и 340 Нм, другият е 1.5 със 163 коня. И двата мотора се комбинират с автоматична трансмисия със 7 предавки и два съединителя, снабдена с режим за автоматично задържане след спиране.      Още сред първите километри в градска среда бях приятно изненадан от комфортната возия на Н6. Впоследствие се оказа, че това не е за сметка на пътното поведение, като кросоувърът стои учудващо добре и в завой.  Haval H6 e само с предно предаване, но просветът от 18 сантиметра и оборудването му с асистент за потегляне по наклон и контрол на спускането му дават добри възможности извън пътя. Водачът на Н6 може да избира между три режима на шофиране – нормален, еко и спорт, който променят реакцията на педала на газта и работата на скоростната кутия. Настройките на волана се променят от бутон на централната конзола.       Като динамика Н6 не отстъпва на конкурентите си със сходна мощност, като в спортен режим е пъргав, а моторът издава приятен за ухото звук. Воланът е прецизен и с добра обратна връзка, работата на спирачките е без забележка. Дори при 140 км/ч в салона е приятно тихо. Наборът от асистиращите системи включва сигнализация за превозно средство в мъртвата зона на огледалата и предупреждение при напускане на избраната лента на движение. Има и набор от камери, даващ 360-градусов обзор. Пряко отношение към безопасността имат и BiLED фаровете. ", "date": "2019.10.12", "title": "Приятната изненада Haval H6"}
{"url": "https://www.dnevnik.bg/sviat/2019/10/12/3975734_nad_100_hil_dushi_sa_napusnali_domovete_si_zaradi/", "text": "Над 100 хил. души са напуснали домовете си заради турската офанзива в Сирия тази седмица, съобщи ООН, цитирана от ДПА и БТА. По данни на организацията масово изселване се наблюдава в провинциите Хасака и Ракка. Това е числото, за което говори ООН, но правозащитни групи, цитирани от Би Би Си, твърдят, че засегнатите може всъщност да са 450 хил. души. Единствената държавна болница в Североизточна Сирия бе принудена да спре работа, след като по-голямата част от персонала ѝ се евакуира заради бомбардировките през последните 24 часа, съобщи днес организацията \"Лекари без граници\", цитирана от \"Ройтерс\". Става дума за болницата в град Тел Абияд. Турската военна авиация и артилерия продължиха днес да нанасят удари срещу кюрдските сили в Североизточна Сирия. Седем цивилни бяха убити днес в Тел Абияд и околностите му, съобщи Сирийският център за наблюдение на човешките права, цитиран от \"Франс прес\". Според центъра 17 цивилни са загинали в контролираните от кюрдите райони от началото на турската офанзива, а при бомбардировките и сраженията в граничните райони на Тел Абияд и Рас ал Айн са убити 41 кюрдски бойци. Турското министерство на отбраната заяви днес, че при боевете е убит един турски войник, а трима са ранени. Според турските власти седем цивилни, сред които едно бебе, са били убити и над 70 са били ранени от снаряди, изстреляни от кюрдските сили срещу граничещите със Сирия турски провинции Шанлъурфа и Мардин. Турският министър на отбраната Хулуси Акар заяви, че от началото на офанзивата са убити \"342-ма терористи\", предаде ТАСС.      Сирийските демократични сили обаче, цитирани от ТАСС (която на свой ред се позовава на кюрдската телевизия \"Рудау\"), твърдят, че от началото на офанзивата са убити общо 262-ма турски войници и техни съюзни бойци, а убитите кюрдски бойци са 22-ма. Кола бомба експлодира днес в населения предимно с кюрди град Камишли, Североизточна Сирия, предаде \"Франс прес\". Агенцията се позовава на говорител на кюрдските сили. Отговорност за атентата, при който загинаха най-малко трима и бяха ранени девет цивилни, пое групировката \"Ислямска държава\" чрез пропагандната си агенция Амак. Лагер с над 7000 разселени в Северна Сирия ще бъде евакуиран, предаде \"Ройтерс\". Водят се преговори за евакуацията и на втори лагер, в който има 13 хил. души, сред които семейства на бойци от терористичната организация ИД. Става дума за лагерите Мабрука и Айн Иса. Решението за евакуацията бе взето, след като и двата лагера бяха ударени от снаряди при турската офанзива, заявиха днес представители на кюрдите в Северна Сирия, цитирани от Ройтерс. Кюрдските сили направиха изявление, в което казват, че лагерите са в опасност заради настъплението на турската армия. Лагерът Мабрука се намира на 12 км от границата с Турция. Във втория лагер, Айн Иса, кюрдските сили държат 785 роднини на бойци от \"Ислямска държава\". /БТА", "date": "2019.10.12", "title": "Над 100 хил. души са напуснали домовете си заради операцията в Сирия"}
{"url": "https://www.dnevnik.bg/analizi/2019/10/12/3975593_prevod_v_efir_edin_arbitur_i_kak_zaednost_debne/", "text": "Добруджа, според Мустафа Карадайъ, има нужда от заедност. А тя заедността ни дебне отвсякъде. Дебнат ни също и един новопроизведен арбитър, Веселин Маринов и Миле Китич.\"", "date": "2019.10.12", "title": "Превод в ефир: Един арбитър и как заедност дебне отвсякъде"}
{"url": "https://www.dnevnik.bg/sport/2019/10/12/3975725_balukov_vidia_svetlinka_v_tunela_sled_tochkata_s/", "text": "Равенството с Черна гора е положителна крачка напред за националния отбор според селекционера Красимир Балъков. След  0:0 в Подгорица  треньорът открои позитивите за състава и поздрави играчите си за тяхното желание за победа. \"Показахме характер, искахме на всяка цена да победим, през второто полувреме имахме спад около 10-15 минути. Излязохме от този спад и бяхме отборът, който искаше повече да победи. Имахме положения, които не реализирахме, противникът също имаше едно-две положения. Направихме позитивна крачка напред. Попето игра до Кристиян Малинов, с двама странични нападатели, с Краев отпред искахме да имаме напред повече футболисти. След почивката Черна гора вдигна оборитите, не можахме да влезем в ритъма\", каза Балъков пред БНТ. Треньорът изрази и изненадата си от факта, че противникът се е прибрал в своята половина. \"Имаше желание за победа, това е най-важното. Противникът изненадващо за нас се беше прибрал през първото полувреме отзад, може би чакаше на контра, а това сгъсти линииите и ни затрудни. Малко светлинка в тунела, откакто аз съм дошъл, състезателите с всяка точка или три добиват увереност, чака ни много сериозен мач с Англия. Хубаво е да има такива срещи - с характер, за да може да сме готови за март месец, когато може би ще дойде денят на истината\", добави селекционерът.", "date": "2019.10.12", "title": "Балъков видя \"светлинка в тунела\" след точката с Черна гора"}
{"url": "https://www.dnevnik.bg/evropa/2019/10/12/3975401_otkazva_li_se_polsha_ot_ruskiia_gaz/", "text": "                         След 39 месеца \"Газпром\" може да се лиши от най-големия си пазар в Източна Европа – полския. Варшава няма намерение да подновява изтичащия в края на 2022 дългосрочен договор за внос на руски газ и усилено работи за това да прекрати изцяло покупките на синьо гориво от Русия. Тези намерения на Варшава засега предизвикват скептични реакции и дори насмешка в Държавната дума и Съвета на федерацията. Различни експерти, с които ДВ разговаря, смятат обаче, че след три години Полша действително ще може изцяло да се откаже от доставките на руски газ. 10 млрд куб. метра газ от Норвегия Планът е доста амбициозен, но е напълно изпълним, смята Кай-Олаф Ланг от берлинската фондация \"Наука и политика\". Експертът за Полша и Източна Европа обръща внимание особено на два инфраструктурни проекта: първо, на газопровода Baltic Pipe (\"Балтийска тръба\"), по който норвежки газ през Дания ще стига до Полша. Този проект на полската Gaz-System и датската Energinet от ноември 2018 се ползва с политическата и финансова подкрепа на ЕС. До този момент \"Балтийска тръба\" вече е получила голяма част от необходимите разрешителни, в това число и от датските власти, които в същото време продължават да бавят издаването на разрешителни за строежа на руския \"Северен поток-2\". Двата газопровода впрочем неминуемо ще се пресекат под вода – в близост до датския остров Борнхолм. Изграждането на \"Балтийска тръба\" трябва да започне през пролетта на 2020 година и да бъде завършена за малко повече от 2 години - за 1 октомври 2022 е предвидено пускането на съоръжението в експлоатация. По тръбата ще преминават по 10 млрд. куб. метра газ годишно – точно толкова, колкото Полша сега е длъжна да купува ежегодно от \"Газпром\", съгласно действащия все още договор. Вторият проект, който би трябвало да сложи точка на зависимостта на Полша от руския газ, представлява разширяване на мощностите на действащия от 2015 г. насам терминал за прием и регазификация на така наречения LNG – втечнен природен газ в Швиноуйшче. Това съоръжение има капацитет между 5 и 7.5 млрд. куб. метра годишно. За тази цел на границата с Германия ще трябва да се построи още един резервоар за природeн газ. Общата мощност на двата проекта (17.5 млрд. куб.метра годишно) съответства почти точно на сегашните годишни потребности на Полша от синьо гориво. От по-големи количества тя засега няма нужда, тъй като почти 80% от електроенергията в тази страна по традиция се добиват в електроцентрали, работещи на въглища. Зависимостта от Русия тревожи поляците повече от климата Експертът Кай-Олаф Ланг смята, че под влиянието на ЕС, който е поел курс на борба срещу глобалните промени в климата и поради това ускорява отказа от въглища, употребата на тази суровина и в Полша ще намалява, а потребностите от газ забележимо ще нарастват. Петър Наимски, пълномощник на полското правителство по въпросите на стратегическата енергийна инфраструктура, заяви обаче в началото на октомври пред \"Файненшъл Таймс\", че за Полша е приоритетно да осигури енергийната си безопасност и да намали зависимостта си от руския газ, а не да се отказва от въглищата заради климатичните цели на ЕС. Затова търсенето на природен газ в Полша вероятно наистина ще се увеличи, но чак в средносрочна перспектива. Така че ако \"Балтийска тръба\" бъде построена в срок, а терминалът в Швионуйшче бъде своевременно разширен, към края на 2022 \"Полша действително няма да има нужда да купува вече руски газ\", казва Кай-Олаф Ланг. Той все пак не изключва възможността \"да се купува газ в определени, по-малки количества, ако цената му е изгодна\". \"Преговорните позиции на Полша във всеки случай ще станат доста по-силни. Това си личи и от примера с Литва, която, след появата на LNG-терминала в Клайпеда, продължава да купува известни количества газ от Русия, но вече има възможност да договаря много по-изгодни цени\", казва представителят на \"Наука и политика\". Готова ли е Варшава да плаща повече? Според Ланг е напълно възможно след 2022 година Полша да купува газ направо на европейския пазар, да си внася нужните количества, например от Германия или Чехия. Експертът предполага, че по политически съображения полската страна няма да иска да води преки преговори с \"Газпром\", но пък винаги ще може да си набавя руски газ от партньорите си в ЕС, постъпващ например по тръбопровода \"Северен поток\". Впрочем, подобен сценарий изглежда изцяло хипотетичен, защото подобни покупки биха влизали в разрез както с бизнес-интересите на полската нефтогазова компания PGNiG, така и с политиката на Варшава от последните години на възпрепятстване на либерализацията на полския газов пазар. Дали Полша наистина ще бъде напълно независима от руския газ след около три години? \"Газпром\" не вярва в това. Експертите по въпросите на енергетиката обаче са убедени, че Полша във всички случаи ще е в състояние изцяло да се откаже от руските доставки. А как ще стои въпросът с цената? Та нали от \"Газпром\" обичат да твърдят, че техният газ е най-изгодният на европейския пазар. Експертите се позовават на уверенията на официални полски лица, според които доставките на LNG-втечнен газ ще бъдат по-евтини от руския газ по сегашните договори, в които Русия се явява монополен доставчик. Цената в тези договори е фиксирана към котировките на нефта на международния пазар. Но има и друг аргумент, който се привежда от полските поддръжници на вноса на LNG, в това число и от САЩ: Дори този газ да се окаже по-скъп от руските доставки по тръбопровод, разликата в цената би трябвало да се възприема като застрахователна вноска, която Полша плаща в името на своята национална безопасност\", казва Кай-Олаф Ланг.", "date": "2019.10.12", "title": "Отказва ли се Полша от руския газ"}
{"url": "https://www.dnevnik.bg/bulgaria/2019/10/12/3974497_akademiiata_na_naukite_sushtite_rezultati_sushtoto/", "text": "За пореден път ръководството на Българската академия на науките (БАН) направи заявка, че ще настоява за по-високи възнаграждения на учените в бюджета за следващата година. Увеличение ще има, но не специално за академията, и не с 20 на сто, както поиска председателят й акад. Юлиан Ревалски покрай честванията на 150 години от основаването й този месец. При 99 млн. лв. за тази година по непотвърдена информация държавното финансиране за БАН за следващата се очаква да бъде увеличено на 111 млн. лв. заради планирано 10-процентно увеличение на заплатите в целия публичен сектор. След поредица от протести в началото на м. г. държавното финансиране за академията бе увеличено с 15 млн. лв., но според отчета на ръководството й средствата не са достатъчни, тъй като е имало няколко години недофинансиране. Според отчета за 2018 г. субсидията за БАН е 99.5 млн. лв. при 61.9 млн. лв. приходи, в т.ч. и собствени, а разходите на академията са 141.5 млн. лв. Голяма част от  финансирането на научната дейност  е проектно (как се разпределят парите в академията четете  тук ). Наука за обществото  Към момента държавата не планира структурна реформа в академията на науките, която от своя страна дава близо половината от научна продукция на страната. През 2018 г. броят на научните публикации на БАН е 3101, голяма част от които са индексирани в световните бази данни, а изобретенията с патент са 48. По програма \"Хоризонт 2020\" академията има 66 проекта досега. Според министъра на образованието и науката Красимир Вълчев е необходимо  обвързване на дейността на БАН с изпълняване на важни за държавата и обществото задачи , заради което в бъдеще да получава и допълнително финансиране. Някои от институтите на академията като тези по исторически изследвания, молекулярна биология и български език трябва да бъдат натоварени с повече задачи от страна на държавните институции, в т.ч. и изготвяне на анализи и експертизи. Други институти, сред които работещите в направления като информационни технологии, биология, химия, физика и т.н., пък трябва да приоритизират участията си в международни проекти, в т.ч. финансирани по наследника на програма \"Хоризонт 2020\" - \"Хоризонт Европа\", планираният бюджет на която е около 100 млрд. евро. Желанието на просветното министерство е България да привлече поне 0.8% от финансирането, макар и към момента да е на дъното на класацията (още за научните програми четете  тук ). Но учените намаляват  Заради високата средна възраст в следващите няколко години в академията на науките ще има недостиг на учени. Според отчета за м.г. в момента те са 2700, а завършилите през годината докторанти - 110. През последните две години по програма за подпомагане на млади учени и постдокторанти държавата е финансирала с близо 2 млн. лв. 183 проекта в БАН. Една от причините академията да не може да задържи младите учени са ниските възнаграждения, като по данни на акад. Юлиан Ревалски средната начална заплата е около 800 лв. Според министър Красимир Вълчев обаче твърдото увеличение на възнаграждението би било контрапродуктивно, а младите учени трябва да бъдат мотивирани да участват в големи проекти и да бъдат част от големи екипи в иновационни екосистеми между научни и бизнес организации.", "date": "2019.10.12", "title": "Академията на науките: същите резултати, същото финансиране"}
{"url": "https://www.dnevnik.bg/sport/2019/10/12/3975740_citat_na_denia_vseki_moje_da_pobedi_vseki_no_nie_ne/", "text": "                         Така вратарят на националния отбор по футбол Пламен Илиев описа ситуацията след десетия пореден мач без победа. България  завърши 0:0 с Черна гора  като гост и остава без пообеда в група А на европейските квалификации, като заема последното място с едва три точки. , коментира Илиев.", "date": "2019.10.12", "title": "Цитат на деня: Всеки може да победи всеки, но ние не можем да победим никой"}
{"url": "https://www.dnevnik.bg/sviat/2019/10/12/3975543_gradskiiat_transport_-_bezplaten_ako_poliacite_nosiat/", "text": "Градският транспорт във Вроцлав ще е безплатен този уикенд – стига пътуващите да носят книга на нобелистката Олга Токарчук. През половината време тя живее в този град, а през останалото – в Краков.  \"Щом разбрахме, че Олга Токачук е спечелила Нобела, решихме да споделим радостта си с всички жители на града, който наскоро направи писателката почетен гражданин\", коментира говорител на кметството. 57-годишната  писателка спечели наградата за 2018г.  Обявяването на приза бе забавено с година заради скандал в Шведската академия, която избира победителя.  Повече за двамата нобелисти  четете тук.  ", "date": "2019.10.12", "title": "Градският транспорт - безплатен, ако поляците носят книга на новата нобелистка"}
{"url": "https://www.dnevnik.bg/hrana_i_napitki/2019/10/12/3970901_krem_supa_ot_mlechen_grah_s_kokosovo_mliako_i_syomga_s/", "text": "                           Във фурната запечете лука и чесъна заедно с обвивката за 120 минути на 140˚C, след което отстранете люспите. Сложете в тенджера кокосовото мляко, зеленчуковия бульон, лимоновата трева и изпечените лук и чесън, подправете със сол и бял пипер. Оставете сместа да ври около 10 минути, след това добавете граха и кипнете за 3-5 минути. Пасирайте супата и минете през фина цедка. Мариновайте сьомгата в оризовия оцет, захарта, корите и сока от лимона, фенел и слайсове от зелена ябълка. След като се уверите, че сьомгата е добре овкусена, я оставете в хладилника, в добре затворен плик, за минимум 8 часа. Разрежете всяка мида на две равни части и ги запечете на силно загрят тиган до златисто. Вкусът на прясна мида Сен Жак е неповторим и не е необходимо да овкусявате допълнително. Сервирайте супата в дълбока чиния с жълтък от пъдпъдъче яйце и гарнирайте с маринованата сьомга и мидите. Може да се сервира и студена, но жълтъкът в този случай не трябва да бъде суров. 400 г млечен грах 15 г чесън 30 г шалот 400 мл кокосово мляко 150 мл зеленчуков бульон 30 г лимонова трева 10 г сол 3 г бял пипер 150 г филе от сьомга 50 мл оризов оцет 30 г фенел ½ лимон 15 г кафява захар 30 г зелена ябълка 2 миди Сен Жак 4 жълтъци от пъдпъдък", "date": "2019.10.12", "title": "Крем супа от млечен грах с кокосово мляко"}
{"url": "https://www.dnevnik.bg/bulgaria/2019/10/12/3975556_svalianeto_na_jivkov_arhivi_na_sds_i_oshte_dokumenti/", "text": "Как  Тодор Живков е свален от властта , кой какъв е в изборите след това, как изглежда  Конституцията през 1991 г. , архиви на Желю Желев, Радой Ралин и СДС - видео, записи и документи по тези и други теми могат да бъдат видени на новия  сайт  на Държавна агенция \"Архиви\", който е озаглавен \"Промяната: 1989 – преди и след\" (повече вижте  тук ). За първи път на сайта мога да бъдат чути и видени записи от фондовете на БНР и БНТ. Сред тях е и целият запис от пленума на ЦК на БКП от 10 ноември 1989 г., когато е свален Живков. Има и кадри от т.нар. голяма екскурзия, при която български граждани от турски произход са изселени в Турция. \"Ценно е, че събрахме тези хартиени, аудио- и видеодокументи на едно място. Предстои да бъдат дигитализирани видеокасети от архива на Желю Желев със записи от ключови събития\", обясни пред \"Дневник\" председателят на Държавна агенция \"Архиви\" доц. д-р Михаил Груев. Сайтът включва над 1100 подбрани от фондовете на агенцията в цялата страна неизвестни и непопулярни до този момент документи. Архивът е отворен за нови дарители, които имат ценни документи от онова време.", "date": "2019.10.12", "title": "Свалянето на Живков, архиви на СДС и още документи от промените вече са в интернет"}
{"url": "https://www.dnevnik.bg/biznes/2019/10/12/3975398_belene_-_ot_gyol_do_krasiv_proekt/", "text": "През 2010 г. в първия си мандат премиерът Бойко Борисов посети площадката на бъдещата АЕЦ \"Белене\" и установи гьол на мястото. Тогава кабинетът се отказа да продължи строителството на централата, която по международни оценки би струвала над 10 млн. евро. След осъдителна присъда за България и в резултат - два купени енергоблока, днес Борисов вече се надява, че това може да стане красив проект. Вижте във видеото как се промени мнението на премиера през годините.", "date": "2019.10.12", "title": "Белене - от гьол до красив проект"}
{"url": "https://www.dnevnik.bg/sviat/2019/10/12/3975564_koi_e_napadateliat_ot_hale_jivial_s_maika_si_nekaduren/", "text": "                        27-годишен мъж, който живеел с майка си, нямал приятели и се отказал от университета след първата година – това е описанието на Щефан Б., който нападна синагога в германския град Хале по-рано тази седмица. Въоръженият с огнестрелно оръжие нападател се  опита да щурмува еврейския храм , пълен с богомолци, в сряда по време на свещения еврейски празник Йом Кипур. След като нахлуването му в синагогата бе предотвратено от охраната й, той застреля двама души навън. В същото време излъчи нападението на живо във видеоплатформата \"Туич\". Преди това е качил 11-страничен  \"манифест\"  в германския форум Kohlchan, посещаван от крайнодесни. В него Щефан Б. пише, че се надява да убива евреи и мюсюлмани и да подпалва синагоги и джамии. Във видеото си пък се оплаквав, че феминизмът намалил раждаемостта в Европа и това било извинение да се канят имигранти. \"Той не харесваше нито себе си, нито света, винаги някой друг му беше виновен\", разказва баща му пред в. \"Билд\". За известно време той е служил и в армията, но без да получава специфично обучение, твърди източник на агенция \"Ройтерс\". По време на нападението само лошата му стрелба и направените с 3-Д принтер оръжия са предотвратили това още 9 души да бъдат ранени, заяви обвинението по време на първото съдебно заседание вчера. Същите или подобни гледни точки изповядват и други стрелци от последните месеци –  Брентън Тарант  от Крайстчърч, Нова Зеландия и вдъхновеният от него  Патрик Крусиъс , който изби 22 души в Ел Пасо, Тексас. В техните манифести също се говори за миграцията и страха, че белите хора ще бъдат заменени от други раси, те също бяха разпространени в крайнодесни платформи, а убийствата им – излъчвани на живо в социалните мрежи.", "date": "2019.10.12", "title": "Кой е нападателят от Хале: живял с майка си, некадърен стрелец, сърдит на феминизма"}
{"url": "https://www.dnevnik.bg/skorost/2019/10/12/3975519_fotogaleriia_premierite_na_sofiiskiia_avtosalon/", "text": "Софийският автосалон отваря днес врати за широката публика. В тази галерия са събрани премиерните за България модели, които са на него. Моделите са представени по реда на тяхното разкриване. Първата новост се оказа новият Форд Фокус ST. Новото издание на \"горещия хечбек\" има мощност 280 конски сили и предлага ускорение до 100 км/ч за 5.7 секунди.", "date": "2019.10.12", "title": "Фотогалерия: Премиерите на софийския автосалон"}
{"url": "https://www.dnevnik.bg/sviat/2019/10/12/3975643_jurnalistite_ot_mond_veche_imat_pravo_na_veto_vurhu/", "text": "Журналистите от френския \"Монд\" вече могат да избират кой да купува акции от вестника им – след публична битка със собствениците заради намесата на противоречив чешки магнат. Историята разказва медийното издание  Columbia Journalism Review . Журналистите от \"Монд\" винаги са имали думата по отношение на управлението на компанията. От създаването му през 1944 г. те притежаваха контролния дял акции, но през 2010 г. се наложи да се откажат от този контрол заради тежкото му финансово състояние. Изкупи го трио бизнесмени – създателят на телеком  Ксавие Ниел , инвестиционният банкер  Матийо Пигас  и бившият бизнес партньор на Ив Сен Лоран  Пиер Берже . Те тримата поддържаха деликатно равновесие, като никой нямаше мажоритарен дял. Група журналисти, служители и читатели запазиха четвърт от собствеността, за да гарантират  редакционната независимост . След смъртта на Берже през 2017 г., Пигас и Ниел си поделиха акциите му, а в същата година вестникът излезе на печалба за пръв път в последните осем години. Преди година обаче чешкият енергиен и медиен магнат  Даниел Кретински  се включи в играта – той вече бе купил лявото списание \"Мариана\" (и бе назначил консервативен коментатор за редактор), както и някои заглавия от типа на \"Ел\". Според в. \"Либерасион\" Кретински се е надявал да изкупи целия дял на Пигас, но в крайна сметка е взел 49% от него. Когато екипът разбира за тази сделка (при това не от собствениците, а от репортера, който отразява Чехия), те се стряскат и от фигурата на Кретински, и от укриваната от тях сделка. Особено тревожен за тях е фактът, че той притежава част от тръбопровод за руски газ, и, о, ужас! - че не е французин. Миналия октомври собствениците обещаха сделка: че ще подпишат споразумение, което позволява на групата журналисти и читатели с акции да налага вето върху нови собственици на контролни дялове. Сделката обаче се забави с месеци. През септември представители на журналистите настояха тримата бизнесмени да подпишат споразумението или да се изправят пред съда, а над 460 журналисти подписваха безпрецедентно отворено писмо, публикувано в самия вестник. В тяхна защита се изказваха над 500 общественици, сред които  Едуард Сноудън  и Салман Рушди. Пигас и Ниел се предадоха и подписаха правото на вето. Сега, ако акционер иска да продаде някому мажоритарния дял от акциите си, групата на журналистите и читателите имат право да блокира сделката в продължение на шест месеца. В това време те могат да потърсят друг купувач и само при условие, че не открият такъв, първият може да сключи сделката. \"Тази допълнителна защита на редакционната ни независимост е безпрецедентна на фона на глобален медиен пейзаж, доминиран от частни интереси\", писа редакционният директор на вестника Жером Фенолио.", "date": "2019.10.12", "title": "Журналистите от \"Монд\" вече имат право на вето върху нови собственици"}
{"url": "https://www.dnevnik.bg/sport/2019/10/13/3975934_snimka_na_denia_renesansovite_odejdi_s_koito_italiia/", "text": "Италия подпечата класирането си за европейското първенство по футбол догодина. Тимът на Роберто Манчини спечели седми пореден мач в групата си след успех с 2:0 над Гърция. В двубоя италианците излязоха със  .", "date": "2019.10.12", "title": "Снимка на деня: \"Ренесансовите\" одежди, с които Италия се класира за европейското"}
{"url": "https://www.dnevnik.bg/sport/2019/10/12/3975766_snimka_na_denia_futbolnata_radost_na_chehiia_i/", "text": "Футболистите на Чехия ликуват след победата с 2:1 над Англия в квалификациите за европейското първенство догодина. Резултатът завърза групата на ", "date": "2019.10.12", "title": "Снимка на деня: Футболната радост на Чехия и наведените глави на англичаните"}
{"url": "https://www.dnevnik.bg/video/deniat_s_veselin_dremdjiev/2019/10/12/3975661_stefan_dimitrov_v_sofiia_nai-chist_e_vuzduhut_okolo/", "text": "В София най-чист е въздухът около Бизнес парка, а най-мръсен - в района на Орлов мост. Това каза в предаването \"Денят с В. Дремджиев\" по TV+ и TV1 един от създателите на платформата airbg.info, която чрез различни датчици в столицата след замърсяването на въздуха в града. По думите му кюмбетата са сред основните замърсители, но това се отнасяло и за камините в елитни квартали като \"Бояна\".", "date": "2019.10.12", "title": "Стефан Димитров: В София най-чист е въздухът около Бизнес парка"}
{"url": "https://www.dnevnik.bg/sviat/2019/10/12/3975717_abii_ahmed_-_nobelistut_koito_iska_da_napravi_etiopiia/", "text": "Изгубихте исляма\" не е упрекът, който силният човек в Обединените арабски емирства би искал да чуе. Още по-малко, ако е изречен от 15 години по-млад от него лидер на държава в Африка, която до края на миналия век още се свързваше със световни кампании за борба с масовия глад. Тъкмо от такъв лидер обаче получил шамар престолонаследникът на Абу Даби шейх Мохамед бин Зайед ал Нахаян. Поне според анекдота, който  разказва  Нобеловият лауреат Абий Ахмед Али. Етиопският премиер,  удостоен вчера с наградата за мир , твърди, че когато шейхът предложил ОАЕ да обучат етиопците на ислям, му отвърнал: \"Нужно ни е бързо да научим арабски бързо, за да разбираме по-добре религията и да ви научим да нея, да я върнем при вас.\" Абий едва ли може да докаже това. Но самият факт, че го разказва, издава самочувствието на страна, която вярва, че бъдещето ѝ принадлежи. Промяна за три месеца Абий дойде на власт в Етиопия през април 2018 г. след оставка на предшественика си и веднага започна с промените. Трябваха му три месеца, за да договори с Еритрея и президента ѝ Исаяс Афуерки  край на десетилетия напрежение . Във войната от 1998-2000 г. (когато в която и той се е сражавал) загинаха десетки хиляди, а споразумението за край на огъня така и не се приложи. Полети, посолства и пътища започнаха да свързват Адис Абеба и Асмара - столицата, от която Еритрея обяви независимост след дълга война и референдум. Исаяс стана първият ѝ президент  и оттогава е несменяем ; той премина през войната с Етиопия, която след това остана без излаз на море, и през опита за споразумение между двете държави от 2000 г. за демаркация на границата, което противникът отказваше да прилага. Абий промени това. Той не просто посети Асмара, а по-късно пътува заедно с Афуерки до Абу Даби (където се срещна с Мохамед бин Зайед и може да е разговарял с него), а продължи да работи за мир в Източна Африка -  Еритрея, Сомалия , Кения, Джибути. Включи се и в преговорите между  военните и опозицията в Судан  и между президента и бившия вицепрезидент в Южен Судан. Успя в най-подходящия момент да въздейства на репресивен режим, чието пълно незачитане на човеките права, липса на политически свободи и безсрочна казарма (причинила част от еритрейския поток към Европа) стъпиха отчасти на \"отбранителната\" идентичност - всичко се въртеше около границата.      Но не е само войната с Еритрея. Четиридесет и три годишният Абий е най-младият премиер на континент, където стари лица управляват с десетилетия държавите с най-бързо растящо население на Земята. Сред африканските Етиопия е втората най-населена - с близо 107 млн. души. През 1980 г., няколко години преди репортаж за глада там да подтикне ирландеца Боб Гелдоф да организира \"Лайв ейд\", там живеят едва 35.4 милиона. Днешното ѝ мюсюлманско население, 40% от общото, е почти колкото на арабските държави в Залива, взети заедно (без Ирак). Подкрепящи реформите на Абий експерти вярват, че страната с площ почти три пъти колкото Германия, която ще е сред най-населените в света към 2050 г., има шанс да е новият икономически тигър на Африка и да получи престиж, какъвто има през първата половина на 20 в. Тогава Етиопия, която никога не е била колонизирана (и единствено е подложена от Италия на петгодишна окупация), е символ за цяла Африка (а и за чернокожи по света) на борбата за независимост и на усилията за сътрудничество между държавите на континента - в Адис Абеба се ражда организацията, чийто наследник е Африканският съюз. Бивш офицер от военното разузнаване, син на мюсюлманин и християнка, той се сражава срещу марксисткия режим като тийнейджър. Четвърт век по-късно, през 2015 г., бе преминал през ръководството на агенцията за киберсигурност на Етиопия, бе местен политик и активист в огромния щат Оромо, последва година като министър на науката и технологиите. През 2017 г. стана доктор по философия, а година по-късно - четвъртият премиер на демократична Етиопия, която преди това (до деветдесетте години) бе преминала през състояние на империя (приключила тъкмо заради глада), военна диктатура и социализъм.      Държавата с авторитарно управление, силна цензура и закостеняла икономика започна да се отваря към света. Хиляди опозиционни активисти бяха освободени,  хиляди други - помилвани , на изгнаници се позволи да се върнат. Икономически реформи и  приватизация  на неработещи държавни мастодонти преляха и в борба с корупцията, след като той потърси отговорност от огромен военен конгломерат METEC, получил ключови обществени поръчки (като спорен язовир на Нил) за милиарди долари без особени резултати. Потърси търговски излаз за Етиопия към пристанища на някоя от съседните държави - Судан, Еритрея и Джибути. В пристанището на втората държава Абис Абеба купи дял, който ѝ помага да участва в развитието му. Не му е лесно Етиопия остава много бедна - с население 13 пъти колкото българското тя има едва 20% по-голяма икономика, брутният ѝ вътрешен продукт на глава от населението ѝ е под една десета от българския. Икономически ръст от над 10% годишно в последните десетилетия бавно, но сигурно компенсира това; проблемите обаче остават. Над 70% от жителите нямат електричество и Адис Абеба строи огромен язовир на Нил,  за който води спорове с Египет . Партията, която той оглави миналата година - Етиопският народен революционен демократичен фронт - управлява с железен юмрук от почти три десетилетия, и от последните избори през 2015 г. държи всички 546 места в парламента. Реформите на Абий още повече усложниха нещата. Някои в партията го обвиняват, че преобразява политиката твърде бързо, без да се съобразява със статуквото. Важна се оказа и промяната в етническия баланс - Абий е от най-голямата група, която дълги години бе маргинализирана и бе в центъра на протестите три години преди той да дойде на власт. Етническият федерализъм, системата на щати на базата на етнически групи в Етиопия, също се оказа на прицел на Абий в момент, когато либерализацията извади на показ напрежение между отделните групи и над 2.5 млн. души бяха принудени да напуснат домовете си.      Миналаната година на експлозия на митинг в негова подкрепа загинаха двама души, а негови съюзници във властта на щата Амара бяха убити при опит за  местен преврат . Така, както много години, към Нобеловия комитет имаше критики, че лауреатът и бивш миротворец на ООН в Руанда твърде рано е получил наградата. Отварянето с Еритрея, особено в спорни гранични райони, не върви гладко, а и еритрейският президент Исаяс не е особено склонен да либерализира страната си. Етиопската демокрация все още е само мечта за много от жителите. Гласуването догодина догодина обаче може да променят много - ако Абий им позволи. Остава да се види дали ще го направи, но поне го обещава - твърди, че изборите ще са многопартийни.", "date": "2019.10.12", "title": "Абий Ахмед - миротворецът, който иска да направи Етиопия отново велика"}
{"url": "https://www.dnevnik.bg/razvlechenie/2019/10/12/3975549_mario_biondi_koito_znae_na_bulgarski_mama_mi_kupi_dnes/", "text": "                         Бионди може както да запише изцяло на живо двоен албум с оркестър (като I Love You More), а издаденият през 2009 г. If да стане три пъти платинен, но също така да пропътува континентите заради концерти и участия, а наред с всичко това да успее да отдели време за семейството и осемте си деца.  Малко преди срещата му с българската публика на 18 октомври в НДК \"Дневник\" разговаря с изпълнителя за музикалната Италия, семейството му и как успява на фона на всичко, което прави, да продължава да е толкова продуктивен. - Роден съм в Сицилия - в този красив остров. Обичам го. Израснал съм в близост до вулкана Етна, в музикално семейство. Баба ми беше певица през 20-те години на миналия век. Но освен изпълнител, беше и автор на песни. Така че с музиката съм още от дете. А в Италия тя е едно от най-важните неща за нашата култура. - Определено като цяло семейството ми има доста голямо влияние върху избора ми. Но моите първи вдъхновители, ако мога така да ги нарека, бяха Ал Жиро, Джордж Бенсън и един от пианистите, които работеха заедно с баща ми. И благодарение на тях всъщност открих своя вкус в музиката.  - Аз също много често си задавам този въпрос. Доста е странно. Първоначално беше разпространена и стана известна в Англия, пускаха я по BBC Radio и в Япония. Може би едва след три години беше открита и от италианските радиа. Получи се странно \"пътуване\" на тази песен по света. - Зависи. Понякога мелодията нахлува в главата и душата ми и единственото, което правя, е да я чуя и да я \"сложа на масата\". В някои моменти думите ме откриват, появяват се като в сън и аз следвам този сън. Но най-често върху цялостната мелодия на песните работя заедно с моя сътрудник, който ми помага. Странно е, защото аз вярвам, че песните имат свой собствен живот и ние просто трябва да открием какво искат да ни кажат те.  - Важно е да имаш мелодия, която да представя текста по правилния начин. И е важно текстът също така по правилен начин да представя музиката. Важно е да са свързани. Това е перфектната среда.  - Понякога работя сам, но сега например, работя с Масимо Греко (Massimo Creco) – един от моите най-близки хора, с когото си партнирам и заедно правим мелодията и аранжимента на следващия ни проект.  За да работя с някого, зависи от това, по какъв начин той приема и разбира музиката, дали е по същия, по който и аз. Ние не претендираме, че сме прави – ние просто се разбираме и комуникираме помежду си. Често, когато пресъздадем някакво чувство в песента, се съмняваме дали това е правилият начин, по който изразяваме това чувство. Странно е.  - Музиката отнема доста време със сигурност. Но ние се опитваме да направим така, че мелодията да идва естествено. Ако чувстваме, че работата не върви в точния момент, то тогава най-вероятно не е правилното време да издадем една песен. И тогава просто чакаме точното време за правилната песен. Понякога това може да отнеме няколко години, например 10 или 20, но и след 20 години може да започнеш да работиш по тази песен и да усетиш, че това е точният момент. И тогава работата започва да върви и всичко става съвсем естествено.  - От 6 години работя с моята банда, с която сме заедно и в момента. За мен на сцената ние не сме просто музиканти и изпълнители - ние сме и семейство. Не може да говорим за Марио Бионди без неговата банда.  - Направихме Sunny Days съвместно с Кливланд Джоунс и Марио Фаници. И двамата са от Лос Анджелис и смятам, че песента се получи невероятно. Първияt път, когато я чух, тя оказа доста силно влияние върху мен. Като цяло Кливланд е много близо до моята идея за музика.  - Понякога доста бързам и хората около мене се опитват да ме накарат да забавя малко темпото. Аз обичам да работя в студио, обичам да правя нови песни и ставам много ентусиазиран, когато работя по нов проект. Но хората около мен ми казват: \"Недей, успокой се малко, забави темпото. Може би е по-добре да изчакаме няколко месеца\". В такива моменти направо полудявам и им казвам: \"Не, не ме карайте да чакам, имам песните и трябва да ги направя, трябва да отида в студиото.\" - Brasil е в резултат на работа ми с Марио Калдато (Mario Caldato). Беше доста лесно да направим този албум, защото с него сме работили и преди заедно – в Рио де Жанейро, и с невероятни музиканти в студио. Имахме доста експериментален подход към песните, включени в албума. Беше невероятно изживяване. - Не съм се замислял, но ми давате добра идея.    - Със сигурност мястото и връзката с публиката са много важни. Зависи и от мен самия, разбира се, от моята душевност, чувствителност. Но при живите концерти се чувствам в свои води, които ми помогнаха да израсна като изпълнител. - Честно казано, не съм аз този, който избира градовете, най-често те сами ме избират  . Наистина се радвам да бъда в София съвсем скоро. Чувствам се много комфортно и спокойно в този район на Европа. Смятам, че се развива доста добре, с доста бързи темпове. - Много неща. Може би най-напред ь красивите жени  , но не само това. В България наистина има изобилие от традиции, култура, красиви места, които може да се посетят и любовта към музиката – може да се усети доста силно. Нямам търпение да се срещнем и да споделя с българската публика своята музика. -  Не я знам перфектно, но имах добра приятелка, която беше пианистка и тя ме научи на тази песен, когато бях млад. Това беше преди 30 години.  Концертът на Марио Бионди и неговата група е на 18 октомври в НДК.", "date": "2019.10.12", "title": "Марио Бионди, който отпреди 30 години знае на български \"Мама ми купи днес\""}
{"url": "https://www.dnevnik.bg/sport/2019/10/12/3975745_zapochva_opitut_na_kipchoge_za_slizane_pod_2_chasa_v/", "text": "Световният рекордьор в маратона Елиуд Кипчоге пренаписа историята в бягането със слизане под митичната граница. Кениецът стана първият човек, който пробяга  дистанцията от 42.195 км за под 2 часа , като завърши предизвикателството с време 1.59:40,2 ч. Кипчоге финишира с близо десет секунди по-бързо от времето, към което се беше прицелил проектът на \"Инеос\". Събитието имаше задача да преобърне представите за невъзможното, като постижението е преломен момент в историята както в спортен план, така и в науката. Кениецът проведе бягането си в обществения парк Пратер във Виена. Опитът започна в 8.15 ч. местно време, като екип от експерти от различни сфери беше уточнил всичко до последния детайл, за да се гарантират максимално добри условия пред Кипчоге. В помощ на кениеца влязоха 41 пейсъри, които го предпазваха от вятъра и задаваха темпо от средно по 2:50 мин. на километър. В края Кипчоге направи емоционален спринт на фона на подкрепителните възгласи на публиката.      Кениецът успя да слезе под митичната граница от втория си опит. През 2017 г.  Кипчоге завърши с 25 секунди над графика  на пистата \"Монца\". Опитът няма бъде признат за рекорд, тъй като събитието не е официално състезание от календара на Международната федерация по лека атлетика. Върховото постижение в дисциплината се държи именно от Кипчоге, който през септември 2018 г. даде време  2.01:39 ч.  в Берлин.", "date": "2019.10.12", "title": "Кипчоге пренаписа историята в бягането и изпълни мисия \"Под 2 часа\""}
{"url": "https://www.dnevnik.bg/sviat/2019/10/12/3975781_da_se_govori_za_mafiotska_durjava_po_adres_na_vlastta/", "text": "Да се говори за \"мафиотска държава\" в пресата по повод действия на полския президент не надвишава границите на обществения дебат, постанови полският Върховен съд, цитиран от \"Франс прес\". С това решение на Върховния съд приключи дело, започнало през 2015 г. с жалба на консервативната партия \"Право и справедливост\" срещу полския всекидневник \"Газета виборча\". Случаят започна през ноември 2015 г., точно след изборите, спечелени от \"Право и справедливост\". Тогава президентът Анджей Дуда помилва бившия заместник-шеф на Централното бюро за борба с корупцията Мариуш Камински, който бе осъден на три години затвор на първа съдебна инстанция за това, че е превишил правомощията си. Камински обжалва присъдата и очакваше край на процеса. Поради презумпцията за невиновност, той успя да стане министър в правителството на \"Право и справедливост\". Президентът Дуда помилва Камински преди съдът да се е произнесъл окончателно дали той е виновен или не по повдигнатите обвинения, което разбуни духовете в юридическите среди и в обществото. Министърът на правосъдието Збигнев Жобро каза тогава, че конституцията не ограничава президента да помилва и хора, за които съдът не се е произнесъл окончателно дали са виновни или не. \"Газета виборча\" написа във връзка с решението на президента да помилва Камински, че \"така не функционира една демократична, а мафиотска държава\". Това стана повод \"Право и справедливост\" да подаде жалба в съда.", "date": "2019.10.12", "title": "Да се говори за \"мафиотска държава\" по адрес на властта не е клевета, реши полски съд"}
{"url": "https://www.dnevnik.bg/ot_vas/novini_ot_vas/2019/10/12/3975240_zanimaniia_s_deca/", "text": "Общински музей Тервел има три големи експозиционни зали , три малки зали, галерия, кабинет за работа с деца и конферентна зала. Сградата е с изградена достъпна среда – панорамен асансьор и степер за стълби, както и санитарен възел за хора с увреждания.Помислено е за малките гости на музея – за тях във всяка от трите големи зали има възможност да се забавляват и да отнесат у дома късче от музея. Интерактивни игри и занимания ги очакват и в кабинета за работа с деца. Големите ученици могат да мерят способностите си да ораторстват в дебати и изнесени уроци в конферентната зала и във всяка една от големите експозиционни зали. На снимката:  Зала Археология", "date": "2019.10.12", "title": "Занимания с деца"}
{"url": "https://www.dnevnik.bg/sviat/2019/10/12/3975515_turciia_otvori_novi_vuzmojnosti_za_putin_v_siriia/", "text": "Турското нахлуване в Сирия е възможност за Русия да засили влиянието си в региона, откъдето Вашингтон изглежда се оттегля. Но колкото повече продължава операцията, толкова повече ще растат и рисковете за дипломацията на Москва, смятат източници, близки до Кремъл. В телефонен разговор с турския президент Тайип Ердоган преди операцията срещу съюзените със САЩ кюрдски бойци, руският лидер Владимир Путин, съюзник на сирийския президент Башар Асад, ясно е дал да се разбере, че се надява нахлуването да бъде ограничено по време и мащаб, казаха източници. \"Колкото по-скоро приключи тази конфликтна ситуация, толкова по-добре за всички\", каза Андрей Климов, високопоставен пропутински депутат от Сената на Русия. \"Наистина се надявам нашите турски партньори да направят всичко възможно за избягване на дори и най-малкия шанс за конфликт на терена със сирийските правителствени сили, да не говорим с руските войници\", добави той. За Русия сегашната обстановка изисква много сложно балансиране. Тя обеща да използва въздушната си мощ, за да помогне на Асад да си върне загубените през осемгодишната война територии, освен това тя нееднократно е подчертавала важността на запазването на териториалната цялост на Сирия. Но Москва също така работи с Турция и Иран за мирно уреждане на сирийския конфликт, чрез което от една страна, да бъде реформирана сирийската конституция, а от друга, да бъде показано, че Русия може и да бъде миротворец, освен да воюва. Според критици усилията на Москва са бутафория, целяща да донесе фалшиво политическо споразумение, което да легитимира отново Асад и да привлече средства от ЕС и Персийския залив за възстановяване на Сирия. За Москва един успех на дипломатическото поле в Сирия, дала ново влияние на Русия в Близкия изток, върху което Москва иска да надгражда, особено във време, когато Вашингтон изглежда се дистанцира от региона. По-рано тази седмица президентът Доналд Тръмп изтегли американските части от пътя на турската офанзива и с това си навлече критики от представители и на двете партии в Конгреса на САЩ, които изтъкват, че кюрдите са воювали редом с американците за разгрома на \"Ислямска държава\". Анкара разглежда сирийските кюрдски милиции Сили за защита на народа като терористи заради връзките им с бунтовниците в Турция. Ако турската операция се проточи прекалено дълго или стане твърде объркана, това може да разстрои дипломатическите усилия на Кремъл. Вчера съветникът в руското президентство Юрий Ушаков заяви, че макар и Москва да се отнася с разбиране към съображенията за сигурност на Анкара, Путин е казал на Ердоган, че неговите сили трябва да действат внимателно. \"Смятаме за важно всички страни да покажат сдържаност и внимателно да преценяват практическите си стъпки, за да не накърнят взетите за постигане на политическо уреждане мерки\", допълни Ушаков. В тази връзка той изтъкна насроченото за 29 октомври първо заседание на подкрепяната от Москва сирийска конституционна комисия като нещо, на което не трябва да се пречи, и добави, че ще бъде неприемливо за Русия, ако при турската офанзива страдат цивилните. Руският външен министър Сергей Лавров даде ясно да се разбере, че Москва вече се позиционира като посредник в уреждането на ситуацията с най-новия обрат на събитията в дълго проточилия се сирийски конфликт. Това може който иска турските сили да напуснат, и между Дамаск и кюрдите, които искат да им бъде дадена някаква степен на автономия в рамките на Сирия, каквато досега Асад не показва признаци, че ще им предостави. Лавров заяви пред репортери, че Москва ще пробва и двете неща и изтъкна очевидния ентусиазъм и от сирийска, и от кюрдска страна по отношение на услугите на Русия. \"Ще видим какво можем да направим\", каза руският министър. Матийо Булег, изследовател от лондонския мозъчен тръст \"Чатъм хаус\", заяви: \"Русия е може би единственият играч на терена, който може да разговаря едновременно с всички. Било то с Израел или Иран, с кюрдските сили или Турция, или с Асад, или който да било другиго\". За Путин това би била съществена геополитическа победа. \"Ако той успее да реши сегашната ситуация, това ще бъде разглеждано като важна политическа победа\", каза Андрей Кортунов, ръководител на Руския съвет за международни отношения, аналитичен център, близък до руското външно министерство. \"Путин но ние сме успели да уредим нещата, което показва, че нашият подход към конфликта е по-ефективен от този на нашите геополитически опоненти\", заяви той. Ако Турция ограничи операцията си до зона за сигурност, навлизаща най-много до около 50 км навътре в територията на Сирия, и операцията й е бърза, Русия вероятно ще я толерира, каза Владимир Фролов, високопоставен бивш руски дипломат. С оглед на разполагането от Русия в Сирия на модерни системи за противовъздушна отбрана и военновъздушната й база там Москва притежава необходимите технически възможности да спре всякакво турско настъпление, ако поиска, каза той. \"Ако Ердоган поиска да навлезе още по-навътре в Сирия, което почти ще означава да я раздели, Москва ще се опита да попречи на това, като разположи на предна линия руски наблюдателни постове, разполагащи с руско прикритие от въздуха\", прогнозира Фролов. \"Русия контролира небето над Сирия и сега самолетите на Турция летят, когато Москва пожелае\", добави той. /БТА", "date": "2019.10.12", "title": "Турция отвори нови възможности за Путин в Сирия"}
{"url": "https://www.dnevnik.bg/citat_na_deniia/2019/10/12/3975791_citat_na_denia_kato_mechka_na_vitoshka_sum/", "text": "                         Това каза премиерът Бойко Борисов на хората, които искаха да се здрависат или снимат с него на Националното животновъдско изложение в Сливен, което се провежда за 15 път днес. Там бе информиран от ресорния министър Десислава Танева, че до 1 януари хората ще получат общо 1 млрд. лв. по различни схеми. \"Дайте сега да се поразпръснем малко\", каза Борисов и започна да се разхожда на изложението, където го чакаха с питка. Министър-председателят разгледа конете и продължи разходката. Пред журналисти той каза, че има уговорка с турския президент Реджеп Ердоган да се спазва споразумението за мигрантите.", "date": "2019.10.12", "title": "Цитат на деня: Като мечка на \"Витошка\" съм"}
{"url": "https://www.dnevnik.bg/sport/2019/10/12/3975343_dvijenieto_v_sofiia_v_nedelia_shte_se_promeni/", "text": "В неделя в София ще се проведе маратонът и това ще доведе до промени в движението. Заради  променения маршрут  тази година ще бъде обхваната по-голяма част от улиците на столицата. Някои улици ще бъдат затворени, ще има промени в маршрута на някои линии на градския транспорт, ще има и временно закрити спирки  . Събитието ще започне в 9.30 часа и ще продължи до 15.30 часа. Маратонът  ще събере около 5000 участници от 52 страни . Промените в движението в София  се забранява престоят и паркирането на превозни средства на паркинга на пл. \"Княз Александър I\" и на ул. \"Княз Александър I\" между бул. \"Цар Освободител\" и ул. \"Съборна\". ще бъде забранено влизането на превозни средства по:", "date": "2019.10.12", "title": "Движението в София в неделя ще се промени драстично заради маратона"}
{"url": "https://www.dnevnik.bg/kultura/2019/10/12/3973187_otkus_ot_nula_vreme_na_nikolai_tabakov/", "text": "                         \"Николай Табаков разказва горчивия и недъгав наш животец, събрал го в някакво дунавско градче. Прави го благо-иронично, като и сам се намесва в действието, скрит под инициалите Н.Т. Алхимията на разказа сплавя ведно човешкото живеене (с неговите безсмислици и простотии), компресира времето и дестилира сместа до един отговор. Защото се пита за смисъла на живот. А той е, настоява Н.Т., в самия живот с неговата ненакърнима вечност. В онзи живот, който е безкрайна любовна среща и чийто собствен смисъл е човекът.\" – Георги Каприев \"Нула време\" е роман за безсмислието, но и за винаги наличния смисъл. Една книга-утеха за крехкия човек с неизброимите му стремежи, с честата липса на вяра в себе си, с непрекъснатото усещане за безпътица. Книга за възможността животът да бъде друг, по-добър. Роман, който пренарежда и доизмисля митове, приказки, суеверия, вярвания и очаквания с една основна мисия: да промени Човека, да го преобърне откъм доброто; откъм безкрайната любовна среща. Всъщност Николай Табаков ни представя своеобразна възхвала на любовта, чрез която светът се пренаписва, за да се превърне в място на светостта и светлината.\" – Лора Динкова Николай Табаков е роден в с. Мандрица, Ивайловградско, през 1956 г. Живее географски разпиляно или географски любознателно – Димитровград, Видин, София, с. Яврово. Междувременно завършва Българска филология в СУ \"Св. Климент Охридски\". И пак междувременно се оказва основател и управител на издателска къща \"Анубис\". Николай Табаков е автор на над 10 книги, някои от които са издадени и в Русия, Сърбия и Германия. През 2009 г. печели Наградата \"Роман на годината\" на Съюза на българските писатели с \"Няма да е все така\". Други по-известни негови романи са \"Изгубеното поколение\" (1994), \"Пинокио\" (2001), \"Романът Ес\" (2007), \"Да\" (2011), \"Ветровете ни мраморни\" (2017). Романът на Николай Табаков \"Нула време\" не се чете за нула време. Просто времето на прочита е притегателно неусетно. Пред изкушеното читателско око се взривява феерия от образи, галерия от \"чешити\", калейдоскоп от цветни обикновени, редови личности, та до самия край на романа, който ни обдарява с усещането, че и в най-незабележимия човек има собствен космос, съизмерим с истинския в тайнствата на човешката неповторимост. Малкият град оживява в \"Нула време\", където мисълта за смисъла на живота и битовите дребнотемия съжителстват в необявено примирие, откровеният смях не страни от трагичното, а тъгата и болката търсят в смеха бягството от своята неизбежност. Прочетете тази книга. Колоритният език, говорим и мисловен, тръпката на истинното и автентичното няма да ви напуснат до последния й ред. 1. глава И ЖИВОТЪТ ТАКА Толкова – една нощ му стигна. Заваля, натрупа, къщите потънаха до кръста в сняг. Изчезнаха пътеките, скриха се уличките, смърчовете в градската градина заприличаха на катедрали. Небето падна на земята – туп! Пред смесения магазин на Кольо Бубалази излязоха двете продавачки и захванаха да правят пъртина. Така де – клиентите удобства искат, не може без пъртина. Появиха се деца на шейни, жълто куче заподскача след шейните, някъде отдалеч се чу дрезгавата сирена на големия ферибот и ние (може би и вие) инстинктивно погледнахме натам. Нищо ново – зад оскрежените смърчове, зад градската градина и зад бялата сграда на Параходството започваше реката Дунав и свършваше чак докъдето поглед стига – чак до държавата Румъния. Това си го знаехме. Само че в момента не виждахме нито държавата Румъния, нито реката Дунав, защото над всичко това плуваха облаци млечносива мъгла, а облаците приличаха на снежни кралици, на феи и на джуджета, на прескочи-кобила приличаха тези облаци. Движеха се, изменяха се, показваха различни лица и мустаци, тичаха по кафявата водна повърхност, играеха си. До самия бряг вече се бе образувала твърда замръзнала корица, а по-навътре, все още изрядко, но с някакво упорито постоянство преминаваха и преминаваха ледени блокове. Отминаваха. А ние... Е да, ние оставахме на брега. Не отминава ли и животът така? Фериботът изрева още веднъж, тишината се срина, разпадна се на снежинки и въпросителни. Къде в този ледоход – сякаш питаха снежинките, а фериботът гордо отговаряше: Аз съм български войвода, момци ми са тез! Не ѝ било писано на тишината. Още незаглъхнала параходната сирена, откъм махалата \"Кале Баба\" се зачу далечно бучене, бученето приближаваше, премина в грохот и по бялото на уличката се втурна, изпързаля се червената грамада на общинския снегорин, стар и препатил трактор, марка \"Зетор\". А в кабината, над облаци син студ и бели снежинки, над дребни неволи и човешки щения, над всичко на този и на онзи свят, високо като един невъзмутим господ, седеше не кой да е, а сам кметът Илия Торлашки, забучил на главата си каскет от ярешка кожа. Поради липса на щат общината не можеше да си позволи тракторист на постоянна заплата, затова кметът изпълняваше между другото и тази тъй важна функция – на хонорар, разбира се. Е, парите бяха малко, не си заслужаваха труда, дето се вика, но няма да си остави градеца непочистен, я! Господин кметът Торлашки! Снегоринът отмина, остана само червената му сянка по снега. Децата повлякоха шейните и отидоха да си търсят по-стръмна уличка. Дори кучето отприпка към Смесения магазин, за да провери дали някой клиент не се е подхлъзнал по пъртината и докато се подхлъзва, да вземе да разпилее продукти по снега, а ние да съберем-съберем продуктите и надлежно да му ги възстановим. Точно тогава тишината – нашата си кротка, сивичка и скучна, позната до болка, да го кажем така – и добра тишина, сякаш си пое дъх и реши, че е дошло нейното време. Но не би. Веднага след снегорина, след децата и кучето, почти по петите им, по улицата се зададе транспортно средство, то хем приличаше на лека кола, хем не приличаше. Имаше си купе, имаше си четири гуми, на пръв поглед всичко си имаше, но нямаше волан, както се полага, нямаше си дори педали, ами шофьорът му управляваше това странно возило посредством два лоста – ляв и десен. Ако искаше да завие наляво, дърпаше с всичка сила левия лост към себе си, съответно левите гуми блокираха и транспортното средство се извърташе встрани, все едно е човек, който иска да ти метне погледче през рамо. Ако обаче трябваше да удари спирачки, тогава шофьорът се изпъваше назад като струна, придърпваше и двата лоста, и – о, чудо! – транспортното средство се заковаваше на място. Така се закова пред Смесения магазин. Продавачките спряха почистването и погледнаха към транспортното средство. Оттам надникна рошава глава и сърдито отсече: – Триста грама телешки и половинка хляб! По-възрастната продавачка веднага се врътна и потъна в магазина за половинка хляб и триста грама телешки, а по-младата се олюля, после седна направо в снега, скри лице в шепи и се разплака. Транспортното средство не дочака нито тристата грама телешки, нито половинката хляб, ами изрева като див звяр и се втурна надолу по улицата, все едно че бяга от някого. Все едно, че бяга от себе си. Шофьорът на транспортното средство се казваше Петър, по прякор Иде-Му-Отръки, млад човек и много начетен по техниката. Той сам си бе измайсторил транспортното средство според нуждите и въжделенията, нуждите беше задоволил, а въжделенията никак. Беше хубаво момче, имаше си сини очи и ведра усмивка, имаше си рус перчем и широки рамене, но му липсваха нозете – след онази военна мисия в Афганистан добрите доктори ги бяха отрязали до коленете.", "date": "2019.10.12", "title": "Откъс от \"Нула време\" на Николай Табаков"}
{"url": "https://www.dnevnik.bg/sport/2019/10/12/3975793_emocionalnite_posledni_metri_ot_velikoto_biagane_na/", "text": "Елиуд Кипчоге отвори нова страница в бягането, след като пробяга класическата дистанция в маратона (42.195 км) за под 2 часа. В специален проект, в който бяха осигурени максимално добри условия пред кениеца, той завърши предизвикателството за 1.59:40,2 ч. В края на  бягането  Кипчоге призова на пейсърите да се дръпнат и финишира по емоционален начин, подкрепян от окуражителните възгласи на публиката.", "date": "2019.10.12", "title": "Емоционалните последни метри от великото бягане на Кипчоге"}
{"url": "https://www.dnevnik.bg/v_pamet/2019/10/12/3975795_pochina_roburt_forstur_-_aktyorut_s_nepokolebimo/", "text": "Робърт Форстър, актьорът с непоколебимо честен вид, чието изпълнение в \"Джаки Браун\" като съдебния гарант Макс Чери му донесе както номинация за \"Оскар\", така и завръщане в актьорския елит на Холивуд, е починал в дома си в Лос Анджелис от мозъчен тумор на 78-годишна възраст, съобщава  \"Площад Славейков\"  като цитира \"Холивуд Рипортър\". Роден е през 1941 г. в Рочестър, Ню Йорк, а дебютът му на големия екран е през 1967-а в трилъра на Джон Хюстън с Марлон Брандо и Елизабет Тейлър \"Reflections in a Golden Eye\"  . Кариерата му продължава с поредица от второстепенни роли в екшъни, хоръри, сериали и второкласни филми. През 1997-а Куентин Тарантино му дава ролята на безкомпромисния съдебен гарант в \"Джаки Браун\", с което вдъхва втори живот на кариерата му. На следващата година Гюс Ван Сант го кани да играе в своя римейк на \"Психо\". През 2001 г. Дейвид Линч му дава ролята на детектив Хенри МакНайт в мистичния трилър \"Мълхоланд Драйв\", а през 2017-а играе шериф Франк Труман в \"Туин Пийкс\".", "date": "2019.10.12", "title": "Почина Робърт Форстър - актьорът с непоколебимо честен вид"}
{"url": "https://www.dnevnik.bg/sport/2019/10/12/3974124_shte_razburka_li_aleksandur_usik_kartite_v_tejkata/", "text": "\"Проблемът, който никой в тежката категория не иска да си навлича, излиза на голямата сцена\". Така боксовите специалисти описаха Александър Усик преди дългоочаквания му дебют в тежка категория. Украинецът, който спечели всичко възможно в полутежката, отива при най-тежките и си поставя големи цели. В неделя 32-годишният Усик ще се боксира с американеца Чаз Уидърспуун и ще покаже на какво е способен. Дебютът на украинеца при най-тежките беше пред провал, след като в началото на седмицата неговият съперник Тайрън Спонг даде положителна допинг проба. В крайна сметка промотърът Еди Хърн излезе на сцената и уреди 38-годишния Уидърспуун. Американецът е с 38 победи (29 с нокаут) и три загуби, и е 74-и в класацията на BoxRec. Кой е Усик За разлика от повечето елитни боксьори от своето поколение Усик започва да се занимава с този спорт късно, едва на 15-годишна възраст. Дотогава украинецът тренира футбол в школата на \"Таврия\" (Симферопол) и показва добри заложби. Въпреки това заменя футболлния терен за боксовата зала. Само за пет години украинецът извървя пътя от аматьорския бокс до това да бъде определян за един от най-добрите състезатели в историята на полутежката категория. Боксьорът от Крим е олимпийски, световен и европейски шампион при аматьорите, а след дебюта си при професионалистите през 2013 г. е непобеден. Усик е първият боксьор в историята, който държи всички пояси в полутежката категория. През 2016 г. Усик спечели пояса на WBO, след което прибави тези на WBA, IBF и WBC. Последният му бой при полутежките беше през миналия ноември, когато победи Тони Белю и пенсионира британеца.       Преди 12 месеца за шести път в последните си седем мача Усик спечели двубой за световна титла, който се провежда в родината на неговия опонент. Дотук в професионалната си кариера украинецът има 16 победи, като 12 от тях дойдоха с нокаут. Ситуацията в тежка категория Украинецът влиза в елитната дивизия на бокса в момент, когато тя е считана за по-интересна отвсякога. През декември ще се проведе дългоочаквания мач-реванш между Анди Руис и Антъни Джошуа за световните титли на IBF, WBA и WBO, а в началото на 2020 г. се очаква и сблъсък между Дионтей Уайлдър и Тайсън Фюри за пояса на Световния боксов съвет (WBC). С агресивния си стил и техниката си Усик е считан за неудобен за всички големи имена при свръхтежките в момента.  Украинецът е с обратен гард и въпреки че е по-нисък от Джошуа, Уайлдър или Фюри, физическите му данни са впечатляващи. Усик има ръст от 191 сантиметра, а разтегът на ръцете му е близо 2 метра (198 см). По този показател той отстъпва само на големите трима в дивизията и е пред Анди Руис. \"Моята крайна цел е да се бия за световните титли, да се бия с най-добрите боксьори. Това са Джошуа, Уайлдър, Руис и Фюри и аз вярвам в себе си. Чувствам се готов и уверен, не мисля че Джошуа има проблеми срещу по-ниските от него. Всичко опира до качества\", каза Усик наскоро. Украинецът вече има път, който да следва, след като може да стане третият боксьор печелил титлите при полутежките и в тежка категория. До момента това са правили единствено Ивендър Холифийлд и Дейвид Хей.", "date": "2019.10.12", "title": "Ще разбърка ли Александър Усик картите в тежката категория на бокса"}
{"url": "https://www.dnevnik.bg/razvlechenie/2019/10/12/3975831_bulgarska_pevica_zapisa_rekord_na_gines_za_nai-nisuk/", "text": "Рекорд на \"Гинес\" за най-нисък глас на планетата е признат на народната певица Марияна Павлова от Смолян. Тя е дъщеря на друга известна родопска певица - Христина Лютова, съобщи БНР. Условието за рекорда било да започне от произволен тон и без въздух, на полутонове, да стигне до тона, за който кандидатства - си бемол на контра октава. Марияна Павлова отдавна мечтаела за този рекорд. От пет години живее в Лондон. Преди това в България търсила спонсори, за да осъществи мечтата си, но тук не успяла. Новината дошла късно в четвъртък, след като певицата получила потвърждение от организацията, че е титуляр с най-ниския контраалт в света. Марияна Павлова е работила е 16 години в ансамбъл \"Родопа\" в Смолян, пяла е в в \"Космическите гласове\", \"Драгостин Фолк Национал\", \"Големите български гласове\", в камерните формации, квартет \"Славей\", Каба трио \"Родопея\". Марияна Павлова е \"златен глас\". Чуйте изпълнение на трио \"Родопея\" - Христина Лютова, вергиния Овчарова и Марияна Павлова във видеото.", "date": "2019.10.12", "title": "Българска певица записа рекорд на \"Гинес\" за най-нисък глас"}
{"url": "https://www.dnevnik.bg/bulgaria/2019/10/12/3975790_bulgariia_niama_da_izgrajda_novi_bejanski_lageri/", "text": "България няма да изгражда нови бежански лагери в очакване на друга мигрантска вълна от Турция. Това заяви премиерът Бойко Борисов по време на 15-ото изложение на животновъдите, което се провежда край Сливенски минерални бани, предаде БНР. Според Борисов към този момент Турция стриктно спазва двустранното споразумение и натискът към днешна дата по границата ни е нулев. Премиерът коментира, че в този напрегната обстановка ще разчита на дипломацията и добрия тон към Турция, за което ще призове и колегите си в Брюксел. Той обяви, че дипломацията е важна в случай, че \"хвърлят жени и деца през оградата\". \"Имаме ясна договорка на базата на споразумението, на базата на добросъседството и турските власти, абсолютно стриктно, коректно спазват споразумението към България и имаме нула миграционен натиск. Така, че не виждам никакъв смисъл нито да сторим нито да се подготвяме с лагери. Напротив, дипломацията, натискът, спирането на военните действия, регулиране на събитията в Сирия – това е решението. Нито огради, нито армия, нищо не може да ни спаси\", каза министър-председателят. По-късно Борисов бе в Стара Загора, където пред журналисти обяви, че след магистрала \"Хемус\" ще направят и пътищата в Северозападна България. Преди няколко дни той направи заявка, че след като е готова магистралата, ще се оттегли от властта.", "date": "2019.10.12", "title": "България няма да изгражда нови бежански лагери"}
{"url": "https://www.dnevnik.bg/biznes/2019/10/12/3975837_pokanata_kum_bulgariia_za_chakalniata_na_evrozonata/", "text": "Българската кандидатура за влизането в чакалнята за еврозоната – ERM II, изглежда, ще се отложи с още няколко месеца, пише  \"Капитал\"  като се позовава на изказване на ръководителя на Европейския съвет по преструктуриране Елке Кьониг. \"България ще бъде първата държава, която ще влезе в Банковия съюз, ако всичко мине по план, въпреки че не използва еврото (като национална валута - бел. авт.)\", заяви Елке Кьониг на пресконференция в Брюксел. България заяви желанието си да се присъедини едновременно към валутния механизъм ERM II и към Банковия съюз миналата година, като пое конкретни ангажименти, за да си осигури позитивно решение за влизане т.нар. чакалня на еврозоната. \"Ще видим в какъв момент България е изпълнила всички ангажименти, за да даде ЕЦБ зелена светлина за присъединяването към Банковия съюз. Мисля, че сегашните очаквания са за първото-второто тримесечие на следващата година. Да видим\", казва Кьониг. Това е първият коментар на високопоставен представител на банков регулатор, който коментира темата, след като през юли станаха ясни резултатите от цялостната оценка на българската банкова система, направени от ЕЦБ, пояснява изданието. Стрестестът показа капиталов недостиг в ПИБ и в Инвестбанк. \"Капитал\" напомня, че водещата институция в процеса е Европейската централна банка, откъдето все още няма официален отговор дали България е добре дошла да установи тясно сътрудничество с ЕЦБ. Водената от Кьониг институция на този етап само следи темата, доколкото с влизането в Банковия съюз и българският Фонд за преструктуриране на банки трябва да се прехвърли към европейския.", "date": "2019.10.12", "title": "Поканата към България за чакалнята на еврозоната може да се отложи"}
{"url": "https://www.dnevnik.bg/photos/2019/10/12/3975829_fotogaleriia_sred_shokoladovi_izkusheniia/", "text": "За пета поредна година в София днес и утре се провежда фестивал на шоколада.", "date": "2019.10.12", "title": "Фотогалерия: Сред шоколадови изкушения"}
{"url": "https://www.dnevnik.bg/sport/2019/10/12/3975841_sporting_lisabon_obmislia_da_preimenuva_stadiona_si_v/", "text": "Президентът на \"Спортинг\" (Лисабон) Федерико Варандас заяви, че е възможно в бъдеще клубът да преименува стадиона си в чест на звездата на \"Ювентус\" Кристиано Роналдо. Според медиите в Италия отборът планира да го направи, след като португалската звезда сложи край на кариерата си. \"Това е хипотеза, която не отхвърляме настрана. Бихме били много горди името му да бъде свързвано с нас\", каза Варандас, цитиран от \"Тутоспорт\". Пътят към професионалния футбол на Роналдо започна от \"Спортинг\", в чиято школа нападателят изкара пет години. Той изигра един сезон за тима от Лисабон, след което премина в \"Манчестър юнайтед\" през 2003 г. \"Кристиано е и винаги ще бъде един от най-великите символи в клубната ни история. Що се отнася до младите, опитваме се да запазим неговия пример в академията, където момчетата тренират всеки ден\", допълва Варандас. \"Спортинг\" играе домакинските си мачове на \"Жозе Алваладе\", който е с капацитет от 50 095 места.", "date": "2019.10.12", "title": "\"Спортинг\" обмисля да преименува стадиона си в чест на Роналдо"}
{"url": "https://www.dnevnik.bg/sviat/2019/10/12/3975846_snimka_na_denia_djein_fonda_v_beleznici/", "text": "Актрисата Джейн Фонда беше задържана пред Капитолия във Вашингтон, докато протестираше мирно срещу климатичните промени, съобщи Асошиейтед прес. Полицаи сложиха белезници на 81-годишната актриса и я отведоха до полицейски автомобил. Фонда бе сред 16-те човека, задържани за участие в незаконен протест. Тя бе освободена няколко часа по-късно. Преди да бъде задържана, Фонда произнесе реч, в която нарече климатичните промени \"колективна криза, която изисква колективни действия сега\".", "date": "2019.10.12", "title": "Снимка на деня: Джейн Фонда в белезници"}
{"url": "https://www.dnevnik.bg/biznes/2019/10/12/3975562_oblastite_na_jug_i_na_sever_ot_sofiia_razlichni/", "text": "                         Няма съмнение, че регионът около София е икономически най-развитата част на България, като по много индикатори столицата се приближава или дори надхвърля средноевропейските стойности. Областите на юг и на север от нея обаче често остават на дъното на класациите за икономическо развитие, било то по доходи, производство или инвестиции. Това обаче не означава, че западните области страдат от едни и същи проблеми или биха се повлияли от едни и същи решения. По тази причина, ще разгледаме в малко повече подробности особеностите на икономическото развитие на няколко от областите на север и на юг от София – от едната страна това са Кюстендил и Благоевград, а от другата са Видин и Монтана, в опит да разграничим индивидуалните им проблеми. Анализът на икономическото развитие и потенциал на областите на север и на юг от София често, и с право, се фокусира върху демографското им развитие и потенциал. Разглеждайки структурата населението им (Графика 1), изглежда че Благоевград се различава чувствително от останалите, най-вече по чувствително по-големия си дял на трудоспособното население (15-64 годишните), и малко по-висок дял на младежите под 15 годишна възраст. Същевременно останалите три области имат сравнително повече хора в пенсионна възраст. Структурата на населението има пряко отношение към потенциала за развитие на отделните области, което неизменно се отразява както на интереса на инвеститорите, така и на особеностите на работата на здравните и социалните системи.      Бъдещата динамика на населението на четирите области също изглежда различно. Докато Кюстендил, Монтана и Видин са с най-ниските коефициенти на естествен прираст в страната (-13‰, -14‰ и -16‰ съответно), то Благоевград (-4,5‰) е с едно от най-добрите отношения между раждаемостта и смъртността в страната. Същото важи и за механичния прираст – въпреки че и чертите области са с отрицателен баланс между заселващи и изселващи се хора, това е много по-голям проблем в двете северни области, които годишно губят по 6-8‰ от населението си в следствие на миграционни процеси. От значение е и разпределението на градското и селското население – Благоевград е с чувствително по-нисък дял на градското (60% на фона на 70% в Кюстендил и по 65% в двете северни области). Прегледът на структурата и динамиката на населението сочи, че запазването му и забавянето на застаряването в близко бъдеще ще е значително предизвикателство за три от областите на юг и на север от София, и в по-малка степен за Благоевград. В индикаторите на пазара на труда различията по линията север-юг вече са ясно видими. Докато безработицата в Благоевград и Кюстендил достига рекордно ниска нива през 2018 г., то в Монтана и Видин тя остава двуцифрена с тенденция към влошаване през последната година (Графика 2). Южните области до голяма степен успяват да се възползват от възстановяването след кризата и подобряват условията на трудовите си пазари, но това не важи за северните. Аналогично е състоянието на заетостта –коефициентът на заетост на работоспособните в Благоевград вече достига 71%, в Кюстендил – 68%, а в двете северни области той е под 60%, включително с подчертано отрицателен тренд в Монтана.      Трябва да отбележим, че е трудно обяснението за тези различия да се търси в образователната структура на четирите области. Монтана е единствената от тях с много нисък дял на висшистите (12,6% от работоспособните, с тенденция към спад). Благоевград пък е със сравнително висок дял на хората с основно и по-ниско образование – почти 1/5, но това очевидно не пречи на експанзията на трудовия пазар, което най-вероятно се обяснява с преобладаващия профил на производството в областта, където, особено доскоро, беше доминираща шивашката промишленост. Инвестиционната активност също чувствително разделя четирите области, но по тази група индикатори Кюстендил също прилича по-скоро на северните области, отколкото на Благоевград (Графика 3). Интересно е да отбележим обаче, че Монтана и Видин са сред областите, които се справят относително добре с усвояването на европейски средства – и двете са със стойност над средната. Въпреки това слабото развитие на тези области за пореден път подкрепя тезата, че европейските фондове не са успешен заместител на частните инвестиции, и не успяват да създадат устойчиво подобрение в икономическото и социалното състояние на населението.      За разлика от останалите, тази категория позволява да се прави директен паралел между областите на север и на юг от София, тъй тук класирането им е много сходно. Видно е че, по-високите инвестиции и по-активния пазар на труда в Благоевград все още не водят до чувствително подобрение нито при заплащането (Графика 4), нито при доходите на домакинствата. Що се отнася до доходите, Видин е единствената област от разглежданите, която остава далеч назад – годишен доход от 3,5 хиляди лева на лице от домакинство през 2017 г. , на фона на 4,5–5 хиляди лева за останалите три. Това е най-вече в следствие на големия дял на доходите от пенсии и ниския дял на доходите от работна заплата във Видин, което не позволява на областта чувствителен ръст на доходите.     ", "date": "2019.10.12", "title": "Областите на юг и на север от София – различни проблеми, различни решения"}
{"url": "https://www.dnevnik.bg/sviat/2019/10/12/3975869_indiiskiiat_premier_subra_bokluci_ot_jivopisen_plaj/", "text": "Индийският премиер Нарендра Моди се разходи и събра пластмасови боклуци по живописен плаж в южния индийски курорт Мамалапурам, където e срещата му с китайския президент Си Цзинпин, предаде \"Ройтерс\". Моди и Си пристигнаха снощи в луксозния курорт, прочут с древните си храмове и прекрасните условия за уиндсърфинг. Моди публикува видеозапис, на който тича по плажа и събира в найлонов чувал пластмасови бутилки, обелки от банани и други боклуци. Премиерът води война с пластмасовите бутилки и напомня колко мръсни са публичните места в Индия. \"Плогинг (едновременно тичане и събиране на боклуци) тази сутрин на плаж в Мамалапурам. Продължи около 30 минути. След това предадох \"колекцията си\" на Джейарадж, който работи в хотела\", написа Моди в Туитър. \"Нека почистим и направим по-красиви публичните места! И да бъдем здрави и в добра форма\", добави премиерът. Индийските градове, включително Делхи и Мумбай са сред градовете с най-високи нива на замърсяване на въздуха в света, както и с много мръсни улици заради камарите боклук и лошото управление. Моди настоява употребата на еднократни пластмасови торбички да бъде спряна през 2022 г. Моди разведе лично снощи Си из Крайбрежния храм, строен през 7-и и 8-и век и из други древни забележителности, които са включени в културното наследство на ЮНЕСКО. Те ще бъдат затворени за посетители в двата дни на неофициалната среща на върха, посочва \"Ройтерс\". /БТА", "date": "2019.10.12", "title": "Индийският премиер събра боклуци от живописен плаж"}
{"url": "https://www.dnevnik.bg/analizi/2018/10/11/3975685_deset_puti_kogato_urumov_e_imal_obshto_s_isteriiata/", "text": "След скорошните събития на всички стана ясно, че истерията около стратегията за децата е сериозен проблем. Бойко Борисов и Томислав Дончев обявиха, че са били запознати с проблема, но не стана ясно, защо не са били взимани каквито и да е мерки, включително открита позиция, каквато виждаме чак сега. Дончев сподели и че пиар в Министерството на отбраната е участвал в разпалването на тази истерия. Бързо стана ясно, че става дума за Александър Урумов, който е привлечен лично от Каракачанов и е доста близък до него и партията му.   от своя страна отрече да има нещо общо. Е, следейки активността му в дори само в основната група на торбаланците, виждаме съвсем друго. Той не само споделя фалшиви новини и разпространява лъжи за практиката на социалните служби и същността на стратегията, но и е един от уважаваните членове на тази групичка.", "date": "2019.10.12", "title": "Десет пъти, когато Урумов е имал общо с истерията покрай стратегията за децата"}
{"url": "https://www.dnevnik.bg/sport/2019/10/12/3975850_fotogaleriia_biaganeto_otvud_choveshkite_vuzmojnosti/", "text": "Елиуд Кипчоге е на гребена на вълната от щастие, след като  . Кениецът стана първият човек, който пробяга класическата дистанция (42.195 км) за под 2 часа. Опитът обаче няма бъде признат за рекорд, тъй като събитието не е официално състезание от календара на Международната федерация по лека атлетика.", "date": "2019.10.12", "title": "Фотогалерия: Бягането отвъд човешките възможности"}
{"url": "https://www.dnevnik.bg/biznes/2019/10/12/3975870_borisov_predupredi_che_sled_10_g_vuglishtata_shte_sa/", "text": "Премиерът Бойко Борисов предупреди, че след 10-15 г. въглищата ще станат \"много скъп лукс\", а опазването на човешкото здраве е по-важно. Той говори пред журналисти в Стара Загора, където е на посещение. \"Заставаме зад миньорите и енергетиците от мини \"Марица - изток\", но вредните емисии и цените им вече стават такива, че след 10-15 години ще е много скъп лукс това гориво\", коментира Борисов, цитиран от \"Фокус\". Премиерът добави, че ако се стигне до критичен момент, ще се осъществи комуникация със служителите на мини \"Марица-изток\". \"Виждате какво се случва с екологията по света. Огромният натиск и срещу вредните емисии. Ние сме в Европа. Човешкото здраве е на първо място и като се казва: \"приемаме, че има вредни емисии\". Да, де, но приемаме, че и заболяванията са много. Кое е по-важното?\", попита риторично министър-председателят. Европейския съюз държавите членки да постигнат нулеви въглеродни емисии до 2050 г. Българската държава  планира да запази мощностите  в комплекса \"Марица изток\" поне до 2030 г. Наскоро Борисов коментира, че втора атомна централа трябва да се построи в период от 10 г., \"з а да не увиснем само на кюмюра\".   Междувременно Българският енергиен холдинг сключи договор с международна консултантска компания, която трябва да изготви оценка на адекватността на електроенергийната система и да разработи механизъм за разпределяне на капацитети за въглищните централи, които да им осигурят финансиране и продължаване на съществуването. Повече от 10 хиляди жители на Стара Загора и околните общини са пряко заети в \"Мини Марица-изток\" и въглищните тецове, а няколко пъти повече са тези, чиято работа е косвено свързана с енергийния комплекс, където се произвежда около 40% от електроенергията. Доклад на \"Грийнпийс \", публикуван наскоро, постави България на 19-то място сред 20-те най-големи замърсители на планетата чрез създавани от човека емисии на серен диоксид (SO2). С 350 хиляди тона, изхвърлени в атмосферата тя е и единственият член на Европейския съюз в този непрестижен списък. Всичките емисии идват от въглищни електроцентрали. Експерти отдавна предупреждава т, че като не се подготвя за поетапно затваряне на въглищни централи, а го отлага, правителството залага социално напрежение, увеличени разходи вбъдеще и финансови рискове за държавната енергетика, предупреди Центърът за изследване на демокрацията в обширен доклад през април.", "date": "2019.10.12", "title": "Борисов предупреди, че след 10 г. въглищата ще са лукс, а здравето е най-важно"}
{"url": "https://www.dnevnik.bg/sviat/2019/10/12/3975877_gruckiiat_sinod_prizna_nezavisimostta_na_pravoslavnata/", "text": "Светият синод на Гръцката православна църква призна автокефалността на православната църква на Украйна, следвайки искането на вселенския патриарх Вартоломей, съобщи в. \"Катимерини\". Според решението на синода, който се състои от 80 гръцки архиереи, главата на Гръцката православна църква архиепископ Йероним ще споменава своя украински колега Епифаний по време на религиозни служби заедно с имената на други православни духовни лидери. Вселенският патриарх Вартоломей  подписа на 5 януари документа , с който Православната църква на Украйна се признава за независима църква, отделна от Украинската православна църква към Московската патриаршия. Това стана възможно след решение на Вартоломей, което отвори път за създаване в Киев на канонична автокефална църква. Стъпката обтегна отношенията с Руската православна църква, която прекъсна евхаристийно общение с Вселенската патриаршия.", "date": "2019.10.12", "title": "Гръцкият Синод призна независимостта на православната църква на Украйна"}
{"url": "https://www.dnevnik.bg/sport/2019/10/12/3975875_vduhnoveniiat_medvedev_shte_spori_za_titlata_v_shesti/", "text": "Руският тенисист Даниил Медведев затвърди страхотната си форма с достигането до финала на турнира от сериите \"Мастърс\" в Шанхай. Той ще спори за титлата след успех със 7:6 (5), 7:5 над Стефанос Циципас от Гърция. Във финала Медведев ще играе с Александър Зверев. 22-годишният германец се справи с Матео Беретини след 6:3, 6:4. Медведев впечатлява с играта си на твърди кортове, като достигна до шести пореден финал. За 74 дни той е изиграл впечатляващите 31 мача. Серията му започна с турнирите във Ваншингтон (АТП 500) и Монреал (АТП 1000), където загуби финалите съответно от Ник Кириос и Рафаел Надал. Впоследствие Медведев спечели титлата от мастърса в Синсинати. Руснакът се оказа на пътя на Григор Димитров  по време на последния за годината турнир от Големия шлем US Open. Медведев елиминира българина в полуфиналите, а в спора за титлата загуби в пет сета от Надал. В последния си турнир преди надпреварата в Шанхай руснакът грабна трофея в Санкт Петербург (АТП 250).", "date": "2019.10.12", "title": "Вдъхновеният Медведев ще спори за титлата в шести пореден турнир"}
{"url": "https://www.dnevnik.bg/sport/2019/10/12/3975907_za_pruv_put_ot_38_g_holandec_pokori_klasikata_obikolka/", "text": "Бауке Молема от \"Трек Сегафредо\" спечели Обиколката на Ломбардия, последното голямо еднодневно състезание за годината. Холандецът не беше слаган сред големите фаворити, но успя да покори \"Класиката на падащите листа\", както е известна надпреварата около езерото Комо. Молема е първият холандец, който печели в Ломбардия от 38 години насам. За последно това стори Хени Койпер през 1981 г. Дотук в кариерата си Молема не беше завършвал по-напред от седмо място в Ломбардия. Холандецът записва 13-а професионална победа и първа от година насам. За \"Трек\" успехът е пръв в един от колоездачните монументи от победата на Фабиан Канчелара в Обиколката на Фландрия.   Състезанието в региона на езерото Комо е сред петте най-значими еднодневни, заедно с Милано – Санремо, Обиколка на Фландрия, Париж – Рубе и Лиеж – Бастон – Лиеж. През 2019-а за четвърта поредна година петте големи класики бяха спечелени от петима различни колоездачи. В Милано-Санремо триумфира Жулиан Алафилип, Фландрия беше  спечелена от Алберто Бетиол , шампион в  Париж-Рубе стана Филип Жилбер , а в Лиеж-Бастон-Лиеж - Якоб Фулсанг. Решителната атака на Молема дойде на предпоследното изкачване Чивилио. Холандецът се откъсна в момент, когато другите събираха сили след няколко поредни ускорения. Той отвори аванс от 30 секунди и в останалите около 15 км останалите не го наближиха. Втори зад Молема на 16 секунди финишира Алехандро Валверде. 39-годишният испанец завърши втори в Ломбардия за трети път в кариерата си. Трети се нареди шампионът от Обиколката на Франция Еган Бернал. В топ 10 завършиха още Фулсанг, Майкъл Уудс, Джак Хейг, Примож Роглич, Емануел Бухман, Пиер Латур и Руди Молар. Молема измина дистанцията от 243 км за 5:52.59 часа със средна скорост от 41.3 км/ч. По този показател 113-ата Обиколка на Фландрия се превърна в седмата най-бърза в историята на състезанието.", "date": "2019.10.12", "title": "За пръв път от 38 г. холандец покори класиката Обиколка на Ломбардия"}
{"url": "https://www.dnevnik.bg/photos/2019/10/12/3975903_fotogaleriia_nai-silniiat_ot_polovin_vek_taifun/", "text": "Най-силният от половин век тайфун, наречен \"Хагибис\" връхлетя днес Япония. ", "date": "2019.10.12", "title": "Фотогалерия: Най-силният от половин век тайфун връхлетя Япония"}
{"url": "https://www.dnevnik.bg/sport/2019/10/12/3975835_grigor_dimitrov_shte_sreshtne_amerikanec_ili/", "text": "Григор Димитров ще започне участието си в турнира от сериите АТП 250 в Стокхолм директно от втория кръг. Там  българинът , който получи \"уайлд кард\" за надпреварата, ще се изправи срещу Сам Куери или тенисист от квалификациите. Димитров, който е поставен втори в схемата, е играл три пъти срещу американеца. Българинът е излизал победител във всичките си мачовете срещу Куери, който е 45-и в ранглистата. При успех Димитров може да играе с Пабло Кареньо Буста (№5). На полуфинал е възможна среща с Тейлър Фриц (№3), като по-големите имена в долната част са Даниел Еванс (№8) и Филип Крайнович. Италианецът Фабио Фонини е водач в схемата. Димитров, който 27-и в ранглистата, ще участва за осми път в турнира. Именно в Стокхолм дойде първата му титла при професионалистите през 2013 г. Българинът игра още финали през 2014 и 2017 г., като миналата година не участва. Надпреварата в Стокхолм започва в понеделник. До края на годината Димитров е заявил още участие на турнира във Виена, който ще се проведе от 21 до 27 октомври.", "date": "2019.10.12", "title": "Григор Димитров ще срещне американец или квалификант на старта в Стокхолм"}
{"url": "https://www.dnevnik.bg/sport/2019/10/12/3975917_zagurbete_politikata_ili_kak_premina_shouto_na_nba_v/", "text": "С призиви от феновете за загърбване на политиката в спорта премина мачът между \"Лос Анджелис лейкърс\" и \"Бруклин нетс\", който се игра в Китай. За двубоя се предполагаше, че може да доведе до още напрежение заради обтегнатите отношения между азиатската държава и НБА. Причина за това стана  туит на генералния мениджър на \"Хюстън рокетс\" Дарил Морей  в подкрепа на  протестиращите в Хонконг . По-късно комисионерът на НБА защити правото на Морей да изразява личната си позиция. \"Спортът е нещо чисто и няма да спра да ходя на мачове (на НБА), защото Морей говори за неща, които не разбира\", казва фен от мача в Шънджън, който се намира на 30 км от границата с Хонконг, съобщава \"Ройтерс\". Според информацията повечето мнения са се обединили около тезата, спортът да стои далеч от политическите настроения. \"Погрижете се за безопасността на вас и близките ви и не показвайте никакви банери\", призоваха организаторите преди началото на мача, с което възможностите за напрежение бяха ограничени до минимум. Заради напрежението  НБА забрани на играчите на \"Лейкърс\" и \"Нетс\" да дават интервюта след двубоя . Китай е важен пазар, като азиатската страна носи по 4 милиарда долара годишно на НБА.", "date": "2019.10.12", "title": "Загърбете политиката, или как премина шоуто на НБА в Китай"}
