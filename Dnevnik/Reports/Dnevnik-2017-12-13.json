{"url": "http://www.dnevnik.bg/sport/2017/12/13/3096858_nulevi_ravenstva_ostaviha_livurpul_i_arsenal_izvun_top/", "text": "Ливърпул\" и \"Арсенал\" направиха грешни стъпки в битката за топ 4 след нулеви равенства срещу два от отборите в дъното на класирането - \"Уест бромич\" и \"Уест хем\". Ромелу Лукаку сложи край на головата си суша, за да изведе \"Манчестър юнайтед\" до минимална победа с 1:0 при домакинството на \"Борнемут\", а \"Тотнъм\" спечели с 2:0 срещу \"Брайтън\" у дома. \"Червените дяволи\" събраха 38 точки и върнаха разлика от 11 точки до убедителния лидер \"Манчестър сити\", който тази вечер  постави рекорд по поредни победи във Висшата лига . Тимът на Жозе Моруиньо се откъсна с три точки пред шампиона \"Челси\", който заема третата позиция. \"Тотнъм\" се изкачи в първата четворка с 31 точки. Със същия актив, но с по-лоша голова разлика са \"Ливърпул\" и \"Бърнли\". \"Арсенал\" е седми с 30 точки след третия си пореден мач без победа в шампионата. \"Арсенал\" изигра много безличен мач срещу \"Уест хем\" въпреки промените в предни позиции. Оливие Жиру замени Александър Лаказет в центъра на атаката, а Алекс Иуоби застана на десния фланг. Място в стартовия състав получиха още Аарън Рамзи и Ейнсли Мейтланд-Нилс. Тимът на Арсен Венгер очаквано контролираше топката през повечето време, но много трудно стигаше до ситуации за гол. \"Уест хем\" беше добре организиран в отбрана, а в същото време беше отборът, който атакуваше по-опасно. В 15-ата минута Марко Арнаутович прати топката във вратата на \"Арсенал\" след чудесен удар с глава, но попадението беше отменено заради засада. Гостите също бяха близо до гола при една ситуация, но изстрел на Иуоби срещна страничната греда. След почивката \"Арсенал\" натисна, но повечето удари на гостите не намираха целта. Адриан също беше много стабилен на вратата в редките случаи, когато трябваше да се намесва. В последната минута на редовното време \"Уест хем\" можеше да открадне трите точки, но страхотен удар на Хавиер Ернандес разтресе напречната греда и тупна на голлинията. На \"Анфийлд\" \"Ливърпул\" записа второ поредно равенство след това срещу \"Евертън\" (1:1) през уикенда. Юрген Клоп заложи на \"фантастичната четворка\" в атака - Мохамед Салах, Филипе Коутиньо, Роберто Фирмино и Садио Мане. Това обаче не помогна на \"мърсисайдци\" да пробият стената на \"Уест бромич\". Двата отбора изиграха двуостър мач, в който имаше чудесни възможности за гол и пред двете врати. В 82-ата минута влезлият като резерва Доминик Соланке прати топката в мрежата на \"Уест бромич\", но попадението правилно беше отменено заради игра с ръка. \"Манчестър юнайтед\" също не беше никак убедителен у дома срещу \"Борнемут\". Играта на \"червените дяволи\" дотолкова не се хареса на феновете, че от трибуните на \"Олд трафорд\" започнаха да се чуват призиви \"атака, атака\". \"Борнемут\" започна по-добре мача и единствено поредната порция страхотни намеси на Давид де Хеа лиши гостите от гол. Домакините поведоха в 26-ата минута с първия си точен удар. Остро критикуваният за играта си Лукаку се реваншира за пропуските в последните срещи и отбеляза с глава след подаване на Хуан Мата. През втората част тимът на Моуриньо игра доста прагматично и често приемаше играта в своето наказателно поле. Домакините все пак имаха две добри възможности да решат мача с втори гол. Антони Марсиал направи огромен пропуск в 60-ата минута, а мощен удар на Маркъс Рашфорд в 72-ата минута срещна гредата. Домакините трябваше да треперят в последния минути, но удържаха крехкия си аванс. \"Тотнъм\" също имаше доста трудности срещу новака \"Брайтън\", но спечели с два гола в края на двете полувремена. Десният краен бранител Серж Орие, който замени Киърън Трипиър в стартовия състав, откри резултата в 40-ата минута. Намиращият се в страхотна форма Хьон Мин Сон вкара гола на успокоението за \"шпорите\" в 87-ата минута.", "date": "2017.12.13", "title": "Нулеви равенства оставиха \"Ливърпул\" и \"Арсенал\" извън топ 4"}
{"url": "http://www.dnevnik.bg/biznes/2017/12/13/3096698_poskupvaneto_na_vodata_e_neizbejno_obiavi_ministur/", "text": "Каквито и механизми да се приемат, плавното прогнозируемо поскъпване на питейната вода остава неизбежно. Това каза министърът на регионалното развитие и благоустройството Николай Нанков, цитиран от БТА, на дискусия за финансирането на ВиК-сектора, организирана от парламентарните комисии по регионално развитие и по околна среда и води. Миналата седмица омбудсманът Мая Манолова настоя Комисията за енергийно и водно регулиране да намали цените, одобрени с инвестиционните планове на ВиК дружествата още преди година и предупреди, че ще ангажира прокуратурата, ако това не се случи. Днес министърът напомни, че в случая става дума за услугата предоставяне на питейна вода с необходимото качество и количество и отвеждането на отпадните води, която струва пари. При повишението на цените ще се следи строго социалният компонент, увери министърът. По думите му коментарите за шоково поскъпване са несъстоятелни, защото причина за него са приети през 2015 г. промени в Закона за водите. С тях е въведено изискването за единна цена на водата на обособена територия, довело до поскъпване с 60 - 70% в различни общини. Министърът отбеляза, че в стратегията за финансиране на ВиК-отрасъла е предложено въвеждането на водни социални помощи за най-уязвимите, най-бедните граждани. Те ще бъдат поети за сметка на приходите на ВиК операторите от всички останали, каза той. Нанков посочи, че това е солидарен подход. Ще се събират по 0.10 лв. на всеки потребен кубичен метър вода. При потребление от около 500 млн. кубика на годишна база става въпрос за ресурс от около 50 млн. лв., който ще бъде влаган за подобряване на инфраструктурата в населените места, които по обективни причини са лишени от достъп до европейско и друго финансиране, каза министърът. Без сериозен консенсус бъдещето на ВиК-отрасъла не би могло да бъде розово, коментира той. Нанков определи ВиК-сектора като един от най-тежките в обществено-икономическия живот - над 90 хил. км ВиК-мрежа, над 5000 резервоара, 3000 помпени станции, над 90 пречиствателни станции и над 6000 водоизточника. Инвестиции през настоящия програмен период, в по-голямата си част по линия на оперативната програма \"Околна среда\" се базират на нов подход - бенефициенти да бъдат ВиК-дружествата, като ще се финансират част от инвестициите им, коментира министърът. Той допълни, че европейските средства не покриват и половината от нуждите на сектора, но решават най-наболелите проблеми. Нуждата е от 5.5 млрд. лв. инвестиции, а от еврофондовете се осигуряват около 2.5 млрд. лв.", "date": "2017.12.13", "title": "Поскъпването на водата е неизбежно, обяви министър Нанков"}
{"url": "http://www.dnevnik.bg/video/2017/12/13/3096713_video_drugite_novini/", "text": "Ето акцентите днес: Терминал 1 и терминал 2 вече са с еднакви такси България на първо място по разходи за комуникации Най-младият остров ще разкрие тайни за Марс Създадоха хапче на щастието и любовта Принцовете при джедаите Маймуна си прави селфи сесия", "date": "2017.12.13", "title": "Видео: Другите новини"}
{"url": "http://www.dnevnik.bg/sviat/2017/12/13/3096572_razvod_s_vugledobiva_i_zeleni_obligacii_-/", "text": "Две години след срещата, довела до глобалното климатично споразумение от Париж, френският президент Еманюел Макрон събра световни лидери и компании в столицата на страната, за да търси решение на борбата с климатичните промени. Макар  той да предупреди , че битката с глобалното затопляне може да се окаже изгубена, участниците в срещата обявиха редица обещания. Ангажиментите, които се поемат като част от срещата, не са обвързващи, но организаторите се надяват те да дадат нов тласък на борбата срещу климатичните промени. \"Ройтерс\" обобщава най-важните намерения, заявени на срещата. , които управляват активи на стойност над 26 трилиона долара, казаха, че ще засилят натиска върху най-големите корпоративни източници на парникови газове, за да се борят с климатичните промени. Според тях това би било по-ефикасно, отколкото ако просто отправят заплахи да спрат инвестициите. Последното би било единствено мярка за краен случай, а преди това, ако замърсителите отказват да съдействат, би се прибегнало основно до изявления, резолюции и гласувания. \n     обяви, че \"гледа позитивно\" на плановете за намаляване на капиталовите изисквания за банкови инвестиции, които щадят природата, за да стимулират \"зелената икономика\" и да се борят срещу климатичните промени. Подобна стъпка може да е част от по-общ пакет от мерки, които ЕС планира да представи през март, за да изпълни целта да намали емисиите с 40% до 2030 г., за което предвижда, че допълнителни нисковъглеродни инвестиции в размер на около 180 милиона евро биха били необходими всяка година. Сега ЕС предоставя отстъпка от 23.81 процента за намаляване на капитала за банки, които кредитират инвестициите на малки фирми на стойност под 1.5 милиарда евро. Обмисля се също така намаление от 15 процента за дела от инвестицията над този праг.    проучвания и добив на нефт и газ след 2019 г. с някои изключения.  каза, че ще издаде първите си облигации за проекти, с които ще намали въглеродните емисии на страната, след като редица страни продадоха или обявиха планове да продават \"зелени\" облигации. Полша направи това преди година, последва Франция, която емитира облигации на стойност 7 милиарда евро през януари. Плановете на Белгия предвиждат за първото тримесечие на 2018 г. общата стойност на \"зелените\" книжа, които ще издаде, да е 3 до 5 милиарда евро.  каза, че до края на 2025 г. ще спре да финансира компании, доставящи публични услуги, които набавят над 5 на сто от енергията си от въглища. ING също така ще поддържа нови клиенти, чиято зависимост от въглища е под 10%, ако те имат стратегия, с която да я съкратят до 0% до 2025 г. До тази година ING ще спре постепенно заемите за отделни въглищни централи. ще увеличи четирикратно инвестициите в \"зелени\" проекти и ще задели 9 милиарда евро за това до 2020 г. Тя ще разграничи инвестициите си от въгледобива, като намали тези в компании, над 30% от приходите на които идват от въглища. Няма да се предлагат застрахователни услуги за нови мини и проекти, свързани с извличане на петрол от катранени пясъци, нито за свързаните с тях проекти за пренос на изкопаеми горива. , държавната електрическа компания на Франция, планира голям пробив в слънчевата енергия във Франция, който се очаква да струва около 25 милиарда евро. Целта на Е Де Еф е да построи 30 гигавата соларни мощности до 2035 г. като част от усилията на Франция за значително разгръщане на възобновяемите енергийни източници. e готова да инвестира милиард евро, за да подобри енергийната ефективност във Франция за следващите пет години, каза изпълнителният директор на компанията преди срещата в Париж. Според Engie договорите, свързани с енергийна ефективност, вече представляват 700 милиона евро от оперативните ѝ приходи и че тази стойност вероятно ще се увеличи четири пъти до 2026 г.", "date": "2017.12.13", "title": "\"Развод\" с въгледобива и \"зелени\" облигации - обещанията на климатичната среща в Париж"}
{"url": "http://www.dnevnik.bg/evropa/evropeiski_parlament/novini_za_ep/2017/12/13/3096711_evroparlamentut_preporucha_minavane_kum_razgovorite_za/", "text": "Европейският парламент приветства съвместния доклад за напредъка на преговорите относно Брекзит и препоръчва преминаване към втора фаза, предаде пресслужбата на институцията. В резолюция, гласувана в сряда, парламентът прие съвместния доклад относно напредъка на преговорите за Брекзит, който беше представен от преговарящите от ЕС и Обединеното кралство на 7 декември. Резолюцията беше приета с 556 гласа \"за\" срещу 62 гласа \"против\" и 68 \"въздържал се\". Евродепутатите препоръчват на държавните и правителствени ръководители на държавите членки да се премине към втората фаза. Според тях изказвания като това, което скоро направи Дейвид Дейвис, рискуват да подкопаят добросъвестното водене на преговорите, което се наблюдава до момента. През уикенда министърът за Брекзит Дейвид  Дейвис каза, че Великобритания  няма да плати на Европейския съюз сметката по \"развода\", изчислена на 40-45 милиарда евро, ако не успее да сключи търговско споразумение с Брюксел. Евродепутатите подчертават, че преговорите ще постигнат напредък по време на втората фаза (за търговията и преходния период) само ако правителството на Великобритания напълно спазва своята част от споразумението по общия доклад и това споразумение бъде включено и в проекта на споразумение за оттегляне. Парламентът отбелязва пет нерешени въпроса, без чието разрешаване той няма да даде одобрението си на окончателното споразумение: - Разширяване на обхвата на правата на гражданите и за бъдещи партньори; - Наличието на лека административна процедура за гражданите на ЕС и Великобритания, които кандидатстват за статут на постоянно пребиваващ; - Решенията на Европейския съд относно правата на гражданите трябва да бъдат обвързващи. Ролята на омбудсмана, въведена, за да разглежда жалбите на гражданите, трябва да бъде определена; - Гарантирано право на свободно движение на гражданите на Великобритания, които в момента пребивават в една от страните от ЕС; - Ангажиментите на Обединеното кралство към Северна Ирландия трябва да бъдат изпълнени.  За преходния период, който трябва да бъде с ограничено времетраене, евродепутатите искат Обединеното кралство изцяло да прилага правото на ЕС (включително правата на гражданите) и да осъществява съответния редовен надзор за това. Окончателната форма на бъдещите отношения между ЕС и Великобритания ще бъде определена във втората фаза на преговорите. Тя трябва да бъде основана на здрави и недвусмислени принципи и би могла да бъде под формата на споразумение за асоцииране, посочват евродепутатите. Лидерите на ЕС трябва да решат в петък дали да дадат зелена светлина за старта на преговорите с Великобритания за преходния период след Брекзит и бъдещите търговски отношения", "date": "2017.12.13", "title": "Европарламентът препоръча минаване към разговорите за прехода и търговията след Брекзит"}
{"url": "http://www.dnevnik.bg/sport/2017/12/13/3096723_futbolistite_na_germaniia_shte_poluchat_po_350_hil/", "text": "Премия от над 8 милиона евро ще получат футболистите от националния отбор на Германия при успех на световното първенство в Русия през 2018 г. Ръководството на  Германския футболен съюз (DFB)  съобщи, че премията ще бъде по 350 хиляди евро за всеки един от 23-мата футболисти, които ще попаднат в окончателния списък на Йоаким Льов. Бонусите са по-големи в сравнение със световното първенство в Бразилия през 2014. Тогава германците, които спечелиха титлата след успех с 1:0 над Аржентина на финала, получиха по 300 хиляди евро. Според договорката между ръководството на германския футбол и играчите те няма да получат бонуси за класиране във фазата на директните елиминации. Участие на четвъртфинал ще се премира със 75 хиляди индивидуално на човек, а такова на полуфинал по 125 хиляди евро. В случай че Бундестима отиде на финал, но не го спечели, всеки футболист в тима на Льов ще получи \"утешителната\" награда от 200 хиляди евро. \"Смятаме, че това е най-добрият начин за всички, далеч преди световното първенство тези неща да са изяснени. Има спокойствие и коректност и сега остава само да се концентрираме върху спортните неща\", каза тим мениджърът на Бундестима Оливер Бирхоф. \"За футболистите е хубаво да знаят, че техните усилия ще бъдат премирани, така е по цял свят.\" Титла в Русия ще направи Германия едва третия отбор, който успява да защити трофея след Италия (1934 и 1938 г.) и Бразилия (1958 и 1962 г.). Също така Бундестимът може да се изравни с Бразилия като най-успешен отбор на световните първенства. Германия има четири титли (1954, 1974, 1990 и 2014), колкото и Италия. Бразилия е единственият тим с пет световни титли. На първенството в Русия германският отбор  попадна в група F  заедно с тимовете на Мексико, Швеция и Южна Корея.", "date": "2017.12.13", "title": "Футболистите на Германия ще получат по 350 хил. евро, aко защитят световната титла"}
{"url": "http://www.dnevnik.bg/sport/2017/12/13/3096736_aleksandra_jekova_zavurshi_peta_v_tretiia_start_ot/", "text": "Българската сноубордистка Александра Жекова записа силен резултат в третия си старт за сезона в Световната купа. 30-годишната състезателка завърши пета в бордъркроса във френския зимен център Вал Торанс, след като спечели малкия финал. Жекова зае трето място в квалификациите, след което премина уверено през четвъртфиналите. Тя беше най-бърза в третата от четирите серии, като изпревари французойката Клои Треспеш, швейцарката Лара Казанова и канадката Зоуи Бергерман. В полуфиналите Жекова остана трета зад американката Фей Джулини и Треспеш. Това й отреди място в малкия финал, в който българската сноубордистка финишира първа в конкуренцията на Шарлот Банкс от Франция, Мериета Оден от Канада и Рафаела Бруто от Италия. Победителка в състезанието стана двукратната носителка на Световната купа Линдзи Джакобелис. Трикратната световна шампионка записа втора поредна победа и увеличи аванса си на върха в генералното класиране. Треспеш финишира втора днес. Настоящата носителка на големия кристален глобус Микаела Мойоли допълни подиума. Джакобелис събра 2800 точки след три от 12-те състезания през сезона. Треспеш е втора с 2400 точки, а Джулини заема третото място с 1310 точки. Жекова се изкачи на девета позиция с 840 точки. В първите два старта за сезона, които се проведоха в аржентинската планина Серо Катедрал през септември, българката записа осмо и 24-о място. Следващото състезание, в което тя ще участва, е на 16 декември в Монтафон, Австрия.", "date": "2017.12.13", "title": "Александра Жекова завърши пета в третия старт от Световната купа"}
{"url": "http://www.dnevnik.bg/bulgaria/2017/12/13/3096744_helzinkskiiat_komitet_deistviiata_na_komisiiata_za/", "text": "Българският хелзинкски комитет (БХК) остро осъжда действията на Комисията за отнемане на незаконно придобито имущество (КОНПИ), с които тя наложи обезпечителни мерки върху имущество на бизнесмена Иво Прокопиев, в това число и целия капитал на дружеството, мажоритарен акционер в \"Икономедиа\" – фирмата, издател на медиите \"Капитал\" и \"Дневник\". Действията на КОНПИ са опасен прецедент и будят основателни съмнения за недобросъвестен и потенциално противоправен натиск върху опоненти на властта\". Това е част от позицията на правозащитната организация Български хелзинкски комитет (БХК) във връзка с действията на комисията срещу съиздателя на \"Дневник\" и \"Капитал\" Иво Прокопиев. Вчера от  КОНПИ обявиха,  че са запорирали имущество на Прокопиев, като основанието за това е била ревизия на сделката за \"Каолин\". Според БХК действията на КОНПИ \"са силно притеснителни, както поради самата процедура, въз основа на която се извършват, така и поради прекомерно широките правомощия на комисията, предвидени в закона, които отварят възможности за произвол\". \"Те също така съставляват и намеса в упражняването на правото на собственост, без да са предвидени достатъчно ефективни правни средства за защита от такава намеса. Потенциалната цел в конкретния случай е заглушаване на , пишат от БХК. Според тях по този начин правовия ред грубо се накърнява и това може да доведе до политическа диктатура \"Един от ефектите на тези действия е накърняването на медийния плурализъм в България, а от там и на свободата на изразяване и правото на обществеността да бъде информирана. Това е особено значимо, предвид че през последните години \"Капитал\" и \"Дневник\" се позиционираха като най-големите медии в България, критично настроени към последните няколко правителства, обвързаностите на основни парламентарно представени политически сили с частни олигархични интереси, както и непрозрачните договорености за конкретни решения и политики по значими обществени въпроси, като реформирането на съдебната система и въвеждането на механизми за отчетност на главния прокурор\", става известно още от позицията на правозащитната организация. Те припомнят, че всичко това се случва на фона на драстично влошеното равнище на медийната свобода в България през последните години, отчетено от международните наблюдатели \"Репортери без граници\" в техния Индекс за свобода на изразяване. През 2017 г. България е на 109-о място в този индекс и е държавата с най-несвободни медии от всички членки на Европейския съюз.", "date": "2017.12.13", "title": "Хелзинкският комитет: Действията на комисията за конфискация са натиск върху опоненти на властта"}
{"url": "http://www.dnevnik.bg/bulgaria/2017/12/13/3096694_policaite_shte_poluchat_koledni_bonusi_za_purvi_put_ot/", "text": "Служителите на МВР ще вземат по 480 лв. бонус за Коледа, научи \"Дневник\". Заповедта за раздаването им е вече подписана от вътрешния министър Валентин Радев. Става дума за около 20 млн. лв. Те ще бъдат изплатени заедно със заплатите за декември. Радев заяви, че по негова информация последно такива бонуси са вземани през 2007 г. Според източници на \"Дневник\" в полицията това е било в мандата на премиера Иван Костов.  Парите за бонуси идват от икономии в бюджета, обясни Радев за \"Дневник\". Отделно от заплатите тази година областните дирекции са направили по-малко разходи за издръжка и така се е стигнало до излишъка. Не всички служители на МВР ще получат допълнителни пари. От списъка са изключени политическият кабинет, т.е. зам.-министрите, парламентарният секретар и началникът на политическия кабинет на министъра. Освен за тях бонуси няма да има и за наказаните дисциплинарно, отстранените от длъжност, стажантите и назначените във вътрешното ведомство по втори трудов договор или на допълнителен договор. Сумата за служителите, назначени на непълно работно време, ще бъде определена пропорционално на отработеното време. Контролът по изпълнението на заповедта е предоставен на зам.-вътрешния министър Красимир Ципов.  Според източници на \"Дневник\" в полицията бонусите се раздават, за да няма протести по време на предстоящото европредседателство. В края на октомври полицаите заплашиха с  всекидневни протести по време на председателството на България на Съвета на ЕС  през първата половина на 2018 г., ако исканията им за по-високи заплати не бъдат удовлетворени.  На няколко поредни протеста - на отделните празници на полицията, синдикатите в МВР изразиха своите три главни искания: увеличение на заплатите с най-малко 15%, за което са нужни над 80 млн. лв., обвързване на основното възнаграждение със социално измерим показател и изготвянето на нов закон с участие на служителите на МВР. След протестите ръководството на вътрешното ведомство заяви, че за догодина са предвидени 55 млн. лв. повече за бюджета на МВР, които според синдикатите са напълно недостатъчни. Тогава вътрешният министър Валентин Радев обяви, че увеличението ще е до 15 % за всички, но някои ще получат 1 %, 5 или 5 %. \"Много по-важно е не да увеличим заплащането в момента, а това да бъде трайно, те да знаят, че всяка година ще бъде по малко, ще има някаква устойчивост да бъдат давани тези пари, които ще бъдат допълнително на тези, които най-много ги заслужават, както те се изразяват - на терен\", коментира Радев.", "date": "2017.12.13", "title": "Полицаите ще получат коледни бонуси за първи път от поне 10 години"}
{"url": "http://www.dnevnik.bg/sport/2017/12/13/3096762_barselona_izprevari_junaited_za_podpisa_na_grizman/", "text": "Барселона\" ще привлече звездата на \"Атлетико\" (Мадрид) Антоан Гризман през лятото, обяви радио \"Каталуня\". Според информацията каталунците са успели да се преборят с \"Манчестър юнайтед\" за подписа на 26-годишния французин. \"Гризман ще играе за \"Барселона\" от лятото. Ако това не се случи, никога повече няма да се появя в това предаване\", заяви реномираният местен телевизионен журналист Кике Гуаш. По-късно и английският \"Индипендът\" обяви, че разговорите между двата клуба са на финалната права. Изданието се позовава на \"водещи фигури\" от ръководствата на \"Манчестър юнайтед\" и \"Атлетико\", според които \"Барселона\" има \"огромна преднина\" в битката за Гризман. Според информацията в Испания \"Барселона\" е постигнал споразумение с \"Атлетико\" да не активира клаузата за откупуване на французина през януари. В замяна мадридският клуб се е съгласил да продаде звездата си за същата сума. Твърди се, че заложената в договора му откупна цена е 100 милиона евро. Гризман кара своя четвърти сезона в \"Атлетико\". Нападателят не започна убедително кампанията, но вече навлиза във форма и натрупа седем гола в 17 мача във всички турнири. В предишните си три сезона той се разписа 83 пъти в 160 двубоя за \"дюшекчиите\". Французинът е юноша на \"Реал сосиедад\", който го продаде на \"Атлетико\" през 2014 г. за 30 милиона евро. Според испанските медии той предпочита да остане в Испания, където живее повече от 12 години.", "date": "2017.12.13", "title": "\"Барселона\" изпревари \"Юнайтед\" за подписа на Гризман"}
{"url": "http://www.dnevnik.bg/sviat/2017/12/13/3096776_revizionistki_sili_i_moshenicheski_rejimi_sa_osnovnite/", "text": "Ревизионистки сили\" и \"мошенически режими\" са основните заплахи за националната сигурност на САЩ, като под първите се разбират Китай и Русия, а под вторите – Северна Корея и Иран. Това каза съветникът по националната сигурност  Хърбърт Макмастър , обобщавайки основните елементи от правителствена стратегия, която ще бъде оповестена официално в понеделник. Тя ще приоритизира четири \"жизненоважни национални интереса\" - защита на родината и народа; просперитет на американците; запазване на мира чрез сила; засилване на американското влияние. Освен \"ревизионистките сили\" и \"мошеническите режими\", третата най-голяма заплаха са \"транснационалните  терористични организации \", каза Макмастър по време на събитие, организирано от британския институт Policy Exchange. \"Геополитиката се връща и се връща здравата, след тази ваканция от историята, която си позволихме в т.нар. период след Студената война\", каза той. По думите на Макмастър Русия заплашва САЩ с т.нар. \"ново поколение военно дело\" и сложни пропагандни и подривни дейности, които опитват да всеят разкол в обществото. Той обаче не спомена руската намеса в президентските избори през 2016 г., отбелязва телевизия ABC. Вашингтон вижда  икономическата агресия на Китай  като \"предизвикателство към основания на правила икономически ред, който позволи на стотици милиони души да се измъкнат от бедността\". САЩ ще се насочат към стратегия на \"конкурентна ангажираност\" - тоест към идеята, че американският просперитет е част от националната сигурност. \"САЩ и Великобритания не могат да бъдат сили за мир и стабилност в света, ако не сме в икономическо и финансово добро положение\". По думите на Макмастър, резолюциите на ООН не са достатъчни за справяне със Северна Корея, а най-добрата стратегия спрямо Иран е да се излезе извън обхвата на ядрената сделка на Барак Обама с Техеран.", "date": "2017.12.13", "title": "\"Ревизионистки сили\" и \"мошенически режими\" са основните заплахи за САЩ"}
{"url": "http://www.dnevnik.bg/sport/2017/12/13/3096760_inter_predlaga_obligacii_za_300_mln_evro_za_da/", "text": "Лидерът в италианската Серия А  \"Интер\"  обяви издаването на обезпечени облигации на стойност 300 млн. евро. То е с падеж до 2022 г. и ще бъде използвано за рефинансиране на дълг към банката Goldman Sachs. През 2014 г. \"Интер\" изтегли заем от 230 млн. евро. Това се случи при предишния собственик и президент Ерик Тохир. Миналата година индийският бизнесмен продаде 70% от акциите си в клуба на китайския конгломерат Suning Group. Парите от облигациите ще бъдат използвани за погасяване на дълговете, заплащане на общите бизнес нужди на клуба и заплащане на разходите, свързани с облигационната емисия, обясниха от \"Интер\". Офертата са управлява съвместно от Goldman Sachs и базираната в Бергамо UBI Banca. Според \"Блумбърг\" инвеститорите са посочили сделката като доста рискова, тъй като няма никакви гаранции. Очаква се срещи да се проведат в четвъртък, след което да стане ясно как ще се процедира. Клубът от Милано е оценяван на 495 млн. евро, според специализираното издание \"Форбс\". Към юни 2017 г. дълговете на \"Интер\" са на обща стойност 637 млн. евро, като 221 от тях се дължат на собствениците от Suning Group. \"Интер\" прави най-силния си сезон от години насам и заема първото място в  Серия А  с 40 точки след 16 кръга. Тимът, воден от Лучано Спалети, е единственият без загуба в италианското първенство, като има точка аванс пред \"Наполи\" и две пред шампиона \"Ювентус\".", "date": "2017.12.13", "title": "\"Интер\" предлага облигации за 300 млн. евро, за да рефинансира заем"}
{"url": "http://www.dnevnik.bg/evropa/novini_ot_es/2017/12/13/3096396_nogroko_-_mladi_socialdemokrati_se_buntuvat_sreshtu/", "text": "#NoGroko! (Не на \"голямата коалиция\"): с този хаштаг, отпечатан на тениски, платнени чанти и проспекти, активисти на Германската социалдемократическа партия (ГСДП) изразяват своята позиция срещу нова коалиция с Ангела Меркел. Сред дейците, които са твърдо против сближаване с консерваторите в опит за съставяне на правителство, е Бьорн Щайнборн, който членува в берлинска организация на ГСДП от близо три десетилетия. \"Аз съм против голяма коалиция\", казва твърдо 47-годишният банков служител, когото срещнах на проведения наскоро конгрес на ГСДП в Берлин. \"Защото не вярвам, че тя може да реши проблемите на страната ни. Вече управлявахме през последните четири години с ХДС (Християндемократическия съюз, партията на Меркел), нашите съвпадащи точки вече са изчерпани\", аргументира се той. Недоверие Делегатите на ГСДП  се произнесоха миналата седмица  за започване на преговори с консервативния лагер, като все пак оставиха въпроса отворен: съвместно управление или подкрепа за правителство на малцинството на Ангела Меркел без участие в нови избори. Днес в Берлин  започна първа среща  на високо равнище между канцлера, лидера на нейния традиционен баварски съюзник, Християнсоциалния съюз (ХСС), Хорст Зеехофер и председателя на социалдемократите Мартин Шулц. Последният обаче трябва да положи усилия, за да преодолее недоверието на активистите на своята партия, които раздаваха брошури срещу нова \"голяма коалиция\" и отправиха множество критики от трибуната на конгреса. Младото поколение възнегодува особено силно срещу перспективата ГСДП да остане по-малък партньор на християндемократите. Този противоестествен съюз \"бе победен много ясно на 24 септември\", когато бяха произведени парламентарните избори в Германия, смята Кевин Кюхнерт, ръководител на \"Юсос\" - младежката организация на партията. ГСДП регистрира най-лошия си изборен резултат от 1949 г. с 20.5%. Това отстъпление \"е всичко друго, но не и призив на избирателите да се направи отново една такава коалиция\", подчертава Кюхнерт. Депутатът социалдемократ Карамба Диаби констатира голямо недоверие от страна на \"нашите млади хора\", които бяха \"двигателят на кампанията, и те са много разочаровани\". Активисти срещу голямата коалиция държаха на входа на залата, където се проведе конгресът, малки плакати с враждебни послания. \"ГСДП е силна само когато е сама!\", написа един активист. Други лозунги гласяха: \"В една GroKo ГСДП губи още повече своята идентичност\" и \"Groko е последният пирон в ковчега на социалдемокрацията\". Защото за някои залогът нито повече, нито по-малко е бъдещето на това политическо движение, което е в отстъпление в цяла Европа. Френският пример \"Виждаме, че във Франция социалистическата партия е почти мъртва\", обяснява Мишел Раушхолб, 25-годишна активистка на \"Юсос\" от провинция Райнланд-Пфалц. \"Това трябва да ни служи за пример\", подчертава тя. Младата жена се опасява, че един нов съюз може да принуди ГСДП да направи болезнени компромиси, които в крайна сметка да отклонят партията от традиционните й избиратели. За близо 20 години след победата на Герхард Шрьодер през 1998 г. социалдемократите са загубили близо 20 процента. А според някои активисти - и своята идентичност. Партията вече управлява два пъти с Меркел (2005-2009 г. и 2013-2017 г.), но й е трудно да се представи като ценен фактор, докато е по-малък партньор: реформите, проведени по инициатива на ГСДП, като въвеждането на минимална работна заплата, донесоха изборна полза най-вече на канцлера. В преговорите, които започват днес, следователно е \"изключително важно да бъдат начертани червени линии\" в социалната област и по въпроса за имиграцията, подчертава Мишел Раушхолб. \"За нас залогът не е властта като самоцел, а съдържанието, за да постигнем нещо за страната ни\", допълва Бьорн Щайнборн. Ръководството на партията знае, че е под наблюдение. Защото накрая активистите ще имат последната дума. Предвидено е консултиране на над 430-те хиляди членове на ГСДП, в случай че техният лидер Мартин Шулц успее да постигне споразумение за съвместно управление с канцлера. /БТА", "date": "2017.12.13", "title": "#NoGroko! - Млади социалдемократи се бунтуват срещу съюза с Меркел"}
{"url": "http://www.dnevnik.bg/sviat/2017/12/13/3096667_kitai_subira_dnk_probi_i_otpechatuci_ot_uigurite/", "text": "Китайските власти са започнали да събират ДНК проби, отпечатъци и други биометрични данни от всички жители на уйгурската провинция Синцзян, предупреждава правозащитната организация \"Хюмън райтс уоч\"  в нов доклад . Според организацията и други активисти Пекин изгражда и база данни с кръвната група и ирисите на всички на възраст между 12 и 65 години, живеещи в северозападната област, където живеят над 11 милиона от мюсюлманското уйгурско малцинство, 8.5 милиона от мнозинствения в Китай етнос хан и близо милион и половина казахи. Информацията няма официално потвърждение от китайската държава, нито е известно защо се събира тази информация, ако това действително се случва. Данните обаче могат да бъдат използвани за \"наблюдение на базата на произход, мнение, религия или други защитени права като това на свободно слово\", смята организацията. Част от събирането се осъществява чрез свикани от правителството медицински прегледи (които действително се провеждат по данни на агенция \"Синхуа\") и не е известно дали пациентите осъзнават, че полицията си набавя биометрични данни от тях. Един от цитираните уйгури казва, че макар прегледите да са доброволни, местни управници из Синцзян са поискали от жителите да се включат. През 2017 г. близо 19 милиона души - повечето жители на областта - са се включили в задължителните прегледи по данни на агенция \"Синхуа\". Информацията според доклада на правозащитниците обаче се събира и извън Синцзян - сред хората, напуснали областта. \"Хюмън райтс уоч\" определи случващото се като \"грубо нарушение на международните норми за човешки права\" заради събирането на подобни данни за цяла група. Според \"Гардиън\" полицията в областта е купила специални апарати от американска компания, която отказва да коментира направо твърденията, но е заявила, че очаква \"всички клиенти да действат съобразно регулациите и най-добрите стандартни практики\". Китайските власти твърдят, че засилените мерки за сигурност са част от  борбата срещу ислямистки екстремисти , а редица правозащитни организации оспорват това и свързват насилието в региона с репресиите, организирани от Пекин, и ограниченията в културно, религиозно, езиково и други отношения, както и с ниския социален статус и лошата икономическа ситуация на уйгурите.", "date": "2017.12.13", "title": "Китай събира ДНК проби и отпечатъци от уйгурите, твърдят правозащитници"}
{"url": "http://www.dnevnik.bg/sport/2017/12/13/3096787_sus_sudiisko_ramo_slaviia_stigna_polufinalite_za/", "text": "Славия\" се класира на полуфиналите за Купата на България след победа с 3:1 срещу \"Етър\" във Велико Търново. Гостите от София получиха гол още в 26-ата секунда на мача, но направиха обрат благодарение на две изключително спорни дузпи. \"Славия\" е вторият полуфиналист в турнира след носителя на трофея \"Ботев\" (Пловдив), който във вторник разгроми втородивизионния \"Литекс\" с 5:0. Другите четвъртфинали противопоставят ЦСКА срещу \"Лудогорец\" в четвъртък от 17.30 ч. и \"Дунав\" срещу \"Левски\" в петък от 16.30 ч. \"Славия\" и \"Етър\" изиграха равностоен мач, в който преобладаваше битката, а голови положения почти нямаше. Двата отбора действаха много предпазливо и изчакваха своите шансове, стремейки се да не допускат грешки в отбрана. \"Етър\" имаше нужда от едва 26 секунди, за да открие резултата. Димо Атанасов беше изведен на левия фланг и много съобразително центрира към нахлулия от втора позиция Румен Руменов, който с едно докосване насочи топката в близкия ъгъл. Домакините обаче бързо загубиха аванса си, след като главният съдия Петър Кирилов отсъди доста спорна дузпа в 12-ата минута. Галин Иванов опита удар, при който топката рикошира и докосна горната част на прилепналата до тялото ръка на Яни Пехливанов. Иван Минчев се зае с изпълнението от бялата точка и изравни. В следващите минути нямаше никакви интересни ситуации пред двете врати. Така се стигна до 78-ата минута, когато Кирилов отново посочи бялата точка в наказателното поле на \"Етър\". Ивайло Димитров беше изведен сам срещу Христо Иванов. Вратарят се хвърли в краката на нападателя, който се просна на тревата, без да има контакт. Димитров реализира отсъдената дузпа и изведе \"Славия\" напред. В третата минута на добавеното време нападателят на белите сложи точка на спора с втория си гол в мача. Столичани организираха бърза контраатака след неуспешен опит за центриране от свободен удар на вратаря Иванов. Топката стигна до Галин Иванов, който от десния фланг пусна извеждащ пас за Руменов. Руменов изпревари опиталия да пресече подаването Иванов и продължи към Димитров, който от двайсетина метра намери опразнената врата.", "date": "2017.12.13", "title": "Със съдийско рамо \"Славия\" стигна полуфиналите за Купата на България"}
{"url": "http://www.dnevnik.bg/sviat/2017/12/13/3096172_stoltenberg_shte_rukovodi_nato_oshte_tri_godini/", "text": "Съюзниците от НАТО удължиха мандата на генералния секретар Йенс Столтенберг до есента на 2020г. Така бившият норвежки премиер ще остане необичайно дългите 6 години начело на алианса. Той пое поста на 1 октомври 2014г. - годината на анексирането на Крим от Русия и избухването на подпомаганата от Москва криза в Източна Украйна. След решението от вторник Столтенберг ще остане на поста си до 30 септември 2020г. Ако изпълни този срок, той ще първият генерален секретар с 6-годишен мандат след германеца Манфред Вьорнер. По негово време падна Берлинската стена и приключи студената война. Вьорнер почина на поста си през 1994г. Според \"Ройтерс\" решаваща роля за доверието към Столтенберг са изиграли Германия и САЩ. Вашингтон бил особено доволен от усилията му да убеди страните членки в Европа да увеличат разходите си за отбрана. Столтенберг е смятан за умел ръководител и посредник за постигане на компромис в момент, когато администрацията на президента Доналд Тръмп води външна политика в разрез с доста от съюзниците на САЩ. 58-годишният генерален секретар заяви във вторник, че трансатлантическите връзки ще останат приоритет за остатъка от удължения му мандат. . Норвежецът има и по-сдържана позиция спрямо Москва в сравнение с предшественика си - датчанина Андерс Фог Расмусен. \"Вярвам в диалога с Русия, но и съм тук, за да гарантирам сигурността на Европа\", каза той пред журналисти в момент, когато заради необходимостта президентът Владимир Путин да получи отговор НАТО изгражда най-значителното разгръщане на сили от края на студената война насам.", "date": "2017.12.13", "title": "Столтенберг ще ръководи НАТО още три години"}
{"url": "http://www.dnevnik.bg/sport/2017/12/13/3096244_visshata_liga_premina_granicata_ot_6_miliona_zriteli/", "text": "Над 6 милиона зрители по стадионите в Англия са гледали мачовете във Висшата лига дотук през сезона. В изминалите 16 кръга (статистиката е до двубоите през уикенда – бел. ред.) съоръженията са били пълни на почти 93%, което е забележителен резултат за всички клубове в елита на английския футбол, имайки предвид големия брой телевизионни мачове. През изминалия уикенд три клуба отчетоха посещаемост на стадионите си над 99% - \"Уест Хем\", \"Нюкасъл\" и \"Манчестър юнайтед\".  \"Чуковете\" приеха \"Челси\"  в едно от големите дербита на Лондон, а на стадиона имаше 56 963 души от общо 57 300 места, разрешени за двубоите във Висшата лига. На срещата между \"Нюкасъл\" и \"Лестър\" едва 288 седалки на \"Сейнт Джеймсис парк\" останаха незаети, сочат официалните данни от клуба. Общата бройка на феновете, които са присъствали на стадионите през изминалия уикенд е 418 744 души, а общият брой на незаетите места на 10-те стадиона е 37 063. До голяма степен това се дължи на факта, че \"Тотнъм\" игра срещу отбор от долната половина на класирането. На \"Уембли\" имаше малко над 62 хиляди души от общо 90 хиляди капацитет на съоръжението. За 16 кръга броят е 6 051 307 зрители. В момента се играе 17-ият кръг от шампионата, от който минаха три мача. Тепърва предстоят още седем двубоя, в които от тимовете със стадиони с капацитет над 50 хиляди места домакини са \"Нюкасъл\", \"Ливърпул\", \"Манчестър юнайтед\", \"Тотнъм\" и \"Уест Хем\". \"Юнайтед\" е с най-висока средна посещаемост, \"Стамфорд бридж\" е най-запълнен \"Манчестър юнайтед\"  изостава на 11 точки зад лидера във Висшата лига \"Манчестър сити\" , но е №1 по друг показател. \"Червените дяволи\" очаквано имат най-високата средна посещаемост от всички клубове в елита. Средно двубоите на \"Олд Трафорд\" са наблюдавани от 75 005 души, а \"Театърът на мечтите\" е пълен на 99.04% от началото на сезона, показва справката. \"Тотнъм\" няма толкова голяма фенска маса, за да напълни \"Уембли\", докато новият му \"Уайт харт лейн\" се строи, но въпреки това демонстрира отлични показатели. \"Шпорите\" са на второ място по средна посещаемост с над 69 хиляди души средно на двубой. Традиционно срещу отбори от средата на таблицата има около 60 хиляди зрители, а за дербитата те надхвърлят 70. Наскоро \"Арсенал\" отбеляза  рекордно ниска посещаемост на \"Емиратс\"  след преместването си на стадиона, като това се случи в мач от Лига Европа. Във Висшата лига обаче \"артилеристите\" продължават да пълнят съоръжението си без проблем. В досегашните осем домакинства на \"Емиратс\" е имало средно по 59 377 зрители (99.1% запълненост). При това \"Арсенал\" продължава да има най-скъпите билети във Висшата лига. Справката показва, че най-запълненият стадион във Висшата лига е друг – домът на шампиона \"Стамфорд бридж\". \"Челси\" не се радва на много гладка защита на титлата, но в Западен Лондон съоръжението е пълно на 99.68% от началото на сезона. Средно на мач ходят по 41 499 зрители, а от клуба вече работят по проекта за новия стадион. Засега строежът беше отложен с три години, но плановете на сините са да се преместят до сезон 2024-25. От останалите клубове още три пълнят съоръженията си на над 99%. Това очаквано са \"Ливърпул\" и \"Нюкасъл\", както и новакът  \"Хъдърсфийлд\" . \"Териерите\" влязоха ударно в елита, а техният \"Джон Смитс\" е пълен на 99.66% от началото на сезона. Освен това благодарение на феновете, стадионът в Западен Йоркшир беше обявен за най-шумния в Англия.", "date": "2017.12.13", "title": "Висшата лига премина границата от 6 милиона зрители след мачовете през уикенда"}
{"url": "http://www.dnevnik.bg/gradska_sreda/2017/12/13/3096008_stolichnata_obshtina_prekrati_poruchka_za_remont_za_40/", "text": "Заради несъответствие между проекта и количествените сметки Столичната община е прекратила обществена поръчка за 40 млн. лева за ремонт на трамвайното трасе на линия 5 от Съдебната палата до Княжево. Т ъргът беше обявен през май . От сайта на Агенцията се вижда, че е прекратен след като са били отворени техническите оферти на 7-те участника. Ремонтът на трамвайното трасе по бул. \"Цар Борис III\" беше посочен от кмета на София Йорданка Фандъкова като един от приоритетните,  при представянето на бюджета за 2018 г . Същевременно кметът на София е прекратила процедурата със свое решение от края на ноември. Грешка в сметките Като мотив за спирането са посочени \"констатирани несъответствия между проектната документация на обекта и количествените сметки\", като за отстраняването им би била необходима \"съществена промяна, която би променила кръга на заинтересованите лица\". \"Дневник\" не успя да се свърже с пресцентъра на Столичната община за повече информация за причините за несъответствията. Оферти за участие в обществената поръчка подадоха 7 участника - 6 обединения, а строителната фирма \"Трейс груп холд\", която ремонтира булевард \"Дондуков\", участваше самостоятелно. Сроковете за подаване на документи за участие и отварянето на техническите оферти бяха удължени с по един месец. Забавянето се наложи, защото кандидатите бяха изпратили общо 15 въпроса по процедурата. Практика на спиране В последната година 3 други обществени поръчки на Столичната община за общо 130 млн. лева бяха спрени, заради промяна на условията или заради обжалването им. През май  общината спря две обществени поръчки за 42 млн. лева  за ремонти в две зони в централната градска част. Едната бе за 22 млн. лв. и бе за реконструкцията на ул. \"Граф Игнатиев\", като ремонтът ще се изпълнява през 2018 г. Другата поръчка бе за 20 млн. лева за 20 млн. лева и бе за ремонти на площадите около \"Св. Александър Невски\" и Народното събрание\". Мотивът за спирането на тези два търга бе същия като за ремонта на трамвайното трасе по \"Цар Борис III\" необходима \"съществена промяна\" в условията, която ще доведе до \"промяна на кръга от заинтересовани\".  Поръчките ще бъдат пуснати отново 3 месеца . В средата на ноември  жалба спря за четвърти пък поръчката за нова система  за таксуване в градски транспорт с прогнозна стойност 88 млн. лева. Новата система ще позволява таксуване на база изминати километри или време за пътуване, единен билет за всички видове градски транспорт в София, видеонаблюдение във всички превозни средства.  Условията на търга обаче бяха обжалвани на три пъти от различни компании, като всеки път Комисията за защита на конкуренцията е оставяла жалбите без уважение, показва справка в сайта на регулатора. Компаниите обжалваха решенията през Върховния административен съд, като сега тече производството по жалбата от ноември и поръчката продължава да е спряна временно.", "date": "2017.12.13", "title": "Столичната община прекрати поръчка за ремонт за 40 млн. лева заради грешка в условията"}
{"url": "http://www.dnevnik.bg/bulgaria/2017/12/13/3096113_purvoto_zasedanie_po_deloto_za_falita_na_ktb_e_dnes/", "text": "В специализирания наказателен съд днес ще се проведе първото заседание по делото за фалита на КТБ. То е разпоредително по своето съдържание след последните промени в Наказателно-процесуалния кодекс и в него трябва да се посочат евентуални пропуски в обвинителния акт, съществени процесуални нарушения, дали производството трябва да се прекрати и др. Делото бе разпределено на съдия Вержиния Петрова. Обвинителният акт  беше внесен през юли, като обемът му надхвърля 10 хиляди страници. С него на съд бяха предадени 18 души, за които се твърди, че са организирана престъпна група, чийто ръководител е бившият мажоритарен собственик на банката Цветан Василев.", "date": "2017.12.13", "title": "Първото заседание по делото за фалита на КТБ е днес"}
{"url": "http://www.dnevnik.bg/zelen/2017/12/13/3096114_v_zashtita_na_pirin_izlizat_da_protestirat_dnes/", "text": "Протестът в защитна на национален парк Пирин, организиран природозащитните организации от коалиция \"За да остане природа в България\", ще се проведе днес. Еколозите няма да отменят събитието след обявеното преди ден отлагане на гласуването от Министерски съвет на новата концесия за ски зона Банско за между коледните и новогодишните празници. \" Отлагането във времето  не е решение на проблема, така че ние не променяме позицията си,\" коментира за \"Дневник\" Тома Белев от Асоциация на парковете в България. За да има разрешение, според нас, министърът трябва да подложи на екологична оценка предлагания план за управление на Пирин и да даде за обществено обсъждане проекта за подновяване на концесията с \"Юлен\". Протестиращите ще се съберат в 18.30 ч. в началото на пешеходна част от бул. \"Витоша\" при метростанция НДК и ще шестват до сградите на Министерски съвет и Министерство на екологията. Конкретната причина за гражданско недоволство са двете проекторешения, свързани с плана и концесията в Пирин, които според тях узаконяват нарушенията на концесионера \"Юлен\" през годините, увеличават площта на концесията, засяга обекта на ЮНЕСКО като излиза от буферната зона (в която е ски зона Банско) и залагат големи сечи и строителство в парка. На кръгла маса по темата преди ден  трима министри от кабинета дадоха категорична заявка, че ще действат решително по казуса, за да има нови ски писти, кабинков лифт и промяна в договора отново със същия концесионер. Всички на срещата в един глас обявиха, че няма никакви нередности и защитиха развитието на планинския туризъм във всички планини на страната, в които било редно да има развита ски инфраструктура и много лифтове. Природозащитниците бойкотираха  събитието с мотива, че не са получили още отговори на въпросите си от предишната кръгла маса на 20 ноември по темата, организирана от вицепремиера Валери Симеонов, който твърдо стои зад искането на община Банско за втора кабинка и нови ски писти. Вместо присъствие на втората среща еколозите публикуваха над 100 въпроса, свързани с проблемите, които те виждат по казуса, на страницата на коалицията с искане министърът да отговори на тях публично. Вчера министър Нено Димов каза, че не е разговарял с никого от бойкотиралите кръглата маса, но е прочел аргументите им. \"Правителство спешно придвижва две процедури, които ще позволят ново изсичане на старите гори в Пирин за ски писти и съоръжения,\" предупреждават еколозите и призовават гражданите да излязат на улицата да защитят националния парк, който е под егидата на ЮНЕСКО. \"Вместо наказания за нарушението, правителството предлага опрощение и награда – 10 пъти увеличаване на площта на концесията, като концесионната такса ще се завиши минимално\" твърдят от екокоалицията. Те предупреждават, че проектът за изменение на концесионния договор включва площи и извън т.нар. \"буферна зона\", която ЮНЕСКО определи като краен компромис, при който Пирин може да остане в обектите на световното наследство. Прекрачването е изрично забранено от ЮНЕСКО още през 2001 г. и неминуемо ще доведе до санкции от световната организация. Коалицията е срещу погазването на закона и унищожаването на обекта световното наследство на ЮНЕСКО и призовава граждани, институции и медии да се включат в протеста на коалицията от 18,30 ч. в София. До 22 декември тече обществено обсъждане на промяна в сега действащия план за управление на националния парк. Промяната дава възможност за отпадане на ограниченията за строителство в зоната за туризъм, която заема 2,2% от парка. Така площта за застрояване ще нарасне от сегашните 0.6% до 2.8%, т.е, над четири пъти, изчисляват еколозите. Наред с това екоминистерството продължава да защитава в съда проекта на нов план за управление на парка, който предвижда още по-голямо застрояване на площ от 7.5%. \"Всичко това е безпрецедентен коледен подарък за офшорната компания \"Юлен\", удар по правовата държава и нагло антиевропейско поведение в навечерието на европейското председателство,\" смятат еколозите. \"Пирин е световна ценност и емблема на България, управлението му трябва да гарантира ясно и недвусмислено, че пази уникалните му природни дадености от сечи и строежи.\" Природозащитниците подчертават, че спазването на закона и опазването на горите, водите, чистия въздух и редките видове никъде по света не пречи на бизнеса и на благосъстоянието, напротив, привлича инвестиции и повишава качеството на живота.", "date": "2017.12.13", "title": "В защита на Пирин излизат да протестират днес природозащитници"}
{"url": "http://www.dnevnik.bg/sviat/2017/12/13/3096153_politikata_e_problemut_kazvat_palestinci_hristiiani_v/", "text": "Час след като американският президент Доналд Тръмп призна Ерусалим за столица на Израел, в знак на протест палестинците загасиха светлините на коледното дърво пред базиликата \"Рождество Христово\" във Витлеем. Малката палестинска християнска общност също не е доволна от действието на Тръмп. \"Обединени сме – християни, мюсюлмани, ние сме едно\", казва пред агенция \"Ройтерс\" 59-годишният Фредрик Хазо на излизане от Асирийската католическа църква в Ерусалим. Недоволен е от политическите развития, но е сигурен, че трите религии ще запазят баланса помежду си в свещения град. \"Бог пази всички ни в това свято място. Ангелите му в Ерусалим ни закрилят\". Християните са едва около 1% от палестинците в Газа, Западния бряг и Източен Ерусалим, но имат влияние в местната и националната политика. Според палестинският касиер в супермаркет Мохамед ал Хауа, Тръмп игнорира сложната ситуация. \"Християни, евреи и мюсюлмани живеят тук заедно. Между тях няма проблеми, освен политиката. Политиците искат да разпалят войни\", казва той. \"Това е моят град, моята кръв, моят живот\", казва 70-годишен палестинец, който се представя само като \"ерусалимец\". \"Мога да ида на църква, да ида навсякъде в Ерусалим. Нито Тръмп, нито Нетаняху могат да ме спрат\".", "date": "2017.12.13", "title": "Политиката е проблемът, казват палестинци християни в Ерусалим"}
{"url": "http://www.dnevnik.bg/sviat/2017/12/13/3096257_partiiata_na_trump_preturpia_zaguba_na_chastichnite/", "text": "Демократът Дъг Джоунс печели частичните избори в Алабама за място в Сената на САЩ, съобщи \"Асошиейтед прес\", цитирана от БТА. Избирателите в силно консервативния щат, крепост на Републиканската партия, нанесоха тежък политически удар на президента Доналд Тръмп и почти напълно заличиха крехката преднина от две места на републиканците в Сената. Президентът Тръмп подкрепи кандидата на Републиканската партия Рой Мур, чиято кампания бе помрачена от обвинения в сексуални посегателства над непълнолетни преди няколко десетилетия, припомни \"Ройтерс\". Седемдесетгодишният Мур, който е бивш съдия от щатския Върховен съд на Алабама загуби от 63-годишния демократ Дъг Джоунс, който е бивш прокурор. Сенаторското място от Алабама бе овакантено, след като републиканецът Джеф Сешънс стана главен прокурор и министър на правосъдието. Вотът в Алабама раздели Републиканската партия, чиито членове влязоха в спор дали да бъде подкрепен Мур, за да се запази минималното мнозинство на партията в Сената, или да се разграничат от него заради обвиненията в сексуални посегателства. Доналд Тръмп поздрави победители, като в \"Туитър написа, че Джоунс е извоювал \"трудна победа\" и добави, че \"победата си е победа\".", "date": "2017.12.13", "title": "Партията на Тръмп претърпя загуба на частичните избори в Алабама"}
{"url": "http://www.dnevnik.bg/sviat/2017/12/13/3096259_kim_chen-un_obiavi_che_shte_napravi_severna_koreia/", "text": "Севернокорейският водач Ким Чен-ун е решен да направи страната си \"най-голямата ядрена сила\" в света, съобщи днес севернокорейската информационна агенция КЦТА, цитирана от \"Франс прес\". Пред хора, работещи по програмата за балистични ракети, той обявил, че страната ще върви победоносно напред в преследване на тази цел.. На 28 ноември Пхенян изстреля междуконтинентална балистична ракета, способна според експерти да достигне САЩ. По-рано вчера американският държавен секретар Рекс Тилърсън заяви пред базирания във Вашингтон мозъчен тръст \"Атлантически съвет\", че САЩ са готови да преговарят със Северна Корея без предварителни условия. Досега САЩ изключваха възможността да преговарят със севернокорейците, ако Пхенян не се откаже от ядрените си оръжия.", "date": "2017.12.13", "title": "Ким Чен-ун обяви, че ще направи Северна Корея най-голямата ядрена сила"}
{"url": "http://www.dnevnik.bg/razvlechenie/2017/12/13/3095936_grafika_na_denia_koi_koi_e_v_mejduzvezdni_voini/", "text": "Генерал Лея Органа за последен път ще поведе бунтовниците на битка срещу фашисткия Първи ред и срещу собствения си син Кайло Рен. Младата Рей ще се срещне с последния джедай Люк Скайуокър, който живее като изгнаник в една далечна галактика... и може би ще узнае истината за миналото си. Осмият филм от култовата поредица \"Междузвездни войни\" излиза по кината у нас в петък. По този повод \"Дневник\" споделя графиката на агенция \"Ройтерс\", която припомня кой кой е в приказната вселена на Джордж Лукас. Читателите на \"Дневник\" имат шанс да спечелят оригинални награди от \"Междузвездни войни: последните джедаи\" с киноиграта, посветена на филма - вижте как да играете  тук . Днес в България ще бъде първата прожекция за избрани гости. ", "date": "2017.12.13", "title": "Графика на деня: Кой кой е в \"Междузвездни войни\""}
{"url": "http://www.dnevnik.bg/sport/2017/12/13/3096249_viktoriia_azarenka_poluchi_uaild_kard_za_australian/", "text": "Двукратната шампионка от Australian Open Виктория Азаренка ще участва на първия турнир от Големия шлем за 2018 г., потвърдиха организаторите. Тенисистката от Беларус спечели трофея в Мелбърн през 2012 и 2013 г., когато беше и №1 в световната ранглиста. Азаренка не е играла в Австралия от 2016 г., когато достигна четрътфинал, но след това отпадна от бъдещата шампионка Анжелик Кербер. От последните шест турнира от Големия шлем тя участва само на \"Уимбълдън\" през този сезон, но отпадна в четвъртия кръг. Тя се оттегли от корта за кратко заради раждането на сина си Лео през декември 2016 г. След това  битката за попечителство  с бившия ѝ приятел Били Макийг попречи на тенисистката от Беларус да играе през сезона. В момента Азаренка е №210 в световната ранглиста. \"Ситуацията на Вика в момента е доста трудна, но тя има нашата пълна подкрепа и ние решихме да направим жест към нея. Като двукратен шампион тук тя заслужава покана, затова получава \"уайлд кард\" за 2018 г\", каза директорът на турнира Крейг Тайли. Бившата №1 в света коментира новината и изрази задоволството си от факта, че ще играе в Мелбърн. \"Много съм развълнувана, защото това е моят любим турнир. В Австралия винаги е много приятно и се радвам, че ще се върна. Спечелих там два пъти и винаги се чувствам добре на корта. Годината беше трудна за мен и връщане на корта още през януари ще бъде наистина позитивен старт на 2018 г.\", каза Азаренка. Откритото първенство по тенис на Австралия ще се проведе между 15 и 28 януари.", "date": "2017.12.13", "title": "Виктория Азаренка получи \"уайлд кард\" за Australian Open"}
{"url": "http://www.dnevnik.bg/sport/2017/12/13/3096260_izpulnenie_na_grigor_dimitrov_stana_udar_na_godinata/", "text": "Едно от зрелищните изпълнения на Григор Димитров по пътя към титлата в Синсинати беше избрано за удар на 2017 г. Атрактивният плонж на българина, който му донесе точка срещу японеца Юичи Сугита в четвъртфиналите на турнира, спечели убедително класацията на Асоциацията на професионалните тенисисти (АТП). Димитров постигна категоричен успех над Сугита с 6:2, 6:1, а впоследствие завоюва първата си титла от сериите \"Мастърс 1000\". Печелившият плонж на световния номер 3 събра 33% от гласовете в допитването, което се поведе в рамките на шест дни. Българинът беше единственият в класацията с две изпълнение сред десетте номинирани.  Другото беше от двубоя с Рафаел Надал  в четвъртфиналите на мастърса в Шанхай. Двамата показаха впечатляващ атлетизъм при едно разиграване, което Димитров спечели с изключително изпълнение на мрежата и изправи зрителите на крака. Изпълнението зае трето място в класацията с 12% от гласовете. На втора позиция с 13% се нареди страхотният удар зад гърба на уругваеца Пабло Куевас срещу Александър Зверев на мастърса в Мадрид. Останалите претенденти бяха  Хуан Мартин дел Потро  (12%),  Диего Шварцман  (9%),  Рафаел Надал  (8%),  Доминик Тийм  (7%),  Александър Зверев  (3%) и  Ник Кириос  (2%).", "date": "2017.12.13", "title": "Изпълнение на Григор Димитров стана удар на годината (видео)"}
{"url": "http://www.dnevnik.bg/sviat/2017/12/13/3096263_amerikancite_smiatat_che_sled_izbiraneto_na_trump/", "text": "Американците смятат, че обществото им е доста по-корумпирано, откакто на власт е Доналд Тръмп, показва огласено днес допитване на \"Трансперънси интернешънъл\", цитиран от \"Франс прес\". То е проведено по телефона с 1005 пълнолетни американци между октомври и ноември. Близо 60% от участниците в анкетата са на мнение, че през последните 12 месеца корупцията се е увеличила, докато през януари 2016 г. те са били около 30 на сто, посочва организацията \"Трансперънси интернешънъл\". За 44% от запитаните корупцията е траен проблем в Белия дом, това е с 8 пункта повече, отколкото в началото на миналата година. Институцията, която анкетираните цитират най-често като корумпирана, е Конгресът. През 2016 г. половината от запитаните са смятали, че борбата на правителството с корупцията е неуспешна, докато сега така мислят 70 на сто от участниците в сондажа. \"Нашите избраници не успяха да вдъхнат доверие в способността на Вашингтон да бъде в служба на населението. Хората продължават да ги разглеждат като представители на интересите на един корпоративен елит\", отбеляза говорителят на \"Трансперънси\" Зоуи Рийтър.", "date": "2017.12.13", "title": "Американците смятат, че след избирането на Тръмп корупцията е нараснала"}
{"url": "http://www.dnevnik.bg/evropa/novini_ot_es/2017/12/13/3095902_tradicionnite_partii_oceliaha_prez_2017_g_no_krizata_s/", "text": "След като през последните две години Европа бе залята от вълна от ислямистки тероризъм и безпрецедентен брой кандидати за убежище от Близкия изток и Северна Африка (1.3 милиона през 2015 г. и 1.2 милиона през 2016 г., по данни на Евростат), изминаващата 2017 г. се очакваше да бъде повратна за политиката на Стария континент заради опасенията, че крайнодесни партии може да триумфират на изборите в три ключови държави. Холандският премиер Марк Руте предрече, че вотът в неговата страна ще бъде четвъртфинал, този във Франция - полуфинал, а изборите в Германия ще са финалът в битката срещу популизма на антиислямските и антиимигрантски партии. Въпреки че и в трите държави основателки на ЕС, ако съдим по социологическите проучвания, имиграцията не бе първостепенна грижа на избирателите, дебатът за предоставянето на убежище и заплахите за сигурността, които поражда безконтролната миграция, бе най-ожесточен и получи най-голямо медийно отразяване. Холандия (четвъртфинал) Холандците се явиха пред урните на 15 март, за да гласуват на парламентарни избори, които до голяма степен бяха смятани за ветропоказател на електоралните нагласи към антисистемните движения в Европа след референдума за Брекзит и победата на Доналд Тръмп в САЩ миналата година. Сред традиционните политически формации и техните поддръжници имаше съвсем основателни опасения, че Холандия може да се окаже поредната паднала плочка от доминото, която да събори и двете водещи страни в ЕС, Франция и Германия, където също предстояха важни избори. Под натиска на набралия голяма популярност опозиционен политик националист Геерт Вилдерс, който направи антиимигрантската и антиислямска реторика своя запазена марка, холандският министър-председател Марк Руте отбеляза отчетлив завой надясно. В крайна сметка неговата Народната партия за свобода и демокрация  успя да срази с 21.3 на сто от гласовете  получилата 13.1 процента Партия на свободата, на която Вилдерс е единствен член. Месец и половина преди вота Руте публикува открито писмо \"до всички холандци\", в което изрази съпричастност към раздразнението на \"тихото мнозинство\" от хора, които уж са \"дошли нашата страна\" заради \"свободата\", а \"злоупотребяват\" с нея, \"отказват да се приспособят, отхвърлят нашите обичаи и ценности\". \"Дръжте се нормално или си вървете\", каза Руте, без да назове изрично за коя имигрантска общност говори в писмото, публикувано на сайта на партията му. Думите му бяха възприети като ход за неутрализиране на крайнодясната Партия на свободата, която според социологически проучвания преди вота имаше реални шансове за победа. Лайтмотив в тазгодишната предизборна програма на Вилдерс бе \"деислямизирането\" на Холандия, включително чрез закриване на джамии, забрана на Корана и слагане на край на имиграцията на хора от мюсюлмански държави. \"Вместо да финансираме целия свят, ще харчим тези пари за обикновените холандски граждани\", заяви той и призова \"Холандия отново (да стане, бел.ред.) независима\" - почти като призива от кампанията на Тръмп, с когото Вилдерс често е сравняван, не само заради екстравагантните си коси. Според анализатори една от причините за триумфа на Руте е твърдостта, която той демонстрира в избухналата преди изборите политико-дипломатическа свада с Турция, или както казва германският политолог и журналист Клаус Хекинг в статия за сп. \"Шпигел\": \"победата на Руте има турски баща: Реджеп Тайип Ердоган\". Конфликтът с Турция се разрази, когато на турския външен министър Мевлют Чавушоглу  не бе позволено да посети Холандия , за да агитира живеещите там около 400 000 турци да подкрепят през април референдума за нова конституция на Турция, предназначена да направи президента Ердоган едноличен властелин на страната. Многолюдна демонстрация в Ротердам на привърженици на управляващата в Турция Партия на справедливостта и развитието бе разпръсната от холандската полиция, а опиталата се да отиде на митинга турска министърка на семейните въпроси бе задържана и изгонена от Холандия. Разгневен, турският президент нарече Холандия \"нацистка останка\" и забрани на холандския посланик да се върне на поста си в Анкара след пътуване в чужбина, но Руте не се поддаде и за миг на натиска. Хекинг обаче изтъква в коментара си за германското списание още една важна причина за триумфа на управляващата в Холандия партия: \"Руте наруши някои от предизборните си обещания през последните години и в резултат на това партията му загуби близо една четвърт от местата си в парламента. Той обаче изпълни главното си обещание: холандската икономика отново е в подем след дълга криза, с растеж от два процента и нива на безработица под прага от пет процента\". Франция (полуфинал) Президентските избори във Франция разтърсиха из основи статуквото в Петата република и като че ли политическата система, установена от Шарл дьо Гол през 1958 г., започна да се разпада пред очите ни. За първи път от близо 60 години нито една от двете основни партии вляво и вдясно  не успя да класира свой кандидат за балотажа. Социалистът Беноа Амон отпадна на първия тур на 23 април с незавидните 6 процента от гласовете, след като водещи партийни фигури като Жан-Ив Льо Дриан отказаха да подкрепят официалния кандидат на Френската социалистическа партия и застанаха зад центриста и краен победител Еманюел Макрон. Консервативният кандидат Франсоа Фийон, който броени месеци преди първия тур на вота бе фаворит да стане следващият стопанин на Елисейския дворец, бе замесен в скандал с фиктивни назначения на съпругата и децата му, заради което му бяха повдигнати официални обвинения в злоупотреба с държавни средства, и също отпадна на първи тур, завършвайки на трето място с 20 процента. Фийон, автор на книгата \"Да победим ислямския тоталитаризъм\", където предупреждава, че \"кървавата инвазия на ислямизма в ежедневието ни може да е вестител на трета световна война\", и лидерът на крайнодесния Национален фронт Марин Льо Пен превърнаха въпросите за ислямизма и нелегалната имиграция като заплаха за националната сигурност в основни теми в предизборните дебати. За разлика от Льо Пен и Фийон, победителят на изборите Макрон приветства политиката на отворени врати на германския канцлер Ангела Меркел и според него е морален дълг за Франция и Европа да приемат бежанци. За повечето французи най-големите предизвикателства, пред които е изправена страната им, са безработицата и терористичната заплаха, показва социологическо проучване от юли на Френския институт за изследване на общественото мнение, а нелегалната имиграция се нарежда далеч зад тях. Ябълката на раздора в телевизионните предизборни дебати между кандидатите на президентските избори през април и балотажа през май обаче стана именно мигрантският въпрос и по-точно това дали той по някакъв начин е свързан с горните два проблема. \"Разтурянето на мигрантския лагер в Кале през октомври 2016 г. и все по-засиленото присъствие на бездомни бежанци по улиците на Париж възобновиха дебата за често цитираната фраза на покойния премиер социалист Мишел Рокар, че \"Франция не може да приеме цялата сиромашия на света\", пише анализаторът Сара Улф в статия за Холандския институт за международни отношения \"Клингендал\". По думите й терористичните атаки срещу редакцията на сатиричното издание \"Шарли ебдо\" и в концертната зала \"Батаклан\", които бяха извършени от родени във Франция хора от арабски произход, потомци на имигранти, показва дълбоката пропаст, зейнала между тях и френското общество и дори в някои случаи между същите тези хора и семействата им. Германия (финал) Миграцията се превърна в оспорван политически въпрос в Германия след бежанската криза от 2015-2016 г., когато в страната влязоха около 1.2 милиона нелегални имигранти. Благородното решение на канцлера Ангела Меркел да допусне в Германия хора, бягащи от насилие и нищета в родните им страни, бе помрачено от събития като новогодишната нощ в Кьолн, атентата с камион срещу коледния базар в Берлин и още няколко нападения, извършени от кандидати за убежище и бежанци ислямисти. Това, от своя страна, доведе до друг негативен развой - за първи път от над 50 години в Бундестага влезе дясна националистическа партия с открито ксенофобски възгледи - \"Алтернатива за Германия\". Десноцентристката партия на Меркел Християндемократически съюз (ХДС) и нейната сестринска баварска партия Християнсоциален съюз (ХСС)  получиха 32.9 процента от вота  - най-слабия им резултат от 1949 г., но достатъчен, за да останат първа политическа сила в парламента. Левоцентристката Германска социалдемократическа партия инкасира най-слабия си резултат (20.5 процента) след Втората световна война, след като не успя да се разграничи достатъчно от ХСС, с която управляваха заедно през последните четири години в \"голяма коалиция\". \"Шамарът, който избирателите зашлевиха на управляващата коалиция, показва, че въпреки добре функциониращата икономика и ниската безработица, хората са недоволни от състоянието на останалите сфери, в това число бежанската и пенсионната политика\", пише журналистът от \"Дойче веле\" Фолкер Вагенер, цитиран от българската редакция на германската медия. Място в законодателния орган на властта успяха да си намерят цели шест партии (седем, ако броим ХСС за отделна партия), което е безпрецедентен брой след въвеждането на 5-процентовата бариера през 1953 г., а така създалият се баланс на силите в него доведе до  следващата политическа криза. Меркел направи неуспешен опит да състави коалиция \"Ямайка\" със свободните демократи и зелените, наречена така не само заради комбинацията от цветовете на трите партии - черно, жълто и зелено - но и защото е екзотична идеята три толкова различни политически сили да се обединят в едно правителство. \"След като лошите изборни резултати отслабиха позициите й, Меркел понесе още един удар заради неспособността си да състави правителство\", пише британското сп. \"Икономист\" и допълва, че неуспехът на коалиционните преговори е прецедент от основаването на Федералната република през 1949 година. Според редица медийни публикации една от причините за провала на преговорите са били разногласията за бежанската политика, тъй като ХСС и Свободната демократическа партия водеха кампания против политиката на отворени врати на Меркел и искаха да поставят годишен таван на броя на лицата, които имат право да потърсят убежище в Германия. Кой ще спечели следващия турнир? Победата на президентските избори във Франция на 39-годишния центрист и бивш инвестиционен банкер Еманюел Макрон, последвана от електоралния триумф на неговата партия \"Република, напред!\", създадена едва година преди парламентарните избори, донесе истинско облекчение за всички либерални сили на континента. В допълнение с развоя на събитията в Холандия, където крайната десница не бе допусната до властта, и вота в Германия на 24 септември, спечелен от ХДС/ХСС, стана ясно, че е твърде рано да се произнася надгробно слово на европейската либерална демокрация и на самия Европейски съюз. Същевременно обаче антисистемните движения в трите страни пожънаха значителни успехи, тъй като предлагат решения на наболели обществени проблеми, които традиционните партии премълчават, следвайки линиите си на политическа коректност. От друга страна, холандската Партия на справедливостта, френският Национален фронт и германската \"Алтернатива за Германия\" са политически движения с една-единствена кауза и без ясни управленски програми, което поражда въпроса способни и достатъчно компетентни ли са те да управляват, ако някоя от тях спечели следващите избори в една от трите страни. /БТА/", "date": "2017.12.13", "title": "Традиционните партии оцеляха през 2017 г., но кризата с мигрантите подхрани подема на крайнодесните"}
{"url": "http://www.dnevnik.bg/bulgaria/2017/12/13/3096204_varna_shte_harchi_novi_4_mln_lv_za_koledna_ukrasa_i/", "text": "Общо 4 млн. лв. възнамерява да похарчи Община Варна в следващите четири години за ефектно архитектурно осветление и коледна украса. Това става ясно от текста на публикувано обявление за възлагане на обществена поръчка. Сумата е над два пъти по-висока от похарченото по изтекъл договор за същите дейности, сключен в началото на декември 2014 г. Значителна част от работата, която ще трябва да изпълнява бъдещият победител в обявения търг, е свързана отново с поддръжка на съществуващата и След приключването на процедурата, избраният изпълнител ще трябва да се грижи и за за 46 обекта с ефектно и архитектурно осветление на територията на общината. От тях 33 със статут на паметници на културата. Последният договор с аналогичен предмет е бил сключен от Община Варна на 2 декември 2014 г., става ясно от справка в архива на Агенцята за обществени поръчки. Той беше подписан с \"Габровски\" ООД и бе Основна част от възложените дейности и направените разходи по този договор бяха пак за коледната и новогодишна украса на Варна – монтаж и демонтаж на светещи елементи, украса на фасади, елхи и т.н. Колко точно харчи Варна за тази цел обаче е трудно да се пресметне. В края на ноември т. г. \"Дневник\" публикува  данни от отчета на местната администрация за разходваето на европейски и бюджетни средства през 2016 г. От текста на публикувания документ и  направените по-късно разяснения по него , ставаше ясно, че през миналата година са дадени за \"цялостна подмяна на светещата и захранваща част на 12 коледни елхи\". Други над 20 хил. лв. са били похарчени за  презаваряване на алуминиева конструкция, прахово боядисване, цялостна подмяна на светеща и захранваща част на - 1266 бр. мотиви и елементи, представляващи по-голямата част от коледната украса на гр. Варна и селата към общината\". Според публикуваната сега обява за възлагане на нова обществена поръчка, поставянето на за празниците ще е съществена част и от задълженията по нея. В обявлението за търга е уточнено, че обхватът, основните параметри и условията, при които ще се изпълняват дейностите, предвидени в процедурата, ще се определят чрез \"вътрешен конкурентен избор\" при всяко конкретно възлагане. Участниците в процедурата трябва да притежават минимален оборот в сферата на предмета на поръчката в размер на не по-малко от 2 млн. лв. за последните три приключили финансови години и да е изпълнил през последните три години услуги с идентичен или сходен предмет. Срокът за подаване на офертите е 17.30 ч. на 28 декември т.г.", "date": "2017.12.13", "title": "Варна ще харчи нови 4 млн. лв. за коледна украса и светещи фасади"}
{"url": "http://www.dnevnik.bg/sport/2017/12/13/3096202_ultramaratonecut_krasimir_georgiev_shte_biaga/", "text": "Ултрамаратонецът  Красимир Георгиев  ще бяга 36 часа без прекъсване на пътека. Събитието е благотворително, като целта е да бъдат събрани средства за деца, преборили онкохематологични заболявания. Стремежът на организаторите е да се осигурят пари за тренировъчен лагер и участие на деца в световната олимпиада \"Игри за победители\" в Москва - състезание за деца, преборили рака. Успоредно до Георгиев ще има втора пътека, на която всеки желаещ ще може да бяга в подкрепа на каузата. За 100 метра бягане всеки участник дарява по 1 лев. Възможност за дистанционно участие има и чрез мобилното приложение Strava, обясняват организаторите. Доброволците, преминали поне 1 км, ще получат продукти на Roobar и ваучер за стената за катерене \"Стиска Ли Ти\". Събитието ще се проведе на 19-20 януари 2018 в Park Center Sofia.", "date": "2017.12.13", "title": "Ултрамаратонецът Красимир Георгиев ще бяга благотворително 36 часа без прекъсване"}
{"url": "http://www.dnevnik.bg/bulgaria/2017/12/13/3096290_blagoevgrad_predpriema_speshni_merki_za_obezopasiavane/", "text": "Спешни мерки за обезопасяване на района около студентските общежития и Югозападния университет в Благоевград поискаха колеги на 19-годишната Фатиме Колашова, показа репортаж на БНТ. Момичето  загина вчера , след като беше прегазено от камион на пешеходна пътека в района на общежитията. Снощи близо 300 студенти се събраха на мястото на инцидента. Те направиха жива верига с искане в участъка да бъде поставена светофарна уредба или да се изгради кръгово кръстовище. Заради случилото се общинската комисия по безопасност в Благоевград се събра на извънредно заседание, на което бяха набелязали мерки за обезопасяване на проблемните места в града. Сред тях са поставянето на релефна маркировка на възлови участъци и обособяването на еднопосочни улици в центъра. Тази сутрин студентите отново се събраха на мястото на инцидента и направиха жива верига, а после се отправиха на шествие към сградата на общината. \"Полицията осъществява ежедневен непрекъснат контрол в целия град, включително и на кръстовището при катастрофата. Явно не е достатъчно, след като се е случило най-лошото. Продължаваме да работим в тази насока. Ще засилим проверките и контрола, но най-важното, което искам да знаят всички, е поведението на водача, засилване на дисциплината, спазване на дисциплината на пътя, за да се запази здравето и живота на хората\", заяви началникът на \"Пътна полиция\" в града Данаил Стоицов. \"Трябва да тръгнем от себе си. Всеки от нас трябва да си зададе въпроса какво прави като участник в движението и като пешеходец, и като водач. Всеки ден сме свидетели на безумия по пътищата. Трябва дисциплина и всички ние да си вършим работата. Не бягам от отговорност. Не казвам, че всичко е идеално. Имаше доста предложения от вчера за светофар, кръгово. Няма как да има изградено кръгово кръстовище. Имаме регистър, отстраняваме всички сигнали за нередности, ще полагаме хоризонтална релефна маркировка. Можем да мислим за светофарна уредба, но ще доведе до натоварване на ул.\"Славянска\", която е една от основните пътни артерии\", каза кметът Атанас Камбитов пред събралите се.", "date": "2017.12.13", "title": "Благоевград предприема спешни мерки за обезопасяване на проблемни места по улиците"}
{"url": "http://www.dnevnik.bg/evropa/novini_ot_es/2017/12/13/3096271_socialdemokratite_obmisliat_chastichno_spodeliane_na/", "text": "Германската Социалдемократическа партия (SPD) обмисля споразумение за \"сътрудничество\" с консерваторите на канцлера Ангела Меркел, пише \"Ройтерс\". С това споразумение двете партии ще могат да договорят минимална програма, оставяйки спорните въпроси за дебат. Разговорите за ново правителство започват днес. Според някои членове на партията подобно \"сътрудничество\" е отговорът на дилемата на лявоцентристката партия, която се опасява, че споделянето на власт с консерваторите прави неясна идентичността й в представите на избирателите. След изключително слабото представяне на партията на изборите през септември председателят й Марин Шулц заяви, че партията ще остане в опозиция. По-късно обаче  той бе принуден да промени позицията си , след като опитите на Меркел да състави трипартийна коалиция със Свободните демократи и Зелените се провалиха. Членове на Социалдемократическата партия и нейни депутати обаче не искат просто да се съгласят на повторение на четиригодишна голяма коалиция, водена от Меркел, след като избирателите отсъдиха на по-малкия партньор в коалицията най-лошия следвоенен резултат в историята му. В документ, видян от \"Ройтерс\" във вторник, депутатът Матиас Мирш, лидер на лявото парламентарно крило на SPD, предлага двете партии да се съгласят да си сътрудничат по минимална програма и да оставят другите въпроси отворени. Идеята, според която SPD ще има министри във водения от Меркел кабинет, ще позволи партията да подкрепи консерваторите в области, в които двете страни имат съгласие, но оставя други теми обект на договорка между парламентарните партии. Според предложението двата блока ще договорят обща програма по въпроси като строежа на жилища, европейската инвестиционна програма и климатичната политика, както и коя партия кое министерство ще поеме. В други области, включително приемането на бюджета, европейската и външната политика, партиите ще се уговорят винаги да търсят консенсус, а по трети ще се съгласят, че може и да има различни мнения и ще търсят мнозинство за собствените си мерки от парламентарните партии. Зам.-председателят на християндемократите на Меркел Джулия Клокнер обаче заяви: \"Нямам интерес от половинчати споразумения със SPD. Или искате да управлявате, или не\". ", "date": "2017.12.13", "title": "Социалдемократите обмислят частично споделяне на власт с Меркел"}
{"url": "http://www.dnevnik.bg/na_put/2017/12/13/3095063_jeleznica_organizira_kriminalna_igra_za_putnicite_po/", "text": "Финландския жп оператор VR group организира игра - загадка за пътниците по един от най-дългите си маршрути. Част от пътуващите от Хелзинки до Рованиеми с нощния експрес тази нощ ще се включат в игра от типа escape room, специално разработена за пътуването. Сюжетът е заимстван от романа на Агата Кристи \"Убийство в Ориент експрес\", а инициативата съвпада с премиерата на новата му екранизация, дело на режисьора Кенет Брана. Влакът ще пропътува 1000-километровото разстояние от Хелзинки до столицата на Лапландия на Полярния кръг за 13 часа. През това време осем от пътниците, избрани сред 2500 желаещи, ще изиграят най-дългата си игра. Те ще бъдат разделени на два отбора, а за капитани са определени известен местен актьор и писателка. За играта компанията е отделила два от вагоните. Според организаторите това ще е най-дългата игра-загадка в света.", "date": "2017.12.13", "title": "Железница организира криминална игра за пътниците по най-дългия си маршрут"}
{"url": "http://www.dnevnik.bg/zelen/2017/12/13/3096178_ot_wwf-bulgariia_prizovavat_grajdanite_da_zaiaviat/", "text": "Министерството на околната среда и водите (МОСВ) е публикувало за обществено обсъждане промените в действащия план за управление на Национален парк \"Пирин\" и всеки гражданин и организация могат да изпратят становище по предложенията до 22 декември (следващият четвъртък). За това напомнят от природозащитната организация WWF-България  на сайта си и  призовават хората да изразят позицията си по казуса. Като причина активистите сочат, че изготвената промяна, която ще бъде гласувана между коледните и новогодишните празници, е опасна за съхраняването на парка, който е обект на световното наследство на ЮНЕСКО. Проектът за промяна залага съществено увеличение на територията с разрешено строителство, а това предполага и изсичане на вековни черномурови, смърчови, елови и букови гори с площ над 8000 декара. \"Решението на Министерски съвет за промяна на действащия план е предвидено за приемане тихомълком между Коледа и Нова година,\" пишат още еколозите. \"Всяко гражданско становище, което се обявява срещу разрешаването на сечи и строежи, опазва горите на Пирин,\" посочват от WWF и предлагат чернова на такова становище и  обясняват подробно до кой и как  трябва да се прати то. Именно международната природозащитна организация WWF поведе световна кампания за опазването на национален парк Пирин като един от няколко застрашени природни обекти от Световното наследство на ЮНЕСКО, защото те са изключително важни не само за биологичното разнообразие, а и за хората, които живеят в близост. Кампанията за Пирин събра 100 00 подписа в защита на българската планина, Международната кампания на WWF", "date": "2017.12.13", "title": "От WWF-България призовават гражданите да заявят позиция по плана за Пирин"}
{"url": "http://www.dnevnik.bg/bulgaria/2017/12/13/3096264_protestut_ne_e_argumentiran_i_niama_da_podam_ostavka/", "text": "Ако протестите бяха истински и аргументирани, бих подал оставка, но не е такъв случаят, каза днес пред Би Ти Ви директорът на \"Пирогов\" проф. Асен Балтов. Според него зад протестите стоят хора, които не работят в болницата. Балтов смята, че протестът напрактика е приключил, като на последното събиране пред болницата е имало едва 15 души. Директорът на \"Пирогов\" обяви, че в болницата върви реформа, тъй като не може при съвременните реалности да се работи с раздутия щат, който е в момента. Балтов посочи, че вече има и резултати, като през ноември \"Пирогов\" рекорден оборот като дейности, платени от Здравната каса. Директорът на болницата не се съгласи с обвиненията, че администрацията е твърде много, като посочи, че при 2150 работещи, само 120 души са от нея. Балтов не прие и обвиненията за масови уволнения, като посочи, че за девет месеца има около 100 души, които са били за пенсиониране. Съкратени били и 300 кухи щатни бройки. Сред медицинският персонал имало не повече от 15 освободени, също основно пенсионери, като петима са напуснали сами. Асен Балтов посочи, че към момента задълженията на \"Пирогов\" са 21.5 млн. лева. Имало обаче договорености с фирмите за разсроченото им плащане, като всеки месец се плащат определени суми.", "date": "2017.12.13", "title": "Протестът не е аргументиран и няма да подам оставка, обяви директорът на \"Пирогов\""}
{"url": "http://www.dnevnik.bg/sviat/2017/12/13/3096087_s_nov_visokotehnologichen_grad_iordaniia_shte_opita_da/", "text": "Бляскав нов град ще се издигне в пустинята на Йордания през следващите три десетилетия, като ще се превърне в потенциален съперник на столицата на кралството Аман, бързо растящ и все по-задръстен метрополис с 4 млн. души.  Обявявайки плановете за така представения високотехнологичен утопичен проект, Йордания става поредната близкоизточна страна, която залага на многомилионни доларови мегапроекти като инвестиционен магнит, носещ бързи икономически изгоди. Някои урбанисти обаче предупреждават, че \"градове, издигнати от нищото\", са рискови начинания, и твърдят, че е по-ефикасно да се подобряват съществуващи градове. Йорданското правителство обещава, че все още неназованият град ще привлече население от Аман, ще облекчи ужасните автомобилни задръствания, ще разполага с жилища за средната класа и ще даде импулс на тромавата икономика, страдаща от висока безработица.  Засега властите дават само откъслечна информация, след като премиерът спомена бъдещия град за първи път, с видимо обичаен тон, на среща с журналисти през октомври. Тази, според населението, потайност и подходът \"отгоре-надолу\" обаче предизвикват масови критики. Малцина йорданци са ентусиазирани от идеята, дори и сред жителите на Аман, които постоянно се оплакват от задръстванията в столицата. Някои подозират, че новият град и на техните бизнес протежета. Правителствени служители отричат това. Тази седмица кметът на Аман Юсеф Шауарбе защити спорния проект на среща с бизнесмени, дипломати и представители на енергийния сектор и на екологични организации. Много от присъстващите изглеждаха скептично настроени. \"Темата все още не е добре проучена, - каза кметът, когато бе притиснат за подробности. - Когато приключим проучванията, ще обявим плановете и ще имаме ясни роли за правителството, гражданите, инвеститорите и т. н.\" Шауарбе настоя, че Аман няма да остане пренебрегнат, когато Йордания, притисната от рекорден държавен дълг, пренасочи оскъдните си ресурси към новия проект. \"Новият град не е нов Аман, но е необходим, за да облекчи натиска върху столицата\", каза той. Само допреди век Аман бе малко селце и е смята за млад сред древните градове в региона, като Багдад и Кайро. Днес в Аман живее над 40 процента от 9,5-милионното население на Йордания.  Почти по всяко време на деня тук е час пик. Разрастването на града бързо изяжда скъпоценните зелени площи. Цели райони със средновисоко строителство и жилищни сгради в пясъчен цвят се разпростират по околните хълмове и долини, а няколко небостъргача оформят облика на центъра на града. Причина за този бърз растеж е през последните десетилетия. Той е свързан и с ускорената урбанизация в целия Близък изток и Северна Африка, където човешки маси от слаборазвитите селски райони се стичат в градовете в търсене на по-добри възможности за работа. Към средата на века повече от две трети от населението на региона, което се очаква до 2050 г. да достигне 646 млн. души, ще живее в градовете, срещу 56 процента от 357 млн. през 2010 г., според прогнози на ООН.  За изминалите 20-ина години в Близкия изток бяха обявени около 25 проекта за нови градове. Приблизително половината от тях си остават само на сайтове в интернет, каза Сара Моузър, професор по урбанистична география в университета \"Макджил\" в Монреал. Останалите са силно назад в графика на изграждането си. Според нея строителите на нови градове и намирането на необходимия експертен опит. При такива начинания, имащи за главна цел печалба, плановете за не толкова доходоносни обществени транспортни системи често си остават на хартия.  \"Бих посъветвала Йордания да действа предпазливо\" каза Моузър. Многомилиардният доларов план на Египет за нова столица, обявен през 2015 г. изостана от графика, след като страната смени изпълнителите. Президентът Абдел Фатах ас Сиси обаче е решен да продължи с осъществяването му. Той възнамерява да управлява от новия град от 2019 г., напускайки неуправляемия Кайро - най-големия град в арабския свят. Когато неотдавна бе запитан защо правителството харчи огромни суми във време на икономически неволи, той отговори: \"Нямаме ли право да имаме мечта? Не заслужаваме ли да имаме такъв град?\" Няколко от тези планирани градове наистина се развиха добре през годините, включително Икономическият град на саудитския крал Абдула, Модийн в Израел и Рауаби в палестинските територии.  Новият град в Йордания ще бъде изграден на около 30 км източно от Аман върху безлюдна пустинна равнина, оградена от пътища, водещи към Саудитска Арабия, Ирак, а в бъдеще - и към главното летище на страната. Той ще се строи чрез публично-частно партньорство върху държавна земя, като първите търгове се очакват към средата на 2018 г. Правителствени служители не говорят много за това как ще изглежда той, освен че го описват като \"интелигентен град\", който ще използва възобновяема енергия и ще има добре развит обществен транспорт. Смята се, че той ще бъде разположен върху площ от 390 кв. кв - по-малка, отколкото е нюйоркският квартал Куинс. Първата фаза на строителството трябва да приключи до 2030 г., а целият проект - до 2050 г. Правителството обаче не е обявило колко се предвижда да бъде населението му. Казва се само, че там трябва да бъдат преместени много министерства и държавни институции. Право да строят там ще получат жилищни кооперации от държавни служители, хора с професии и бивши членове на силите за сигурност. Едно посещение там миналата седмица констатира, че като епизодично преминават само камиони и коли. Най-близкото място с човешка дейност е паркинг за камиони, наречен Мадуне, а по-нататък в пустинята се намират лагерът за сирийски бежанци \"Азрак\", военна база и няколко разпръснати древни крепости, наричани каср.  Градът трябва да разтовари пренаселените Аман и Зарка - работническо предградие с население от 1,3 млн човека. Двата града постепенно се приближават един към друг с нарастването си през годините и се очаква да достигнат общо население от 10 млн. души към 2050 г.  Налице са някои подозрения, че плановете за строежа на нов град имат за главна цел да отвлекат вниманието от икономическите проблеми, като вдигането на данъците и намаляването на субсидиите, включително и за хляба. \"Това ангажира много хора с една дългосрочна визия\" във време на болезнени фискални решения, каза политическият анализатор Амер Сабайлех. Някои критици също така предричат, че проектът ще подкопае развитието на Аман и други йордански градове, хаотични и определено без високи технологии и блясък. \"Трябва каза Марам Тауил, професор по урбанистика от Германско-йорданския университет в Аман. Тя и колегите й от висшето учебно заведение предлагат, освен всичко друго, да бъдат създадени обслужващи центрове в сегашните урбанизирани райони, за да се облекчи трафикът в градския център и да се съхранят зелените пространства.  Тауил призова градските планировчици да търсят стратегически решения. Според нея, ако Аман продължи да се разраства безконтролно, както досега, \"в него ще бъде невъзможно да се живее\". Ако нещата продължат по-старому, тогава наистина \"ще има нужда от нов Аман\", каза тя. /БТА", "date": "2017.12.13", "title": "С нов високотехнологичен град Йордания ще опита да съживи икономиката си"}
{"url": "http://www.dnevnik.bg/evropa/novini_ot_es/2017/12/13/3096292_polsha_triabva_da_zashtitava_nacionalniia_si_interes_v/", "text": "Полша трябва да защитава националната си идентичност и интересите си в момент, когато Европейският съюз обсъжда бъдещето си, заяви новият премиер Матеуш Моравецки, цитиран от \"Ройтерс\". След като преди две години партия Право и справедливост пое властта в страната, Варшава се чувства все по-изолирана в ЕС. Според критици усилията на управляващите да установят контрол върху съдилищата и държавните медии подкопават демократичните стандарти. Четиресет и девет-годишният Моравецки бе назначен за премиер миналата седмица,  заменяйки Беата Шидло , която стана вицепремиер. . По думите на Моравецки икономическата политика на Варшава, основана на щедри публични разходи и растящ фокус върху вътрешния капитал, вместо върху чуждестранните инвестиции, не трябва да се променя. Той отбеляза, че полският \"суверенитет и традиция трябва да бъдат използвани в защита на националните интереси\". Бъдещето на европейския проект се решава сега, посочи премиерът пред депутати. \"Полша пасва перфектно в европейския пъзел, но не може да бъде поставяна там неправилно. Ако това се случи, ще се разпаднат както пъзелът, така и парчето\", допълни той. По думите му Полша е против идеята за Европа на много скорости, която френският президент Еманюел Макрон подкрепя. \"Не искаме бъдещи разделения... ние сме против разделянето на Европа между тези, които са по-добри и тези, които са по-лоши\", настоя премиерът. Той изрази подкрепа за реформата на съдебната система,  одобрена от долната камара на парламента в петък , въпреки резервите на ЕС. Според официални лица от блока законодателството, което де факто дава контрол на депутатите върху избора на съдии, ще застраши безпристрастността на съдилищата. За икономическата политика Моравецки коментира, че Полша трябва да се стреми към \"златната среда\" между слаба държава \"която изоставя гражданите си и бюрокрация. Не искаме нито едно от двете\". Късно снощи малко преди полунощ новото полско правителство спечели вот на доверие в парламента. Промените в правителството се свързват с желанието на управляващата партия \"Право и справедливост\" да се подготви за изборите, които предстоят през следващите три години.", "date": "2017.12.13", "title": "Полша трябва да защитава националния си интерес в дебата за ЕС, настоя новият премиер"}
{"url": "http://www.dnevnik.bg/bulgaria/2017/12/13/3096301_cecka_cacheva_do_kraia_na_godinata_shte_bude_priet/", "text": "До края на годината антикорупционният закон следва да бъде приет, смята министърът на правосъдието Цецка Цачева в интервю за БНТ. \"Предвидени са и промени в Наказателния кодекс срещу корупционни престъпления и срещу групи за организирана престъпност. Това е посочено и в препоръки на Европейската комисия. Няма препоръка, по която да не се работи, това се отчита и в доклада\", коментира тя. Цачева определи излезлият в средата на ноември мониторингов  доклад на Европейската комисия  като \"изключително позитивен\" и - \"още по-важно - обективен\", защото коректно отчитал напредъка по 17-те стъпки по препоръки от януарския доклад. \"Констатирано е, че правителството е успяло да навакса изоставането при служебния кабинет\", коментира тя. \"Перспективата и мерките от наша страна обхващат период до края на 2018 г., когато се очаква следващият доклад на Европесйската комисия. До този момент ще има повече конкретика за това как действат нормите, които в момента се осъществяват\", каза Цачева. По отношение на равнопоставеността на \"тримата големи\" (главен прокурор, председател на Върховен касационен съд и председател на Върховен административен съд) в съдебната власт, Цачева каза, че е създадена работна група, към този момент се проучва опита на държави членки на ЕС, които са близки по устройство в съдебната система. \"Ние работим със зададените параметри, които Конституцията дава. В рамките на още месец бихме могли да излезем с предложение за законодателни инициативи, за да удовлетворим очакването да има равнопоставеност между \"тримата големи\" в съдебната власт. И към този момент те не са безконтролни, в промените за закона съдебна власт са предвидени правила за тяхна дисциплинарна отговорност. Те могат да дават обяснения и пред Висшия съдебен съвет, в качеството си на негови членове\", коментира министърът на правосъдието. \"В състава на Висшия съдебен съвет няма по-маловажни и по-важни неща. Всичко е важно\", подчерта Цачева и допълни, че е оптимист, за \"да не се случват противоставяния на непринципна основа, както в предходния състав\" на най-висшия съдебен орган. Цацева обяви, че към момента министерството е обявило три свои приоритета, по които ще работи по време на българското европредседателствто и \"които се приемат позитивно от страна на партньорите\": институционализиране на службата за европейска прокуратура, електронното правосъдие и родителското право. \"Готов е законопроект за детско правосъдие, записано е като приоритет за внасяне през Министерския съвет в парламента\", обяви тя. Според Цачева за \"царските имоти\" е необходим специален закон.", "date": "2017.12.13", "title": "Цецка Цачева: До края на годината ще бъде приет антикорупционният закон"}
{"url": "http://www.dnevnik.bg/intervju/2017/12/13/3096268_jana_karaivanova_direktor_na_filmoviia_centur_vseki/", "text": "НФЦ е институцията, която на конкурсен принцип финансира създаването и разпространението на български филми в страната и чужбина. - Когато дойдох преди 20 дни, заварих много спешна ситуация, свързана с т. наречената \"нотификация за държавна помощ\". Процедурата, в която участва цялата държава, както и НФЦ, трябва да бъде направена до края на декември.  Втората задача е интересна и приятна - осъществяването на  \"Златен ритон\" , един от националните фестивали на Филмовия център, посветен на документалното и анимационно кино, който ще се проведе в Пловдив от 16 до 22 декември. А в понеделник и вторник имаме сесия за игрално кино, една от двете дати, в които българското кино кандидаства за финансиране и ще се види кои проекти ще се придвижат. - Това е процедура, тръгнала през 2013 г., но може би е била по някакъв начин затлачена. Проекта за промените в закона на този етап касае само нашето адаптиране към изискванията на Европейската комисия за смяна на понятия. Ние сме длъжни да се адаптираме. Добра новина е, че е вече на ниво гласуване в парламента.  Много е важно да не се бърка това с промяната в самия закон за кино, която предстои и за която няма срокове. В следващите няколко месеца тя ще бъде спокойно обсъждана и изяснявана и се надявам, че ще стигнем до проект, който удовлетворява и гилдията, и държавата. - На натрупване, както обикновено стават нещата. Има опит, желание, енергия, както и известна смяна на поколенията - идват нови хора с нови идеи. Част от тях не живеят в България. Присъствието по фестивали от една страна е знак за филма, от друга страна опознаваш фестивалния свят. Всичко това са все неща от полза за нашето кино. Става дума за нарастване на професионализма в киногилдията. - Не може. Но първо искам да кажа - така наречените независими филми, които се правят с частно финансиране, са нещо прекрасно. Между тях има и арт филми, и комерсиални. С частно финансиране започват много талантливи хора, които после могат да бъдат подпомогнати и от държавата. Това прави целия кинематографичен процес много по-естествен и нормален, какъвто е в други държави.  Комерсиалното кино е жанр - това значи кино, което само си връща парите и прави печалба. В България това не е възможно чисто статистически поради малката потенциална публика. Парите, които се правят от билети, далеч не отиват при продуцентите - те не са дори приход. Огромна част от прихода, по правилата на киноразпространителите, остават в киносалона, останалото се разпределя за авторски права. Всичко това прави невъзможно възвръщането на инвестицията и аз имам огромно уважение към хората, които решават сами, на собствен риск, да правят кино. Това са смели хора, те не го правят по комерсиални съображения. В момента има няколко български филма, които се снимат тук, но имат амбицията да се продават навън. Би било интересно, ако филм, заснет тук, получи голямо комерсиално разпространение в чужбина. - Ники Илиев прави такива филми, в последния си е ангажирал международно известна американска звезда. Знам, че Евтим Милошев има подобен проект. Може би има и други. Аз лично чакам с нетърпение резултатите. Би било чудесно да докажем, че можем да печелим от кино. - Законът е сложна материя, но аз съм на мнението на колегите за микросубсидиите. Тези сесии започнаха преди няколко години и дадоха прекрасен резултат. Микросубсидиите стимулират правенето на копродукции и търсенето на странично финансиране. Освен това работиш с друга енергия, когато трябва да се бориш за това, което правиш.  Аз ще подпомогна всякакво движение по закона, което легитимира микросубсидиите и по-големият им брой. Но не бива да се гледа на филмите единствено откъм бюджет. Има постановъчно сложни филми, които няма как да се направят с малко пари. Между другото, не много хора знаят, че спрямо европейските стандарти всички филми в България се класифицират като нискобюджетни. \"Нискобюджетен\" е филм с бюджет под, мисля, 2 млн. евро, а при нас финансираме т. нар. \"високобюджетни филми\" с до 1,1 млн. лв. Общото ни желание е с наличните средства да се финансират повече филми, но не бива да изпадаме в евтиния. Впрочем и в сегашното положение в закона никой не спира продуцентите да сами да искат по-малко средства. А желанието ни е субсидията да се увеличава. - Много неща стоят от години като възможности и аз ще се постарая този процес да тръгне нанякъде. Почти задължително за държава като нас е да се направи фонд за кино. Помоему, гледайки към опита ми в Европа и Америка, е срамота все още да нямаме такъв фонд. Европейските държави имат по 3, 4, 5 инструмента за алтернативно финансиране, ние разполагаме само с държавната субсидия. - Това е въпрос на законодателство, но инициативата трябва да тръгне от нас като кинообщност, и то да започне с разясняване - защо е необходимо и какво би могло да допринесе. Киното е интересно нещо. Казваме, че филмът струва милион, но къде отива той? В заплати на около 120 души, които работят по филма, в хотелите, в които те живеят по време на снимки, в транспорт, бензин, ДДС и данъци. Този милион моментално е разпределен в икономиката на страната и всеки лев, инвестиран в кино - има статистика - се мултиплицира. Икономически е добре да се създаде този фонд, защото той решава проблеми. Фондовете се създават чрез отчисления - могат да идват от продадени билети, от телевизионно разпространение, от международни продукции, които се снимат тук, от хазарт, в размери, които не ощетяват никого. Може да се прави културна лотария, има закон за меценатството. Схемите са вече развити, трябва само да ги адаптираме.  - Имаше работна група, която работеше по поправките, влезли миналата седмица в Министерски съвет. Това е добре, защото отпушва пътя за другите поправки. Оттук нататък трябва нова форма на участие на цялата гилдия, както и финансисти и юристи. Вероятно ще бъде работна група, но има и много други начини, например да се ангажират консултативни органи. Инициирането и е в ръцете на НФЦ и аз задължително ще го направя. - Не е така. Сегашните поправки са изцяло свързани с изискванията на Европейската комисия. На някои им бе прозвучало странно понятието \"труден филм\", което се въвежда с тях. Но това е понятие на ЕК и ако го нямаме в закона, те просто няма да ни финансират.  То е изцяло от полза за нас - това е нискобюджетният филм, за който говорех. Във Франция например не се произвеждат \"трудни\" филми, поради което финансирането за кино там е по-ниско като процент. Това определение ни дава законова възможност да използваме държавна субсидия, за да произвеждаме филми. Логиката е, че езикът не се говори от много общности извън България. - Много бих се радвала, ако настъпят промени. Изразявам се така, защото по сегашния закон това не е в пълномощията на директорите. Гилдиите и асоциациите избират своите представители в комисиите - целта на закона е те да имат участие в процеса.  Това е породило във времето проблеми и, може би защото законът е остарял, има нужда да се адаптира. Говорила съм с всичките млади колеги и в това интервю бих искала отново да ги помоля и призова активно да участват в тези процеси. Това изисква от тях участие v асоциации, участие в Националния съвет за кино, за който имат отворена врата, отнема време - но по закон те са хората, от които трябва да тръгне инициативата. - Преди години киносалоните са били някак тайно приватизирани и всъщност ликвидирани. За съжаление това е факт и огромен проблем за българското кино.  В мултиплексите има доста убийствени такси, за да ти излъчат филма от задължителния дигиален носител DCP. Те са въведени законово преди време, тъй като киносалоните са били длъжни да ивестират в дигитализация. Процесът обаче е завършен и е крайно време таксите да отпаднат. Те задушават сериозно българското киноразпространение. Мултиплексите са задължени да показват 5% българско кино, но засега това не точно така. Това са два въпроса, по които ще се опитам да инициирам диалог с киносалоните. Разпространението е точно толкова важно като производството на филми. Често се казва, че един филм няма зрители, защото не е достатъчно хубав. А това не винаги е така, даже най-често не е така. Обикновено става дума за проблем с разпространението. Производството на отличен продукт не е достатъчно, за да събереш опашка пред магазина. Трябва да го предложиш на публиката.", "date": "2017.12.13", "title": "Жана Караиванова, директор на Филмовия център: Всеки лев, инвестиран в кино, се мултиплицира"}
{"url": "http://www.dnevnik.bg/photos/2017/12/13/3096308_snimka_na_denia_princovete_shturmovaci/", "text": "Принцовете Уилям и Хари преминаха вчера по червения килим на европейската премиера в Лондон на филма \"Междузвездни войни: Последните джедаи\", в който и двамата братя играят малки роли, съобщи \"Ройтерс\".", "date": "2017.12.13", "title": "Снимка на деня: Принцовете щурмоваци"}
{"url": "http://www.dnevnik.bg/sport/2017/12/13/3096312_voleibolniiat_marica_debjutira_tazi_vecher_v_grupite/", "text": "Волейболният  \"Марица\"  е на прага на поредната крачка в развитието си - първо участие в групите на Шампионската лига за жени. Пловдивчанки приемат \"Динамо\" (Казан) в първата си среща в най-силния клубен турнир. Мачът е от 18.30 часа в зала \"Колодрума\", а билетите са по 8 лева. Според треньора на \"Марица\" Иван Петков \"Динамо\" е един от най-класните отбори в света. \"Мисля, че в този турнир няма лесни мачове. Подготвени сме за мача и момичетата са доста ентусиазирани. Отборът от Казан е доста фаворизиран в настоящия двубой, но с оглед на резултатите и нивото, които има, това е нормално\". \"Искаме да изиграем качествен мач, в който да покажем нашето ниво, да покажем пред хората, които ще ни подкрепят, че не сме случаен отбор, че сме отбор, който има своите достойнства\", заяви Петков. В състава на \"Динамо\" е една от основните състезателки от българския национален отбор Елица Василева. \"Убедена съм, че щом са стигнали до групите, от \"Марица\" са направили нещо достойно – и като подготовка, и като условия\", каза Василева. \"Марица\"  сътвори подвиг, като в плейофния кръг отстрани \"Енисей\" (Красноярск) . \"При нас доста коментираха успеха на \"Марица\" срещу \"Енисей\". Треньорите казаха, че са впечатлени. В нашия отбор не се допуска подценяване. Винаги излизаме на пълни обороти. Това е Шампионска лига и няма случайно попаднали отбори\", добави Василева. Надпреварата в групата вече започна, като във вторник полският \"Хемик\" (Полице) победи с 3:0 (25:17, 25:21, 25:14) сръбския \"Визура\" като гост.", "date": "2017.12.13", "title": "Волейболният \"Марица\" дебютира тази вечер в групите на Шампионската лига"}
{"url": "http://www.dnevnik.bg/evropa/evropeiski_parlament/novini_za_ep/2017/12/13/3096302_investicionniiat_plan_na_es_shte_bude_uduljen_i_se/", "text": "Европейският фонд за стратегически инвестиции (ЕФСИ) беше удължен до 2020 г. по време на пленарното заседание на Европейския парламент във вторник, предаде пресслужбата на институцията. Той ще получи допълнителни средства за финансиране на повече проекти. Според проекта, договорен от евродепутатите и държавите членки на Европейския съюз, ЕФСИ, известен също като плана \"Юнкер\", ще бъде удължен до 2020 г. Целта е да се мобилизират до 500 млрд. евро. Намерението е да се компенсират пазарни слабости и инвестиционни пропуски, като се финансират иновативни проекти с високорисков характер, които иначе не биха били подкрепени. Инвестициите трябва също така да насърчават създаването на работни места, особено за младите хора, растежа и конкурентоспособността, енергетиката, околната среда и климата, здравеопазването, научните изследвания и иновации, устойчивия транспорт, цифровия сектор и творческите индустрии и икономически по-слабите региони на ЕС. Новите правила предвиждат по-голяма роля за Европейския консултантски център по инвестиционни въпроси с по-силно присъствие на местно ниво. Докладчикът от комисията по икономическите и парични въпроси Удо Булман каза: \"ЕВСИ беше започнат с идеята да компенсира липсата на 700 млрд. евро инвестиции в ЕС и той успя да намали тази липса. Ние искахме да подобрим ЕФСИ, да го модернизираме и да дадем възможност на най-нуждаещите се региони на ЕС да се възползват от него. Сега имаме и обективна оценка на най-добрите проекти за подкрепа на модерните компании в модерния свят.\" Според докладчика от комисията по бюджетите Жозе Мануел Фернандеш \"ЕФСИ помогна за намаляване на неравенството и създаване на работни места. Вече бяха мобилизирани 250 млрд. евро, а 40 000 малки и средни предприятия получиха подкрепа\" Българския евродепутат Ева Паунова напомни, че \"България  е втора по привлечени по плана \"Юнкер\" инвестиции  спрямо БВП, както и една от първите с регионално консултантско звено за изготвяне на проекти\".", "date": "2017.12.13", "title": "Инвестиционният план на ЕС ще бъде удължен и се разширява с 500 млрд. евро"}
{"url": "http://www.dnevnik.bg/sport/2017/12/13/3096311_kris_frum_e_dal_polojitelna_proba_za_salbutamol_po/", "text": "Шампионът от \"Тур дьо Франс\" и \"Вуелта Испания\" Крис Фрум е дал положителна проба за салбутамол по време на  Обиколката на Испания , информира Международния колоездачен съюз (UCI). Британецът е тестван на 7 септември след 18-ия етап от Вуелта, а в пробата му е открито повишено наличие на салбутамол, вещество, което се приема от астматици. Фрум използва терапевтично веществото с решение от UCI и Световната антидопингова агенция (WADA), след като от детството си има проблеми с астма. При въпросната допинг проба обаче наличието на салбутамол е над допустимите 1000 нанограма на милилитър. От \"Скай\" са били уведомени за положителната проба на 20 септември. Отварянето на Б-пробата е потвърдило наличието на веществото. \"По принцип, макар да не се изисква от Световния антидопингов кодекс, UCI систематично докладва за потенциални нарушения чрез своя уебсайт. Съгласно член 7.9.1. от Правилника за борба с допинга на UCI, наличието на определено вещество като салбутамол в проба не води до налагането на временно спиране на състезателните права\", гласи съобщението на Международния колоездачен съюз. Тимът на \"Скай\"  веднага съобщи, че организаторите на състезанието са били уведомени по време на Вуелта за проблемите на Фрум. Колоездачът твърди, че състоянието му се е влошило и лекарят на тима е предписал увеличаване на дозата салбутамол. \"Моята астма се влоши по време на Вуелта и аз следвах съветите на нашия лекар да увеличим дозата. Винаги полагам големи грижи да не нарушаваме правата на WADA. Заемам водещо място в нашия спорт и никога не съм нарушавал правата. UCI има пълното право да оповести теста, а аз и моя отбор сме готови да предоставим каквато информация е нужна\", каза Фрум. Интересното е, че пробата на британеца е ден след тежкия планински етап до Лос Мачукос, при който Фрум имаше големи проблеми и загуби близо минута от основните си конкуренти в състезанието. През 2017 г. колоездачът на \"Скай\" записа исторически дубъл, спечелвайки \"Тур дьо Франс\" и \"Вуелта\", и стана първият състезател, който го прави, откакто обиколките се провеждат в тази последователност. Наскоро Фрум обяви, че  ще участва в \"Джиро д'Италия\"  през следващия май, в преследване на първата си розова фланелка. Британецът иска да стане третият след легендите Еди Меркс и Бернар Ино, който печели три големи обиколки една след друга, и общо седмията триумфирал в трите най-престижни надпревари. Подлежи ли Фрум на наказание Преди време хакерската група Fancy Bears разкри, че Фрум и \"Скай\" са подали молба за разрешение за одобрено използване с терапевтични цели (TUE) на кортикостероида преднизолон през май 2013 г. и април 2014 г. По време на \"Тур дьо Франс\" през 2015 г. британецът заяви, че е имал заболяване, което е могло да бъде  лекувано с TUE . Въпреки това много пъти Фрум е възразявал срещу използването на вещества с терапевтични цели. През 2017 г., той заяви, че две години по-рано е отказал да ги ползва от морална гледна точка. Според правилата на UCI засега Фрум не е със спрени права, но се отваря процедура, според която колоездачът ще бъде изслушан. Ако той не бъде наказан това няма да бъде прецедент за елитното колоездене. През 1994 г. Мигел Индураин даде положителна проба за салбутамол по време на Обиколката на Пикардия (регионално състезание във Франция – бел. ред.). Тогава испанецът беше получил разрешение за използване на веществото, но то беше в забранения списък на френското спортно министерство. Въпреки опитите на Френския колоездачен съюз да издейства наказание за Индуараин, UCI не го санкционира. Преди 10 години Леонардо Пиеполи се отърва без наказание за идентичен случай с този на Фрум. При последните два случая за наличие на салбутамол над нормите обаче наказания имаше. През 2007 г. спринтьорът Алесандро Петаки беше хванат с 1320 нг/мл и получи наказание от една година. Друг италианец, Диего Улиси даде положителна проба през 2014 г., а при него наличието на салбутамол беше 1920 нг/мл. Тогава Улиси беше извън спорта за девет месеца. \"Има редица медицински и психологически проблеми, които засягат метаболизма и ние сме готови да направим пълно разследване, за да разберем какво се случва. Имам най-голямата увереност, че Крис е следвал медицинските препоръки, без да нарушава правилата и да надвишава дозата. Разбира се \"Скай\" ще помогне на компетентните органи\", каза шефът на \"Скай\" сър Дейвид Брейлсфорд. От отбора потвърдиха, че Фрум е бил тестват всеки ден след третия етап, в който облече лидерската фланелка във \"Вуелта.", "date": "2017.12.13", "title": "Крис Фрум е дал положителна проба за салбутамол по време на \"Вуелта\""}
{"url": "http://www.dnevnik.bg/sviat/2017/12/13/3096307_gazovite_dostavki_v_italiia_i_centralna_evropa_sa/", "text": "Газовите доставки от Русия, прекъснати от взрива  в енергийния хъб край Баумгартен в Австрия  към Италия и към другите държави, вече са подновени. Това обяви операторът на терминала, цитиран от австрийски медии и \"Ройтерс\". Информацията беше потвърдена и от италианския национален оператор Snam Rete Gas. Според Gas Connect Austria GmbH, компанията, която управлява транзитните доставки за газ за европейските страни (още четири бяха засегнати от инцидента) Възстановени са доставките за европейските страни, които бяха прекъснати вчера заради авария в австрийския газоразпределителен център Баумгартен, каза говорител на италианския обществен оператор  ORF . \"Успяхме да задействаме всички транзитни линии преди полунощ и те вече са 100% активни,\" казва също компанията, цитирана от \"Ройтерс\". Това обаче не означава, че е запълнен капацитетът на тръбите, тъй като част от инфраструктурата е временно изведена от експлоатация заради поражения след взрива и възстановяването ѝ вероятно ще е въпрос \"не на часове, а на дни\", обяснява в. \"Ди велт\".  Експлозията на терминала, при която загина един човек и 21 бяха ранени,  принуди Италия да обяви  енергийна криза и да разчита на запаси от хранилищата си. Още четири държави - Германия, Унгария, Словакия и Хърватия - бяха засегнати. Разпределителният център в Баумгартен е един от най-важните в Европа. Той е построен през 1959 г. и след няколко фази на разширяване е достигнал капацитет всяка година да приема около 40 млрд. куб. м природен газ от Русия и Норвегия. Това е ключов пункт за руски доставки към Южна Германия и Северна Италия и 51% от него са собственост на OMV.", "date": "2017.12.13", "title": "Газовите доставки в Италия и Централна Европа са напълно възстановени след взрива в Баумгтартен"}
{"url": "http://www.dnevnik.bg/bulgaria/2017/12/13/3096299_ivo_prokopiev_na_premiera_borisov_ne_mu_haresva_da_ima/", "text": "Проблемът, който последната атака срещу \"Икономедиа\" показва, е че институциите в България са приватизирани, каза днес по Би Ти Ви съиздателят на \"Капитал\" и \"Дневник\" Иво Прокопиев. \"Суверенът е подменен. Институциите не служат на гражданите, а на интереса на няколко души\", допълни той. и да се убие тяхната икономическа база. Според него е крайно време премиерът Бойко Борисов да коментира дали подкрепя репресията срещу \"Капитал\" и \"Дневник\", или не я подкрепя. В отговор на въпрос, издателят посочи, че е имал лична среща с министър-председателя, на която го е информирал, че назначеният от него председател на Комисията за отнемане на незаконно придобито имущество (КОНПИ) извършва нещо несправедливо и незаконно. \"Той каза, че не му харесва, но нищо не може да направи\", допълни Прокопиев. Издателят посочи, че има основания да смята, че въпреки тези уверения, ударът срещу него идва от  работодателя на председателя на КОНПИ  – \"на Бойко Борисов определено не му харесва да има независими медии\" и че премиерът не винаги казва истината. Издателят посочи и друга цел покрай обвързването на проверката на КОНПИ с приватизацията на \"Каолин\" от 2000г. – да се обяви цялата приватизация за криминална, това да даде повод да се променят законите, свързани с давността около сделките и да се удари лидера на опозицията Корнелия Нинова.  Той уточни, че над половината от брутния вътрешен продукт идва от приватизирани предприятия и обясни, че темата с криминалната приватизация е пропагандно наложена. Прокопиев повтори  тезата си от вчерашната пресконференция , че КОНПИ доста брутално се поставя над закона и фактите. Припомни, че три съдебни инстанции са се произнесли, че около приватизацията на \"Каолин\" няма закононарушения, но въпреки това сега пак е атакуван заради нея. Допълни, че всички приватизационни ангажименти, поети при покупката на предприятието са били изпълнени, а като частно то се е превърнало от фалирало дружество в регионален лидер на пазара на индустриални материали. В заключение Иво Прокопиев посочи, че неговите доходи и тези на съпругата му са проверявани два пъти при пълни данъчни ревизии, които са установили, че те надхвърлят оценките на притежаваното от тях имущество.", "date": "2017.12.13", "title": "Иво Прокопиев: На премиера Борисов не му харесва да има независими медии"}
{"url": "http://www.dnevnik.bg/skorost/2017/12/13/3096322_avtomobilite_ot_markata_mini_shte_imat_nova_emblema/", "text": "Автомобилната марка МИНИ, която от 2002 година е част от БМВ груп, ще има нова емблема от пролетта, съобщиха от компанията. Тя съчетава стилови елементи от стартовата фаза на класическата марка, но показва и ориентираност към бъдещето. Новата емблема ще започне да се монтира на автомобилите МИНИ от март 2018 година. Новото лого ползва триизмерното оформление. Придържането към основния мотив на крилато колело, с изписано с главни букви име на марката в центъра, осигурява висока разпознаваемост, се казва в съобщението. Оформлението е контрастно черно-бяло, като се забелязва сходство с въведеното през 90-те години на миналия век лого на класическото Мини. Тогава името на марката също е било изписано в средата на кръг със стилизирани криле. Еволюцията на логото на Мини може да се види във видеото.", "date": "2017.12.13", "title": "Автомобилите от марката МИНИ ще имат нова емблема (видео)"}
{"url": "http://www.dnevnik.bg/evropa/novini_ot_es/2017/12/13/3096313_kakvi_reformi_v_zemedelskata_politika_na_es_odobri/", "text": "Европейският парламент прие реформи за опростяване на селскостопанската политика на ЕС, укрепване на преговорните позиции на земеделските стопани спрямо супермаркетите и подготовка за рискови ситуации, предаде пресслужбата на институцията. Подкрепа на земеделците за по-справедлива верига на доставки  Новите правила ще позволят на всички признати организации на земеделски стопани да планират производството и да преговарят за доставки от името на своите членове без да се нарушават правилата на ЕС в областта на конкуренцията. Досега колективните преговори бяха разрешени само в няколко сектора като производство на мляко, зехтин, говеждо или зърнени култури.  Пазарните и производствените рискове  Земеделските стопани ще могат по-добре да се предпазват от нестабилност на пазара и рискове като неблагоприятни климатични явления и болести по животните и растенията. Мерките за стабилизиране на доходите на земеделските стопани, включително и увеличаване на обезщетенията по застраховките на животни и растения, ще бъдат по-добре адаптирани към техните нужди от взаимоспомагателни фондове, собственост на земеделски стопани. Европейската комисия ще бъде оправомощена да реагира по-бързо на кризи с извънредни мерки за подпомагане на земеделските стопани. Повече гъвкавост за активни и млади фермери  Държавите от ЕС ще имат повече гъвкавост в определението за \"активен земеделски стопанин\", което означава лице, отговарящо на условията на ЕС за отпускане на субсидии за селското стопанство. Ще се увеличат и добавките за млади земеделски стопани - от 25% на 50% от основното плащане за първите 25-90 хектара, за да може работата в подобен застаряващ сектор да стане по-привлекателна. Актуализирането на селскостопанските правила на ЕС все още трябва да бъде одобрено от Съвета на ЕС преди да влезе в сила на 1 януари 2018 г.", "date": "2017.12.13", "title": "Какви реформи в земеделската политика на ЕС одобри Европарламентът"}
{"url": "http://www.dnevnik.bg/sport/2017/12/13/3096319_grigor_dimitrov_i_boian_petrov_sa_v_top_10_za_sportist/", "text": "Тенисистът Григор Димитров и алпинистът Боян Петров попаднаха в челната десетка за \"Спортист на годината\". Единствената жена сред най-добрите за 2017 г. е гимнастичката Невяна Владинова. Десетимата избрани в 60-ата анкета са представители на десет различни спорта. Фаворит за наградата е Димитров. Тенисистът направи най-силния си сезон, в който се изкачи до третото място в световната ранглиста, след като  спечели финалите на АТП в Лондон . Той вече беше обявен за  носител на \"Спортен Икар\" . В категорията \"Спортист с увреждания\" сред първите петима са Ася Бурова (канадска борба), Денислав Коджабашев (тенис на маса), Иван Стоилов (борба класически стил), Радослав Златанов (лека атлетика) и Ружди Ружди (лека атлетика). Най-добрите български спортисти ще бъдат наградени на 19 декември от 20.30 ч., като церемонията ще бъде излъчена по БНТ, БНТ HD и по \"Дарик радио\". Водещи ще бъдат Тереза Маринова и певицата Люси Дяковска.", "date": "2017.12.13", "title": "Григор Димитров и Боян Петров са в топ 10 за \"Спортист на годината\", Владинова е единствената жена"}
{"url": "http://www.dnevnik.bg/evropa/novini_ot_es/2017/12/13/3096316_na_put_sme_da_zagubim_bitkata_sreshtu_globalnoto/", "text": "На път сме да загубим битката срещу глобалното затопляне и климатичните промени, предупреди вчера френският президент Еманюел Макрон в речта си при откриването на среща на върха в Париж, посветена на климата, предадоха БТА и \"Франс прес\". \"Не се движим достатъчно бързо и в това е драмата. Всички трябва да действаме, защото ще трябва да отговаряме за свършеното. Няма да можем да кажем, че не сме знаели\", заяви президентът  пред аудитория от представители на 127 държави  и международни институции като ООН. Време е за действия, и то бързи, за да спечелим битката, подчерта Макрон, цитиран от \"Асошиейтед прес\". Държавният глава призова участващите в срещата световни политически и бизнес лидери и филантропи да представят подробно ангажиментите си и да ги изпълнят. С краткото си слово Макрон откри същинската част на срещата на върха \"Една планета\", посветена на изказвания на присъстващите лидери и огласяването на нови проекти и финансиране за борбата срещу глобалното затопляне. Френската президентска канцелария обяви около десет международни проекта, които ще вложат няколкостотин милиона долара в усилията за овладяване на климатичните промени. Сред проектите е програма за разработване на електрически превозни средства в осем американски щата, създаване на инвестиционен фонд за подпомагане на пострадалия от урагани район на Карибите и отпускането на средства от фондацията на Бил Гейтс за приспособяване на фермерите към климатичните промени. Да подпомагаме базираната на изкопаеми горива енергетика, отговорна в значителна степен за глобалното затопляне, значи да инвестираме в собствената си загуба, предупреди генералният секретар Антониу Гутериш в изказване на срещата. Факт е, че тези видове енергия остават високо субсидирани, което означава, че влагаме средства в своя вреда, каза той. Щатите Калифорния и Вашингтон се присъединиха към пет страни (Канада, Мексико, Коста Рика, Колумбия и Чили), ангажирали се да превърнат таксите за емисии от въглероден диоксид в своя централна политика в областта на икономиката и околната среда, отбеляза \"Ройтерс\". Около 20 компании, включително \"Юниливър\", Е Де Еф, \"Ибердрола\", се включиха в международен алианс от 26 страни, поели ангажимент да се откажат от въглищата в името на справянето с глобалното затопляне. Съгласно споразумението им богатите държави трябва да престанат да използва въглища до 2030 г., а в останалата част на света това трябва да стане до 2050 г.", "date": "2017.12.13", "title": "На път сме да загубим битката срещу глобалното затопляне, предупреди Макрон"}
{"url": "http://www.dnevnik.bg/detski_dnevnik/2017/12/13/3095948_vsichko_li_da_puskame_v_toaletnata_i_oshte_ekootgovori/", "text": "Проектът цели да разшири познанието на учениците за влиянието на техническия прогрес върху природата от миналото до днес. Той е създаден, за да покаже нагледно някои от важните екологични проблеми и да даде идеи за тяхното решаване. За малки, големи ученици и родители \"Колкото по-рано се започне с изграждането на екологична култура у младите хора, толкова по-добре, от друга страна, никога не е и твърде късно\", смята Наско Стаменов. Той е разработил проекта така, че всяка от темите може да бъде проведена по няколко варианта, за да интересна и информативна за каквато група е нужно - от петокласници до гимназисти. Защо не и за някои родители? Децата от горната предучилищна възраст и начален курс са също добре дошли на занятията. Малките решения на големите екопроблеми Целта на проекта е да запознае участниците с екологични проблеми и с техните глобални решения. Чрез експерименти и дискусия Наско и другите от екипа на \"ЕкоЛаб\" насочват децата сами да стигнат до малките стъпки за всеки ден: пестене на вода, по-малко замърсяване с полимерен отпадък и по-малък въглероден отпечатък. Учебната програма е разделена в три теми –  , нейното замърсяване и пречистване;   – необходимостта от употребата им, начините за рециклиране и техните алтернативи;  , въглероден отпечатък и възобновяеми източници на енергия. Теоретичната част протича под формата на диалог, подкрепен от мултимедийна презентация и ориентирано към действие обучение. Ръководени от водещия, участниците изпълняват сами експериментите. Методическите заниманията и практически опити са съобразени и адаптирани в зависимост от възрастта и познанията на учениците. \"Чрез провежданите демонстрации и опити се дава възможност за самостоятелни открития, развиват се нови умения и начини на работа в екип и взаимопомощ, усещане за принадлежност към групата и собствена значимост. В основата на всички занимания е и темата за приноса на науката\", казва Наско Стаменов. Той е и основният водещ, участват и други членове от екипа на политехническия музей, в който ще се провеждат уроците. Музеят отдавна се използва като образователен ресурс за разширяване на познанията извън класната стая и като  място за учене  през целия живот. Участниците едновременно се образоват, възпитават, забавляват и откриват различен начин за прекарване на свободното време. От музея казват, че имат възможност и за изнесени занимания и демонстрации в училища, рехабилитационни центрове за социална интеграция на деца със специални образователни потребности. Екипът вече е бил при младежите от 10-и А клас на професионална гимназия по облекло \"Княгиня Мария Луиза\", предстои посещение в детска градина \"Слънце\" в квартал \"Изгрев\". Програмата е започнала през ноември след дълъг подготвителен период, свързан с подготовката на дидактическите материали за работа с деца със зрителни увреждания – изготвяне на тактилни книжки и описания. Самият екип се е подготвял за работата с тази специфична група публика. Подготовка на бъдещи еколози Програмата е подходяща за всички, които се интересуват от екология. Вече е проведена една от традиционните Семейни съботи по темата.   По тези и други екологични теми са дискутирали заедно деца и родители. \"Интересът беше голям, което означава, че въпросите, свързани с опазването на природата, са изключително актуални. В крайна сметка наученото и изпробваното по време на \"ЕкоЛаб\" ще създаде убеждения за ползата от ограничаване последиците от замърсяването на природата и вредните промени в климата\", казва Наско. Той вярва, че създаденият от проекта интерес към природното богатство и екологията у подрастващите е възможно да се трансформира в желание за професионална реализация в области, свързани с тяхното изследване и опазване. ", "date": "2017.12.13", "title": "Всичко ли да пускаме в тоалетната и още екоотговори - в политехническия музей"}
{"url": "http://www.dnevnik.bg/evropa/novini_ot_es/2017/12/13/3096326_v_avstriia_zapochna_deloto_sreshtu_bivsh_finansov/", "text": "В съд в австрийската столица Виена вчера започна процесът за корупция срещу бившия министър на финансите Карл-Хайнц Грасер и 14 други заподозрени. Те са обвинени в получаване подкупи в размер на 9.6 милиона евро, предадоха ДПА и БТА. Австрийското министерство на правосъдието обърна внимание, че за пръв път в страната човек е съден за корупционно нарушение от времето, когато е заемал министерски пост. Грасер и останалите подсъдими получили подкупа, след като посъветвали кандидати на търг какви цени да предложат, за да надделеят над конкурентни инвеститори. В замяна на услугата те получили 10 процента от цената на сделката, възлизаща на 961 милиона евро. Сред останалите подсъдими има лобисти, шефове на строителна компания и ръководни кадри в областта на недвижимите имоти. Подсъдимите може да получат до 10 години затвор, ако вината им бъде призната. Грасер бе финансов министър на Австрия от 2000 до 2007 г. Той бе член на популистката и крайнодясна Австрийска партия на свободата, но после стана независим, по времето, когато следеше за приватизацията на държавни жилища.", "date": "2017.12.13", "title": "В Австрия започна делото срещу бивш финансов министър, съден за корупция"}
{"url": "http://www.dnevnik.bg/evropa/novini_ot_es/2017/12/13/3096323_es_sasht_i_iaponiia_se_obediniha_sreshtu_turgovskite/", "text": "Европейският съюз, САЩ и Япония заявиха във вторник, че ще работят заедно срещу изкривяващите пазара търговски практики и политики, които раздуват индустриалния капацитет, посочвайки няколко ключови елемента от икономическата система на Китай, предаде \"Ройтерс\". В съвместно изявление, без да споменават Китай или друга държава, трите страни казаха, че ще работят в рамките на Световната търговска организация (СТО) и в други многостранни групи, за да елиминират нечестните условия за конкуренция, предизвикани от субсидии, държавни предприятия, насилствен технологичен трансфер и изисквания за местното съдържание. Инициативата отразява нарастващото недоволство сред индустриалните страни заради търговските практики на Китай, както и опасенията, че други развиващи се държави ще последват примера на Пекин. Според изявлението протекционистките практики будят \"сериозни опасения за правилното функциониране на международната търговия, създаването на иновативни технологии и устойчивия растеж на глобалната икономика\". Еврокомисарят по търговията Сесилия Малмстрьом каза, че китайските промишлени субсидии, включително за алуминий и стомана, вредят на европейските работници по \"много, много драматичен\" начин. \"Не е тайна, че според нас Китай е голям нарушител тук, но има и други такива страни\", посочи Малмстрьом. При откриването на срещата на министерско равнище на Световната търговска организация в Буенос Айрес в понеделник САЩ и Япония критикуваха липсата на прозрачност в търговските практики на някои страни - членки на организацията, намеквайки за Китай. В същото време Пекин призова членовете да \"се хванат за ръце\" и да спазват правилата на СТО в защита на глобализацията на фона на засилващия се протекционизъм. САЩ са склонни да приемат позицията на ЕС, че СТО не бива да предоставя на Китай статут на пазарна икономика, включително защото това би отслабило значително търговската защита на Запада. Желанието на ЕС и Япония да си сътрудничат с администрацията на президента Доналд Тръмп идва въпреки различията по отношение на ролята на СТО и бъдещето на многостранните търговски сделки. Тръмп изразява предпочитанията си за двустранни преговори и търговската му реторика хвърли сянка върху срещата на СТО. В същото време говорител на организацията съобщи, че министерската конференция на СТО може да приключи, без участниците да успеят да договорят съвместна заключителна декларация заради съпротивата на една от 164-те й членки срещу проектодокумента, подчертаващ значимостта на многостранната търговска система и развитието. Говорителят не посочи коя е несъгласната държава. Не са постигнати също така споразумения в области като селско стопанство, сигурност на хранителните доставки, риболов и електронна търговия, по които все още се водят преговори. Близо 4000 делегати се събраха в аржентинската столица Буенос Айрес за четиридневния форум, който приключва днес, отбелязва БТА.", "date": "2017.12.13", "title": "ЕС, САЩ и Япония се обединиха срещу търговските практики на Китай"}
{"url": "http://www.dnevnik.bg/sviat/2017/12/13/3096318_erdogan_otkri_isliamska_sreshta_na_vurha_za_erusalim/", "text": "Израел е държава, която окупира земята на други общности и е \"държава на терора\", а в отговор всички държави трябва да признаят Източен Ерусалим за столица на Палестина. С тези думи се обърна президентът на Турция Реджеп Тайип Ердоган към участниците в срещата на върха на Организацията за ислямско сътрудничество (ОИС), на която присъстват лидерите на редица мюсюлмански държави като Катар, Иран и Азербайджан, но не и Саудитска Арабия. \"Казват ми: как може да говориш така? Защо да не мога?\" \"Държави, които все още не са признали Палестина, трябва да го направят, за да осигурят стабилността и баланса в региона. Особено Европа\", каза Ердоган на събитието, организирано дни след като президентът на САЩ Доналд Тръмп призна Ерусалим за столица на Израел. \"Като (временен) председател на ОИС призовавам САЩ да се откажат от стъпката си... И вместо САЩ межународната общност трябва да поеме отговорност за мира в света.\" Според президента, цитиран от кореспондента на Би Би Си в Турция, \"декларацията за Ерусалим означава, че САЩ подкрепят терористичната дейност на Израел и други терористични групи в Близкия изток.\" Турция като ротационен председател на ОИС свика извънредната среща в Истанбул още миналата седмица по инициатива на президента Ердоган. Целта на срещата на организацията, в която участват над 50 мюсюлмански страни, е да се изработи съвместен отговор на  решението, обявено от Доналд Тръмп  на 6 декември. Без санкции срещу Израел Преди речта на Ердоган турският министър на външните работи Мевлют Чавушоглу призова света да признае Източен Ерусалим за палестинска столица, предаде \"Ройтерс\". Призивът бе отправен при откриването на извънредна среща на върха на Организацията за ислямско сътрудничество (ОИС). \"Първо, палестинската държава трябва да бъде призната от всички останали страни. Ние всички заедно трябва да се борим за това\", каза Чавушоглу пред външните министри, които се събраха преди същинската среща на ОИС. \"Трябва да насърчим другите страни да признаят палестинска държава въз основа на границите от 1967 г. и със столица Източен Ерусалим\", подчерта министърът. По-рано оглавяваното от Чавушоглу външно министерство в Анкара предупреди, че действията на Тръмп ще причинят \"безкраен пожар\". Министърът обясни, че не се работи по варианта с налагане на санкции на Израел в отговор на решението (след първоначалното предупреждение на президента Реджеп Тайип Ердоган), а само че започва кампания за признаване на независима Палестина от онези, които още не са го направили. Кой е на срещата По информация на БТА още късно снощи са пристигнали президентът на Иран Хасан Рохани, президентът на Азербайджан Илхам Алиев, емирът на Катар Тамим бин Хамад ал Тани, президентът на Палестинската автономия Махмуд Абас, а също и президентът на непризнатата от международната общност Севернокипърска турска република Мустафа Акънджъ. Членове на ОИС са почти всички предимно мюсюлмански държави. Сирия към момента е отстранена от организацията. На срещата е и издирваният със заповед за арест от Международния наказателен съд судански президент Обар ал Башир заради ролята, която има според институцията във военни престъпления, включително геноцид, в Дарфур. Турция обаче не е страна по статута на съда и не е длъжна да се съобразява с негови документи ( миналия месец Башир беше в Русия , която също не е част от МНС).  Отсъстват обаче саудитският крал Салман и престолонаследникът принц Мохамед бин Салман.", "date": "2017.12.13", "title": "Ердоган откри \"ислямска среща на върха\" за Ерусалим, като нарече Израел \"държава на терора\""}
{"url": "http://www.dnevnik.bg/biznes/2017/12/13/3096335_nerabotesht_zavod_vuv_vidinsko_e_pusnat_za_prodajba_s/", "text": "Металообработващ завод във видинското село Ружинци е първото българско предприятие, обявено официално за продажба срещу биткойн, съобщи  \"Капитал Daily\" . Предложението е на собственика Юлиана Костова, която инвестира в криптовалути и която има бизнес в сферата на имотите и туризма, между които и хидропаркът \"Вятърните мелници\" до Горна Малина. Търсената от нея цена за 92.53% от акциите на \"Завод за метални конструкции\" (ЗМК) е еквивалентът на 495 хил. евро, като освен биткойн се приемат също етериум или монеро. По цена на биткойна от вторник стойността на предприятието е 34 биткойна, изчислява изданието. Самото предприятие произвежда стълбове за електропреносната мрежа, но от две години не работи поради липса на търсене от страна на електроразпределителните дружества. Според Костова активите са запазени и заводът може да поднови производство веднага, стига да се намери купувач, който е едновременно инвеститор в криптовалути и търси подобна сделка. Обявената цена от 495 хил. евро по думите на Костова е доста под направената външна оценка, която е за 1.15 млн. евро. \"Когато нещо стои и не работи, няма смисъл да се държи висока цена\", коментира собственикът. Според нея имотът е подходящ за най-различни производства.", "date": "2017.12.13", "title": "Неработещ завод във Видинско е пуснат за продажба с биткойн"}
{"url": "http://www.dnevnik.bg/analizi/2017/12/13/3096121_na_svetlo_terorut_e_jaluk/", "text": "Чухме Комисията за отнемане на незаконно придобито имущество (КОНПИ). От изложението на председателя й във вторник трябваше да разберем, че  няма незаконност в проверката на приватизационната сделка за \"Каолин\"  отпреди 17 години, въпреки че законът допуска преглед не повече от 10 години назад, понеже комисията всъщност проверявала продажбата на \"Каолин\" през 2011 г., тоест е в законово допустимия период, но се е обърнала и към приватизацията, за да установи дали са законни парите, получени за \"Каолин\" от продажбата й през 2011 година... Пламен Георгиев. На един от въпросите към него за възраженията на Прокопиев председателят отвърна ето как: \"Ами като бях заместник-министър и проверявах затворите, 90 на сто и от затворниците също твърдяха, че са невинни.\" А на друг въпрос - защо не присъства на пресконференцията членът на комисията с особеното мнение, обясни съвсем сериозно: \"Няма достатъчно място на масата.\" Но най-живописен за държавническия му манталитет бе отговорът на забележката, че Агенцията за приватизация е обявила сделката за \"Каолин\" за законосъобразна - чуйте го: \"Ами какво друго да кажат, нали те са я сключили.\" Значи са сключили незаконна сделка, пък Бойко Борисов ги направил министри ( Емил Караниколов  - в момента министър на икономиката). Та, ако вляза в този стил: Да забрави председателят на КОНПИ, че са законни действията му! (Да, с удивителен накрая.) Неговият прочит на закона може да служи за наказателна тояга и терор над всеки, който е неудобен - не на него неудобен, той е слугата изпълнител - а на неговите повелители и протектори неудобен, вместо на законността. Никой закон не дава право (на комисията) да обявява за незаконна сделка, за която никой компетентен орган, натоварен да се занимава с този въпрос, не е установил незаконност. Каквито и решения на КС да ни цитира председателят, както на него му отърва, законът е ясен и е прегазен. За назидание. И защото е ясен законът, досега не е имало обследване от КОНПИ на никоя приватизационна сделка, камо ли отпреди 17 години. За пръв път предприемат толкова очебийно незаконен ход. Ако има нещо положително като резултат от наглата злоупотреба с власт, то е, че \"Капитал\" и \"Дневник\" заедно с издателя не тръгнаха да си спазарят на тъмно спокойствието, а осветиха безпощадно скандала и го направиха Да научат как е превърнат в оръжие срещу несъгласните един държавен орган, натоварен с огромна репресивна власт и определен за независим. Оттук нататък няма кой да му вярва. Но не му е и нужно. КОНПИ начело с председателя си чака за добре свършената работа да ги преназначат анблок в готвения антикорупционен орган, проектът за който утре влиза в парламента. Напълно заслужено. И това прави терора още по-жалък.", "date": "2017.12.13", "title": "На светло терорът е жалък"}
{"url": "http://www.dnevnik.bg/bulgaria/2017/12/13/3096357_deloto_za_iztochvaneto_na_ktb_ne_zapochna_nov_opit/", "text": "Делото за източването на КТБ, по което обвиняеми са 18 души начело с Цветан Василев, очаквано не започна в Специализирания наказателен съд. Днешното заседание е разпоредително по своето съдържание след последните промени в Наказателно-процесуалния кодекс и в него трябваше да се посочат евентуални пропуски в обвинителния акт, съществени процесуални нарушения, дали производството трябва да се прекрати и др. До това обаче не се стигна заради нередовното призоваване на Василев и заради починал защитник на един от подсъдимите, а друг не е успял да се запознае с материалите по делото. Освен това не всички подсъдими са били уведомени за предявен от синдиците Съдебната поръчка към Сърбия е била изпратена в средата на ноември. Нов опит за начало на разпоредителното заседание ще бъде направен на 23 януари. Искането за недаване ход на разпоредителното заседание беше и на прокуратурата, и на 19-те адвокати. Прокуратурата поиска следващата дата, насрочена за разпоредително заседание - 24 януари, да бъде отложена. А новата да е 14 февруари и от нея да има 10 последователни дни за заседания. Срещу това възразиха някои от защитниците с мотив, че това ще отложи редовното призоваване на Василев и ще провали съдебната поръчка към Сърбия. \"Промяна на датите обрича делото на проточване за неизвестен период от време\", заяви адвокат на Лулчева. Адвокат Карадалиев поиска от съда звукозапис на заседанията, срещу което възразиха от държавното обвинение. Според тях това щяло да затрудни процеса. Съдът не уважи искането за звукозапис на всички заседания. В съдебната зала бяха трима прокурори - наблюдаващият обвинител Иван Гешев, който се премести в специализираната прокуратура и я оглави заедно с преместването на самото дело КТБ. Това се случи през лятото на 2016 година, когато държавното обвинение осъзна, че зад източването на банката стои организирана престъпна група, начело с Цветан Василев. Другите двама бяха Антоанета Софрониева и Даниела Начева. Пред съда говори единствено Начева. Тя дори предложи присъстващите в залата двама адвокати на Цветан Василев да връчат копие от обвинителния акт на клиента си. Те отказаха това, защото подобно задължение няма в Наказателно процесуалния кодекс. Разследването срещу Цветан Василев се водеше задочно, защото от 2014 година той не е в България. След влизането на случая в съда, съдът трябва да се опита да доведе в съдебната зала подсъдимият. Съдия Вержиния Петрова представи опитите това да се случи, като Василев е търсен на адреса, по който е регистриран у нас, но не е открит. Поискана е справка дали не се намира в някой от затворите или арестите у нас, но и там не е открит. Резултатите от обявеното пък общодържавно издирване все още няма, защото МВР не е открило къде се намира Василев. През 2014 година прокуратурата поиска екстрадицията на Василев, като съдът в Белград няколко пъти отказва, но втората инстанция връща случая отначало. Наблюдаващите прокурори и адвокатите не знаеха какво се случва с това производство. Съдия Вержиния Петрова обясни, че на 20 ноември българското Министерство на правосъдието е изпратило съдебна поръчка до Сърбия, за да му бъде връчена призовка по делото, но отговор все още не е постъпил.", "date": "2017.12.13", "title": "Делото за източването на КТБ не започна, нов опит ще има в края на януари"}
{"url": "http://www.dnevnik.bg/politika/2017/12/13/3096352_bsp_i_dps_vnasiat_vot_na_nedoverie_kum_pravitelstvoto/", "text": "БСП и ДПС ще внесат вот на недоверие срещу правителството на Бойко Борисов на 17 януари, а темата ще бъде корупция. За това се договориха лидерите на двете партии Корнелия Нинова и Мустафа Карадайъ и депутати на работна среща в парламента. Нинова добави, че работната група трябва да е готова до 10 януари с мотивите. Ще имате много конкретни случаи, които не сме обявявали, нека екипът да направи мотивите и ще имате точната формулировка, каза Нинова на излизане от срещата. Датата 17-и не я обвързваме нито с ретрограден Меркурий, нито с някаква Венера, каза Нинова на въпрос дали датата не е избрана нарочно, тъй като от януари започва председателство на България на ЕС. Според Нинова просто 10 януари бил първия работен ден за парламента. Проверка на \"Дневник\" в календара на председателство показа, че от 10 до 14 януари има посещение на европейски журналисти в София, на 12-и - посещение на Колежа на Европейската комисия, а на 25 и 26 януари ще се състои неформален съвет \"Правосъдие и вътрешни работи\". Лидерът на ДПС Мустафа Карадайъ обясни, че корупция има във всички сфери, заради което работната група ще обобщи примери и ще опише схеми.", "date": "2017.12.13", "title": "БСП и ДПС внасят вот на недоверие към правителството за корупция на 17 януари"}
{"url": "http://www.dnevnik.bg/analizi/2017/12/13/3096353_iskam_da_chestitia_praznicite_no/", "text": "Искам да честитя празниците. Да кажа, че се радвам как приятел от Германия си идва в петък и ще гледаме \"Междузвездни войни\" и как отдавна взех билети и за родителите ми. Искам и да кажа, че от месец насам имам чувството за голяма тъга и умора както сред най-близките, така и просто като изляза на разходка, вляза в аптека или магазин и видя пенсионерите. Или десетките бутилки с етилов спирт, разхвърляни спокойно в градинки. Доскоро поне преобладаваха малки бутилки и патрончета. Не знам дали е заради прекалено много стрес, недоспиване, безсъние, работа, радост, непосилна борба за оцеляване, безсилие, отчаяние, добро възпитание или безотговорност. Къщата на държавата гори, но сякаш тенденцията е да не й се обръща внимание. Тя е само наш дом. К'от, тако'а. Безизходица и безалтернативност. Положението в България е \"Безстопанствен пръч броди по улиците на Шумен\" – новина от онзи ден. Непоправимите ремонти и мръсният въздух не са най-малкото зло. Нито лакомото желание за строеж на АЕЦ \"Белене\". Нито лакомото коледно желание за доизсичане, дозаколване и дозастрояване на Пирин. Нито лакомото желание контрабандата с продукти на \"Булгартабак\" в Турция, според доклада на турските служби, да продължава. Но правосъдната система отдавна е прасовъдна. Политическата борба в парламента е за парлама, имитация е. Липсата на прозрачност не е пълна, а тлъста. Волята за поредно алчно преразпределение на почти последни държавни активи (включително биткойни) е непоклатима и десет земетресения с доклади от ЕС не могат да я спрат. Уволняват се журналисти без обяснение. Мнозинството масови медии са контролирани по монополен начин. Подслушват се хора просто така. Корупцията вони повече от лятна пот в претъпкан трамвай. Формите на национализъм в парламента и извън него са брутални и елементарни. Човешките права се презират, почти колкото който и да е случаен гражданин вън от кръга на непосредствения икономически интерес. Мораториумът върху новите лекарства е нечовешка мярка, но като цяло здравеопазването, а и образованието сякаш са пътници. Но не и поименното посочване на враговете на властта – то е безсрамен обединяващ фактор. Разчистването на сметки с неудобни за властта хора е на път да се превърне в нов национален спорт. Наред със злорадството, злобата и злото. На този фон фактът, че сексизмът и възпитанието са все така по балкански яростни, не прави особено впечатление. Както и това, което ще се случва в Пловдив през 2019 г., или че културната програма на председателството, с редки изключения, е пълна, старомодна, евтина, скучна и непотребна скръб. Вътрешната емиграция е в разцвет. Единственото, което искам за Коледа тази сутрин, е по време на председателството цялото насъбрало се недоволство и погнуса, по всякакви пунктове, от настоящата тотална и повсеместна мизерия, да се прояви. Защото, за съжаление, терапевтичната ирония и сарказъм скоро може да не са толкова спонтанни, свободни и масови привилегии.", "date": "2017.12.13", "title": "Искам да честитя празниците, но..."}
{"url": "http://www.dnevnik.bg/analizi/2017/12/13/3095853_trump_v_ierusalim/", "text": "Външнополитическата програма в кампанията на Тръмп предвиждаше протяжна серия действия, които впоследствие се оказаха трудни или просто невъзможни за изпълнение. Списъкът е дълъг. - Оттеглянето от установените международни търговски споразумения не може да стане така лесно; и не стана. - \"НАТО е излишна\" изглежда секси на консервативни избиратели, които живеят в Средния запад, не са напускали границите на САЩ и гласуват в червено, но оттегляне от НАТО просто няма как да бъде допуснато от законодателния орган на САЩ. - Масови депортирания на имигранти може на някого да му звучи много шик, но не е лека задача за около 11-те милиона нелегални имигранти в САЩ. - Отмяна на ядреното споразумение с Иран може да бъде предприето; но и това не става с обикновен декрет или туит. - Наказателни акции към Китай, който злоупотребява с търпението на САЩ, звучи привлекателно на среднозападен изолационист, но съвсем не е реалистична задача. - Вдигане на санкциите срещу Русия и топли отношения с Путин, с когото \"си се разбираме много добре\", изглежда като решителен завой, но Конгресът застава на пътя ти и си принуден да подпишеш нов пакет санкции. - Да накажеш Германия за нечестно използване на облекчения с изнесени в САЩ производства на автомобили може да се види като печеливш ход; и това не е така просто нещо. И така нататък, редицата е дълга. На фона на тези безкрайни противоречия, с които Америка и светът свикнаха още на 100-тния ден от президентството на Тръмп, едно действие се откроява със своята завършеност, решителност и безапелационно изпълнение. Признаването на  Йерусалим за официална столица на Израел , съпроводено от заявлението, че започва и техническата подготовка по преместване на посолството на САЩ от Тел Авив в новопризнатата столица. Това изглежда сякаш Но дали е така или само изглежда? Йерусалим е един от най-заплетените въпроси в международните отношения открай време (да не кажа от столетия, та и повече). В най-новата история с основаването на Израел през 1948 година Йерусалим не е признат за столица на новата държава. На него също нововъзникналата ООН му дава особен статус, аналогичен на онзи, който след войната има Берлин. Градът е под международно наблюдение и управление. Но още с основаването на Израел западната му част е завзета от новата държава, противно на всякакви постановления на ООН. Никой не го признава за столица, но това не смущава много Държавата Израел, която го разбира така и помества всички свои основни институции там. Разделеният град съществува до 1967 година, когато т.нар. Шестдневна война, както показва името й, приключва набързо с катастрофа за трите арабски държави, нападнали Израел – Египет, Йордания и Сирия. На шестия ден от злополучната война Израел не само отблъсква арабските сили, но окупира територии, за които оттогава до днес се чува всекидневно по новините. Това са полуостровът Синай и ивицата Газа от страната на Египет, Голанските възвишения от Сирия и Западният бряг (на река Йордан) от Йордания. При окупацията на Западния бряг Израел завзема източната част на Йерусалим и обединява града под свое управление заедно с около 300 хиляди палестинци. На практика Йерусалим е израелска столица от 1948 година и напълно недвусмислено след 1967 година. Идеята, че съдбата на града ще се решава от международни арбитражи, институции и преговори, е напълно нереалистична и може да бъда фантазирана само в бюрократично заседнали международни ведомства като ООН. Практическата и видимо необратима принадлежност на Йерусалим като столица на Израел частично мотивира Конгреса на САЩ още през 1995 година да реши законодателно въпроса с американското официално присъствие в Израел. Законът предвижда признаване на Йерусалим за столица и преместване на посолството на САЩ от Тел Авив в Йерусалим. На практика нищо не се променя, просто се преодолява лицемерието Израел да смята Йерусалим за своя столица и той фактически да е такава, но всички посолства на чужди държави да са в Тел Авив, на 75 километра от седалището на израелското правителство, Кнесета, Върховния съд и т.н. Въпреки това американските президенти от 1995 година до днес отлагат изпълнението на акта на Конгреса. Отлагането става със станалите вече прочути \"изпълнителни заповеди\", аналогични на декретите на руския президент, с които президентите на САЩ си служат доста често. В случая изпълнителната заповед не оспорва акта на Конгреса, а отлага прилагането му поради обстоятелства, които временно го затрудняват. Това също изглежда като лицемерен театър, а и ненужен, би могло да се твърди. На всичко отгоре отлагащите изпълнителни заповеди се подписват от 22 години всеки шест месеца, тъй като имат ограничена продължителност (в противен случай биха имали валидност на отмяна, което е невъзможно, или на вето). Тръмп още в кампанията си заяви, че ще изпълни акта на Конгреса и ще премести посолството на САЩ в Йерусалим. И на 6 декември не направи наглед нещо ексцентрично, а изпълни обещанието си. Въпросът за Йерусалим няма непосредствено практическо значение, каквото примерно би имало едно решение за удар срещу Северна Корея или (трудно мислимото) оттегляне от НАТО. Но Йерусалим е свят град за три религии. За мюсюлманите той е свято място, каквото са Мека и Медина. Оттук и колосалното и трудно надценимо символно значение на града. Поради драматичните си символни измерения Йерусалим е точка на особен консенсус, от който почти никой не световен играч не се изключва. Наложилото се международно съгласие е същото, което кара новосъздадената ООН да определен неутрален статус на града още в 1948 година и отделянето му в специална зона, назовавана  . Бъдещето на града – такава е идеята – ще се реши от пряко заинтересованите общности, еврейска и арабско-палестинска (разбира се, и християнска, която обаче няма тази политическа тежест). Но за да стане това, статусът на града не трябва да се решава самостоятелно, а само в рамките на мащабно споразумение между същите общности. По този начин, с такава презумпция, статусът на града е обречен да остане отворен въпрос за неопределено време, тъй като т.нар. мирен процес в арабско-израелския конфликт няма надеждни решения в обозримо бъдеще. За Израел, една държава, живееща в перманентна окупация, подобно замръзване в неопределеност означава традиционно едно-единствено нещо: решението ще се извоюва, така както е извоювано самото съществуване на държавата и нейното оцеляване до днес. Някои от коментарите след решението на Тръмп подхвърлиха, не съвсем без основание, че реакцията от страна на палестинците, тяхната администрация, както и на съседните арабски страни ще бъде бурна в началото, а после ще затихне и отмине като всяка друга емоция в този регион. По-вероятно е видимите бунтовни реакции да затихнат скоро. Но не в това е проблемът. По-съществена е Непосредствените значими реакции срещу решението на Тръмп не са толкова в арабските съседи на Израел и палестинските територии. Те са в страните на Западна Европа, останалия свят, международните организации. Френският президент Еманюел Макрон изрази веднага съжаление и определи действието като противоречащо на международните споразумения. Реакция не закъсня от страна на турския президент Ердоган. Зигмар Габриел, германският външен министър, нарече акта контрапродуктивен и подкопаващ мирния процес. В общи линии това е отговорът по целия свят. На тези и други реакции може да се отговори, че мирен процес няма, че всичко, свързано с мирни преговори в израелско-арабския конфликт, е бутафория. В крайна сметка, както показват събитията от 1948 година до днес, Международните организации се показват постоянно като безсилни по отношение на конфликта. В това отношение Израел има право да пренебрегва международните посредничества в този конкретен случай, макар иначе да не го прави и да участва в търсене на мирни решения. От друга страна, след решението на Тръмп изтече новината, че и Чехия има намерение да премести посолството си, признавайки Йерусалим за столица на Израел, макар и в границите отпреди 1967 година, т.е. западната му част. Нищо чудно да се отключи цяла серия и други държави също да се наредят след САЩ с подобни решения. Но не това е най-важното в случая. Най-същественият ефект в решението на Тръмп може да се окаже в намиране на решения за решаване на конфликта. Тази роля никой не е оспорвал до днес, тя традиционно се приема като естествена. Сега обаче Тръмп сам я поставя под съмнение. Нагласите в европейски държави, Русия, Турция могат да се четат в такъв смисъл. Те са реакции на кандидати за бъдеща посредническа роля в мирния процес. Това значение получи фразата \"Америка на първо място\" с първия недвусмислен външнополитически акт на Тръмп. Признаването на Йерусалим щеше и трябваше да стане в някакъв момент, в обозримо бъдеще. Безкрайното отлагане е травеститна политика, лицемерие. Но начинът, по който Тръмп го направи, показа парадокс в самата фраза \"Америка на първо място\". В международната сфера водеща роля има онзи, който успява да построи широк консенсус и да обедини повече играчи около една идея и проект. По тази единствена причина САЩ още след Голямата война се заемат да изграждат глобални институции, тъй като институциите са замръзнали, трайно овеществени съгласия. След Втората световна война тази политика води до безпрецедентен успех, обозначаван като либерален международен ред. Идеята за \"Америка на първо място\", както личи от решението за Йерусалим, води до едностранни решения, които заместват изграждане на консенсуси. С подобни акции може да се похвали Русия – в Сирия, в Украйна, анексията на Крим. При тези едностранни решения водещата страна, същата тази \"Америка на първо място\", сама себе си изключва от консенсусния процес. Това води до изолация и оттегляне, а оттам и до Едностранните решения по болезнени въпроси те правят ненадежден партньор и те лишават от водеща роля в международния процес. Разбира се, не трябва напълно да се изключва признаването на Йерусалим за неделима столица на държавата на \"еврейския народ\" да е част от по-мащабен план за решаване на конфликта. Той би могъл да включва серия тайни споразумения, особено със Саудитска Арабия, но и други противници на Иран. Това ще се разбере скоро. То би било израз на  , каквато досега Тръмп не е практикувал успешно.", "date": "2017.12.13", "title": "Тръмп в Йерусалим"}
{"url": "http://www.dnevnik.bg/citat_na_deniia/2017/12/13/3096380_citat_na_denia_sreshtu_real_shte_triabva_da_vzemem/", "text": "Срещу \"Реал\" не можеш просто да паркираш автобуса, трябват ни три, за да ги спрем. Може би Жозе Моуриньо ще ни помогне и ще ни даде два автобуса назаем, за да увеличим шансовете си.\" Треньорът на \"Ал Джазира\" Хенк тен Кате се готви по интересен начин за полуфиналния мач с  \"Реал\" (Мадрид)  от световното клубно първенство. Той се пошегува с  Моуриньо , известен с дефанзивния стил, който практикува в своите отбори, но успява да постига резултати с него. Холандецът е бивш асистент треньор на \"Челси\", а работи в ОАЕ от 2016 г. \"Мечтите са хубаво нещо, но трябва да си глупак, за да си мислиш, че ще ги победим. Понякога в живота е по-добре да си реалист, а ние сме такива. Ще опитаме да им се противопоставим\", каза още Тен Кате.", "date": "2017.12.13", "title": "Цитат на деня: Срещу \"Реал\" ще трябва да вземем назаем два автобуса от Жозе Моуриньо"}
{"url": "http://www.dnevnik.bg/zdrave/2017/12/13/3096384_specializiranata_bolnica_po_onkologiia_predlaga/", "text": "Университетската специализирана болница за активно лечение по онкология (УСБАЛО) в София започва инициатива за безплатни прегледи за рак на кожата. Всеки петък между 11 и 12 ч. желаещите могат да се прегледат в кабинет 128 на Диагностично-консултативния блок на болницата, като не е необходимо предварително записване, но може да има опашка. Прегледите се осъществяват от екипа на доц. Красимир Киров, началник на Клиниката по дерматология. Всяка година в България има около 38 хил. нови случаи на онкологични заболявания по данни на Националния раков регистър, а приблизително 5 хиляди от тях са тумори на кожата, съобщават от болницата. Най-честите диагнози в тази група са за базоцелуларен и спиноцелуларен карцином, а най-злокачественият вид кожен тумор е малигнения меланом. Рискови за развитие на рак на кожата са хората със светла кожа, с руси и червеникави коси. Също така онези, при които има диспластични невуси – бенки, които са на нивото на кожата, с неравномерно очертание и оцветяване. Промяната на размера и цвета на бенките обикновено е първи признак на израждането им. Изложени на опасност от развитие на рак на кожата са и хората, които имат в родословието си един или повече кръвни роднини с доказан меланом. Друга рискова група са работещите на открито, които остават изложени продължително време на пряка слънчева светлина без защитно облекло. Също така хората, които обичат горещите и слънчеви курорти. Слънцето може да бъде опасно и във високите планини през зимата, тъй като ултравиолетовото лъчение е налично и тогава. Препоръчително е повишено внимание и към пациентите с псориазис, които са подложени на терапия с ултравиолетови лъчи. Ако се притеснявате за здравословното си състояние, не отлагайте консултацията със специалист, съветват от онкологията.", "date": "2017.12.13", "title": "Специализираната болница по онкология предлага безплатни прегледи за рак на кожата всеки петък"}
{"url": "http://www.dnevnik.bg/biznes/2017/12/13/3096359_trudovata_inspekciia_shte_moje_da_iska/", "text": "Главната инспекция по труда (ГИТ) ще може да сезира съда за откриване производство по несъстоятелност за работодатели, които бавят заплатите. Условието е да не са плащани възнаграждения повече от два месеца и да са засегнати поне една трета от работниците. Това предвиждат промени в Кодекса на труда, приети днес от депутатите на второ четене. Идеята е на КНСБ и омбудсмана Мая Манолова, а текстът ще влезе в сила на 31 март 2018 г., а не от 1 юли, както се планираше първоначално. \"Минахме през всичко - разговори, обещания през сълзи, заплахи, но в крайна сметка се обединихме около тези текстове, които ще направят празниците на хората с неизплатени заплати малко по-добри\", каза Манолова в парламента. Народните представители окончателно решиха прехвърляне на предприятие да става само ако работодателят е изплатил всички дължими заплати, обезщетения и осигуровки. Целта на това изменение е да се премахне възможността задлъжнели дружества да бъдат прехвърляни фиктивно на безимотни и неграмотни лица.", "date": "2017.12.13", "title": "Трудовата инспекция ще може да иска несъстоятелност на работодател, ако бави заплати"}
{"url": "http://www.dnevnik.bg/kultura/2017/12/13/3095212_otkus_ot_bulgarite_zabravenite_postijeniia_na_delian/", "text": "\"Българите!: Забравените постижения\" – впечатляващият дебют на младия автор Делян Момчилов представя 50 вълнуващи истории за големите български постижения в науката, изкуството, предприемачеството, просветата и пътешествията. Подкрепено с над 300 цветни и смели илюстрации от популярния художник Стен Дамянов (\"Просто Спас\") и под строгата редакция на научния ръководител проф. Пламен Павлов, изданието гарантира историческата си достоверност, без да претендира за академичен труд и да изпада в патетична полемика. \"Българите!: Забравените постижения\" е книга, насочена към децата, към техните родители, към тийнейджърите, към родолюбците, към космополитите – към всеки, който иска да научи малко повече за близкото и далечното ни минало, за да съхрани доброто, оптимистичното и любопитното в националната ни памет. Кой е Васил Димов Хаджигендов? Васил се ражда през късния ноември на 1891 г. в града на сто¬те войводи – Сливен. Произхожда от възрожденско семейство и е син на известния общест¬веник Димо Гендов от Калофер. Васил получава началното си об¬разование в родния град, а гим-назия завършва в София. Още в тийнейджърските си години попада на едно от чудесата на времето си – игрален филм. Бла¬годарение на бистрия си ум и зародилия се голям интерес към филмовото изкуство е приет в театралната трупа на \"Сълза и смях\". Гендов получава дос¬та добро образование за вре¬мето си и е възпитаник на виенската театрална школа \"Ото\", по-късно специализира и в Берлин. Скоро след това се запознава с голямата си любов, която не само споделя творческите му стремежи, а и се превръща в най-голямата му муза, спътник и съмишленик – Жана Иванова, също от Сливен. Двамата се влюбват много млади и остават за¬едно до края на дните си, споделяй¬ки всички обрати, които им поднася животът. Историята на българската ки¬нематография започва с бла¬городен и смел жест от страна на Жана. Тя дава всичките си спесте¬ни 500 лева, за да сбъдне мечтата на Васил Гендов, с думите: \"Започни филма!\". Васил е творчески насочен човек; с времето развива и пред- приемаческия си дух. С малка доза късмет започват сним¬ките на първия български филм. Заглавието му е \"Българан е галант\", а за снимачна площадка Васил избира двора пред дома на заможен търговец на ул. \"Славянска\" в центъра на София. Интере¬сен факт е, че цялата про¬дукция се реализира без знанието и разрешението на богаташа и по време на следобедната му дрямка. В главните роли са Мара Липина и Васил Гендов, като той е и сценарист, и режисьор на филма. За оператор Васил успява да привлече испанския кине¬матограф Гаетано Пиа де Флорес. Премиерата на \"Българан е галант\" е през януари 1915 г. в столичното кино \"Модерен театър\". Коме¬дията е с времетраене 15 минути, а записките на Васил Гендов са единстве¬ният източник за сюжета на филма. Действието се разви¬ва между натрапващия се уха¬жор Българан и хубава млада дама. След като той я придру¬жава по време на сериозно па¬заруване, дамата заявява, че си е забравила портмонето, и моли Галант да плати по¬купките. След като свалячът приема, с удоволствие води дамата и в елитно заведение. След обилното хапване и пийва¬не двамата се отправят към дома на дамата. По пътя те срещат нейния съпруг, а тя предлага да си вземат фай¬тон, за да освободят носача на пликовете с покупки. Съп- рузите потеглят пред по¬гледа на смаяния Българан, който получава монета за из¬вършената услуга. Интересно е, че в тези години киното е смятано за второразрядно изкуство и среща неразбира¬не от масовата публика. Въп- реки това филмът се приема много добре, а Васил и Жана обикалят цялата страна за прожекциите на творбата си. Съпътстват ги много апло-дисменти и възторжена пуб¬лика във всяко градче и село, което посещават. След успеха на първия си филм Гендов се впуска в нови творчески проекти. Двамата с Жана основават първата българска продуцентска къща – \"Янтра филм\". Въпреки тех-ните усилия и новаторство кинокритиците така и не при¬знават художествените ка¬чества на творбите им. През годините дуото демонстри¬ра нестихващ ентусиазъм в моменти на финансов фалит и силна обществена критика. След време семейство Гендови е дарено със син – Димитър. Две години след първия бъл¬гарски филм се ражда и ко¬медията \"Любовта е лудост\" по сценарий на Рьоне Льокроа и Васил Гендов. След време благодарение на българския режисьор в продукцията му от 1922 г. оживява и един от най-емблематичните българ-ски литературни герои – Бай Ганьо. Първият филм със звук в България, \"Бунтът на робите\", също е дело на семейство Гендови. Премиерата се състои през 1933 г., а филмът е посветен на невероятната история на Васил Левски. Благодарение на общите им усилия с полковник Петър Димков е реставрирана и къщата на Апостола в Карлово. Филмът предизвик¬ва невиждан интерес, но и доста спорове. Претърпява промени и дори е свален от екран по \"дипломатически\" причини. В името на \"Бунтът на робите\" Васил и Жана ипотекират апартамента си и заживяват при свои роднини. След Втората световна война активната творческа кариера на Гендови претърпява спад, но продължават да са активни. Двамата имат сериозни заслуги за основаването на Съюза на филмовите дейци, като след време Васил е избран за негов председател. Ини¬циатори са на основаването и на музей на киното, който по-късно прераства в национална филмотека. До края на живота си Васил и Жана Гендови инвестират цялата си енергия в развитието на българското филмово изкуство. За съжаление, днес няма как да гледаме \"Българан е галант\", нито \"Бунтът на робите\". Няма нито едно запазено копие от тях. Единственият оцелял филм на семейство Гендови е комедията \"Любовта е лудост\". От първия български филм днес можем да намерим само две снимки. Говори се, че пос- ледното копие на \"Българан е галант\" e изгоряло при бомбар¬дировките над София по време на Втората световна война. Васил и Жана Гендови остават в история¬та като пионерите на българското кино, проправили път за много филмови творци след тях. Макар така и да не получават приживе призна¬нието, което заслужават, за¬слугите им за развитието на българското изкуство са неос- порими. Васил Гендов умира през 1970 г. в София, а Жана си отива от този свят шест го¬дини по-късно.", "date": "2017.12.13", "title": "Откъс от \"Българите!: Забравените постижения\" на Делян Момчилов"}
{"url": "http://www.dnevnik.bg/politika/2017/12/13/3096397_bsp_iska_ot_resornata_agenciia_dogovori_za_kljuchovi/", "text": "БСП е изпратила питания до Агенцията за приватизация и следприватизационен контрол за информация по ключови приватизационни сделки, сред които на дружества като \"Пампорово\" АД, \"Булгартабак - холдинг\", \"Българска телекомуникационна компания\", \"Химко\" АД, \"Кремиковци\" АД и електроразпределителни дружества, съобщиха от пресцентъра на партията. От левицата искат копия на приватизационните договори и договорите за прехвърляне на правото на собственост върху акции от капитала на въпросните дружества, както и документите за произход на средствата на купувачите. С писмо до БНБ и Комисията за защита на конкуренцията социалистите питат дали въпросните са се произнасяли за даване на разрешение за извършване на сделки във връзка със \"СИБанк\" ЕАД и какви са били мотивите им за това, съобщават още от пресцентъра.", "date": "2017.12.13", "title": "БСП иска от ресорната агенция договори за ключови приватизационни сделки"}
{"url": "http://www.dnevnik.bg/biznes/2017/12/13/3096405_bulgarite_harchat_nai-mnogo_v_es_za_komunikacii_i/", "text": "Българските домакинства са лидери в Европейския съюз през 2016 г. по изхарчени пари от бюджета на семейството за комуникации. Това показват данните на Евростат. 4.8% от семейния бюджет отиват за сметки за интернет, телефон и пощенски услуги. Най-малко за подобни разходи отделят домакинствата в Люксембург – 1.6%. Страната ни заема втора позиция по изхарчени пари за обществен транспорт, като 4.7% от бюджета на домакинствата отиват по това перо. Единствено Гърция е пред България. И по този показател Люксембург е на последно място с едва 0.8%. България е на последно място в Европейския съюз по отделени пари за купуването на дрехи и обувки. 3.2% от семейния бюджет отиват за такива разходи, докато при първенеца Естония процентът е двойно по-голям. Страната ни е сред най-малко харчещите за застраховане и посещения на ресторанти и кафенета. От Евростат подчертават, че в проучването не са използвани данните за Румъния и Хърватия, като двете страни не попадат в нито една от класациите.", "date": "2017.12.13", "title": "Българите харчат най-много в ЕС за комуникации и транспорт и най-малко за заведения и застраховане (графика)"}
{"url": "http://www.dnevnik.bg/razvlechenie/2017/12/13/3096417_informaciia_za_grigor_dimitrov_i_za_izborite_e_bila/", "text": "Днес Google обявява резултатите от класация на най-често търсените термини, която представя уникална перспектива върху важните моменти и тенденциите от изминалата 2017 г. В България най-много в \"Гугъл\" се е търсила информация за Григор Димитров. Това сочат обявените днес от интернет гиганта обобщени данни от класацията на най-често търсените термини. Следват избори 2017, \"Мис България 2017\" и VIP Brother. Григор Димитров е и най-търсената личност в \"Гугъл\". След него се нареждат представилият България на \"Евровизия\" Кристиан Костов и боксьорът Кубрат Пулев. Най-значимите събитие за годината според търсенията на българите са били бяха \"Парламентарни избори\" и \"Евровизия\". При филмите лидерските места са за \"50 нюанса по-тъмно\" и \"Бързи и яростни 8\". Що се отнася до сериалите, най-голям интерес е имало към \"Сега и завинаги\" и \"Дамата с воала\". Сред най-търсените спортни събития са били двубоите на Григор Димитров, но силно присъствие оставя и несъстоялият се сблъсък на Кубрат Пулев с Антъни Джошуа. \"Левски\", ЦСКА и \"Лудогорец\" са сред най-търсените отбори от родната публика. Информация за \"Ирма\" и \"Айфон\" е най-търсена глобално В световен мащаб най-често е търсена информация за урагана \"Ирма\", следват данни за \"Айфон\" 8 и \"Айфон\" Х. По отношение на личностите, лидер е телевизионният водещ от Ен Би Си Мат Лауър, уволнен през ноември заради сексуален тормоз на работното място. Следва актрисата  Меган Маркъл , придобила популярност, след като става новата приятелка на принц Хари. Лауър и Маркъл са съответно на четвърто и пето място и при най-търсените думи изобщо. Челната петица на личностите се допълва от италианската телевизионна водеща Надя Тофа, продуцентът, обвинените в сексуален тормоз Харви Уайнстийн и Кевин Спейси. Данни за глобалните резултати от \"2017 година на търсене\" могат да се намерят на  Year in Search 2017 site  или в следващото видео. 1. word snack отговори 2. Григор Димитров 3. избори 2017 4. Мис България 2017 5. VIP Brother 6. Сега и завинаги 7. ЦИК 8. iphone 8 9. почивни дни 2017 10. твоят час 1. Григор Димитров 2. Кристиан Костов 3. Кубрат Пулев 4. Деси Банова 5. Енджи Касабие 6. Сузанита Мурад 7. Тамара Георгиева 8. Румен Радев 9. Джулиана Гани 10. Антъни Джошуа 1. Парламентарни избори 2. Евровизия 3. Каталуня 4. матури 5. оскари 6. урагана Ирма 7. Хелоуин 8. черен петък 9. грипна ваканция 10. Нощ на музеите 1. Кличко - Джошуа 2. Григор Димитров - Надал 3. Wimbledon 4. България - Холандия 5. Купа на конфедерациите 6. Левски - ЦСКА 7. Roland Garros 8. Лудогорец - Копенхаген 9. Левски - Лудогорец 10. ATP London 1. 50 нюанса по-тъмно 2. Бързи и яростни 8 3. Наследниците 2 4. Възвишение 5. То 6. Красавицата и Звяра 7. Воевода 8. Сляпата Вайша 9. Бензин 10. Вездесъщият 1. Сега и завинаги 2. Дамата с воала 3. Моят живот 4. Великолепният век 5. Ние нашите и вашите 6. Твоят мой живот 7. Откраднат живот 8. Двете лица на Истанбул 9. Дъщерята на Ананди 10. Сезонът на черешите 1. VIP Brother 2. Гласът на България 3. Черешката на тортата 4. Смени жената 5. Като две капки вода 1. Шушана 2. Despacito 3. Мотел (Азис) 4. Shape of you 5. Гълъбо", "date": "2017.12.13", "title": "Информация за Григор Димитров и за изборите е била най-търсена в \"Гугъл\" от българите"}
{"url": "http://www.dnevnik.bg/sport/2017/12/13/3096418_dimitur_dimitrov_si_pojela_krizata_v_milan_da_produlji/", "text": "Треньорът на \"Лудогорец\" Димитър Димитров–Херо определи предстоящите двубои на тима му срещу  \"Милан\" в Лига Европа  като огромна чест за клуба. Миланският гранд е шестият европейски клубен шампион, който ще играе срещу \"Лудогорец\" и първият от подобен ранг, който ще гостува в Разград. \"Това е на първо място огромна емоция и признание за нас, ще се опитаме да се противопоставим достойно. Но до тези мачове има доста време (първият е на 15 февруари в Разград, а вторият на 22 февруари в Милано – бел. ред.), може и да подобрят формата, в която са\", каза Димитров, но си пожела проблемите при \"росонерите\" да продължат. \"Направиха огромна селекция от 200 милиона евро, но нещата не се получават, надявам се и до мача с нас да не им се получават.\" В момента \"Милан\" е на седмо място в  Серия А , но прескочи без особени проблеми групата си в Лига Европа. Това не плаши Димитров, който смята, че \"Лудогорец\" има шансовете си. \"Милан\" несъмнено е фаворит, но именно срещу такива отбори е най-хубаво да играеш, защото се получават големи мачове. Надявам се да играем добре, а футболистите са уверени, че могат да направят нещо. Видях емоцията им по време на жребия и искрата в очите им\", каза още специалистът. Треньорът на  \"Лудогорец\"  получи от името на тима наградата за отбор на месец октомври. Димитров не говори за предстоящия мач с  ЦСКА  от четвъртфиналната фаза в турнира за Купата на България, който е в четвъртък.", "date": "2017.12.13", "title": "Димитър Димитров си пожела кризата в \"Милан\" да продължи до мачовете с \"Лудогорец\""}
{"url": "http://www.dnevnik.bg/bulgaria/2017/12/13/3096411_profil_v_tuitur_s_logoto_na_bdj_ne_e_na_kompaniiata/", "text": "Профилът в \"Туитър\" с логото на БДЖ не е на компанията. Държавната железница няма профил в тази социална мрежа, се казва в нейно съобщение. Проверка в \"Туитър\" показва, че заблуждаващият профил съществува от август 2017 г. като препредава официални съобщения на компанията и ретуитва коментари на потребители, свързани с железопътните превози. Профилът има 893 последователи и 481 харесвания. Ето последния туит: \"Холдинг БДЖ\" ЕАД се разграничава от цитати и коментари направени от негово име в споменатата социална мрежа, като същите не са официална позиция на националния железопътен превозвач, се казва в съобщение на компанията. Ръководството на \"Холдинг БДЖ\" ЕАД уверява, че ще предприеме необходимите законови действия, за да не се допуска използването на официалните за компанията абревиатура и лого от други потребители в социалната мрежа. Всяко свързване на институцията в медийни публикации със споменатия профил заблуждава обществеността и уронва престижа на дружеството, предупреждава държавната железница..", "date": "2017.12.13", "title": "Профил в \"Туитър\" с логото на БДЖ не е на компанията"}
{"url": "http://www.dnevnik.bg/evropa/novini_ot_es/2017/12/13/3096420_brjuksel_preduprejdava_sasht_da_vnimavat_s_planiranata/", "text": "Европейската комисия предупреждава министъра на финансите на САЩ Стивън Мнучин, че планираната данъчна реформа може сериозно да навреди на търговията и инвестиционните потоци между двете страни на Атлантика, предаде \"Ройтерс\", цитирана от БТА. В писмо до Мнучин, до което \"Ройтерс\" е получил достъп, Еврокомисията изразява безпокойство, след като по-рано подобно послание изпратиха финансовите министри на Великобритания, Франция, Германия, Италия и Испания. Засилвайки още повече трансатлантическия спор, европейски банки заявиха вчера, че  планираната от САЩ данъчна реформа , която се очаква да бъде приета до края на годината, може сериозно да изкриви финансовите пазари. Писмото на Еврокомисията, което е подписано от четирима еврокомисари, отговарящи за финансите, икономиката и търговията, отбелязва, че данъчните планове на Вашингтон \"съдържат елементи, носещи риск от сериозно затрудняване на търговията и инвестиционните потоци между нашите икономики\" и вероятно ще нарушат международните търговски правила и задължения. Данъчната реформа на САЩ, която предвижда намаляване на корпоративния данък от 35 до 20 процента, може да се окаже несъвместима с правилата на Световната търговска организация (СТО), тъй като някои разпоредби ще дискриминират чуждестранните компании в САЩ, предупреждава Еврокомисията. Брюксел поддържа и опасенията на министрите, че планираните мерки могат да доведат до субсидиране на износа, неразрешено от СТО. Еврокомисията отбелязва и рискове за европейските финансови компании в САЩ, които могат да бъдат засегнати от двойно данъчно облагане и да се сблъскат със затруднения да покрият глобалните капиталови цели.", "date": "2017.12.13", "title": "Брюксел предупреждава САЩ да внимават с планираната данъчна реформа"}
{"url": "http://www.dnevnik.bg/bulgaria/2017/12/13/3096377_zashto_e_vajno_obuchenieto_po_lavinna_bezopasnost_da/", "text": "Има различни мнения по въпроса за качеството на днешните учебници, но едва ли някой ще спори, че днешното образование няма много общо с практически ситуации от живия живот. Такъв елемент от него е какви опасности дебнат, когато си в планината и особено през зимата, когато току-що е навалял пухкав сняг. Така опазването на живота на подрастващите, които вече се смятат за големи, които ги влекат ските или сноуборда, остава или никакво или под формата на забрана от родителите. Българска асоциация по ски и екстремни спортове (БАССЕС). Какво да се прави Българската асоциация по ски и екстремни спортове (БАССЕС) от години провежда лекции по лавинна безопасност, организира и обучения за желаещите да навлязат в дебрите на уменията сами да се пазят в планината или да помогнат на хора, попаднали в тежка ситуация. Такава лекция е насрочена и за четвъртък, 14 декември, от 19 ч. в 65 аудитория на Софийския университет. На тези лекции обаче ходят хора, които сами са осъзнали нуждата от подобни знания и са поне на 24-25 г., показват впечатленията на организацията. Момчил Панайотов и Лъчезар Станчев от БАССЕС си спомнят, че критичният момент е възрастта 14-15 г., когато започват да падат някои родителски забрани. На такава възраст и те са започнали да искат да карат ски и сноуборд по девствени снегове и се радват, че това не е довело до инциденти за тях. Искат обаче да обучат на безопасност подрастващите в тази възраст. Идеята им е да започнат да провеждат лекции в училищата, на които могат да присъстват и родители, и учители. Целта е по атрактивен за тази възрастова група начин да се предадат знания, без които през зимата в планината не бива да се тръгва - лекции, брошури, видеоматериали. Вече са водени разговори с няколко училища, за които се знае, че има ученици с интерес или занимаващи се със ски и сноуборд. С Министерството на образованието не са водени разговори. Председателят на БАССЕС Момчил Панайотов обясни, че не очакват държавата да прави неща по въпроса и действат както са свикнали - със собствена инициатива и усилия. За да станат лекциите факт обаче, организацията набира средства. Те са нужни както за изработването на материалите, така и за даването на стипендии на ученици за участие в практическо обучение. Двамата обясняват, че дори в салона в училището да им покажат лавинни уреди и да им опишат как се действа в случай на паднала лавина, няма как да им покажат на практика, което става в планината. Освен това подрастващите често не могат да си позволят плащането на такъв курс. Желаещите да дарят пари за тази кауза, кръстена от авторите си лавинистика, могат да го направят по банков път или на събития на  асоциацията . На пистата - ясно, а извън нея? Все още голяма част от хората в България, които попадат в планината, не си дават сметка за рисковете, казват от асоциацията. Една от причините за това в случай на каране на ски или сноуборд е погрешната увереност, че ситуацията на обработените писти не е по-различна от тази извън тях с изключение на това, че снегът там е недокоснат. В същото време управляващите българските курорти не поемат ангажименти за случващото се извън техния периметър. В повечето страни с развит ски туризъм това не е така, казват от БАССЕС. Дават пример с ангажимента на управляващите ски зоните да маркират потенциално опасни участъци извън отъпкания сняг и ски патрулите в тези участъци съвместно с планински спасители. Малък пробив в стремежа на БАССЕС тази ситуация в България да се подобри е поставянето в курорта Боровец на уред, който показва на преминаващите покрай него скиори или сноубордисти, че техният персонален уред, който обикновено е вграден в якето, е включен. Поставена е и карта на района, която показва къде обичайно има лавинна опасност. От организацията на своя глава са решили да поставят такива уреди за проверка на две места - край хижа \"Алеко\" и край \"Мальовица\", където липсва интерес от стопанисващите районите да го направят. Разбирането на хората в асоциацията (Момчил и Лъчезар освен това са и планински спасители - бел. авт.) е, че не може стопанисващите ски пистите да предоставят на посетителите съоръжения, с които отиват високо в планината, а да нямат отношение към тяхната безопасност. Къде са лавинните бюлетини Друг проблем, свързан с лавината безопасност, е липсата на служба, която да следи състоянието на снега, да прави прогнози и да ги предоставя на обществото. Няма и кой да маркира потенциално опасните снежни участъци. От Планинската спасителна служба също неведнъж са поставяли този въпрос, но както казват от БАССЕС, никой в държавата не проявява интерес по темата. Практиката в няколко европейски страни е да има държавен институт, в който се изготвят тези наблюдения, аналогично на прогнозата за времето, и се оповестява публично информация. Понякога тези организации са част от спасителната служба. През последните години все повече хора ходят в планината и от това рисковете се увеличават, посочват от асоциацията. Цитират данни, че средно в България поне по един човек загива годишно в лавина, което може и да звучи малко, но отнесена към броя на хората в планините не е нищожна. Това е статистика, една година е един, но друга са трима, обяснява Лъчезар. И казва, че за алпийските страни статистиката показва 120 смъртни случаи годишно, но при много по-голям хора в планините. Съвсем отделен е въпросът, че в България няма стройна статистика по въпроса и реално много случаи на паднали лавини остават в неизвестност заради факта, че все пак никой не е загинал. Наличните все пак данни сочат, че в 95% от случаите загиналият в лавина сам я е предизвикал.", "date": "2017.12.13", "title": "Защо е важно обучението по лавинна безопасност да влезе в училищата"}
{"url": "http://www.dnevnik.bg/zdrave/2017/12/13/3096427_kabinetut_odobri_zakonodatelni_merki_za_kontrol_i/", "text": "Предложенията  на министъра на здравеопазването Кирил Ананиев за законодателни промени  относно затягане на контрола над търговията и износа на лекарства в България бяха одобрени на днешното заседание на Министерския съвет. Няколко изменения, които ще залегнат в Закона за лекарствените продукти в хуманната медицина и наредби на здравното ведомство, ще дадат правомощие на Изпълнителната агенция по лекарствата да забранява износа на медикаменти. За първи път ще бъде създадена и информационна система, на базата на която ще се следи движението на лекарствените продукти, съобщи министърът след заседанието на кабинета. \"Със законопроекта регламентираме реда за установяване на липсата на лекарства, при които Изпълнителната агенция по лекарствата може да издаде забрана или ограничаване на износа на тези медикаменти\", посочи Кирил Ананиев. Предвижда се  , който да разработва  : единият - за тези лекарства, за чийто износ временно може да се наложи ограничение при установяване на недостиг или липса на българския пазар; вторият - за лекарствени продукти, за които в рамките на предходните три месеца търговците на едро са уведомили ИАЛ, че планират изнасяне извън страната. ИАЛ ще може да ограничи износ на конкретно лекарство тогава, когато  , поясни здравният министър. Конкретният механизъм, ред и условия за въвеждане на това ограничение ще се разпишат с наредба на министерството. , която трябва да се създаде от ИАЛ в срок до четири месеца след приемането на законовите промени, ще наблюдава лекарствата от влизането им на територията на България, през търговеца на едро, до търговеца на дребно (аптеката) или до аптеките в болниците. Чрез системата данните и работата на Изпълнителната агенция по лекарствата и Националната здравноосигурителна каса ще са синхронизирани и обвързани и ще се наблюдават ежемесечно, поясняват от правителствената пресслужба. \"Това ще позволи данните да бъдат сравнени с ресурса, който е изплатила НЗОК чрез реимбурсиране. По този начин ще се установи къде има липса на съответния продукт и ще бъде засечено отклоняването на лекарства, т.нар. паралелен износ\", коментира Кирил Ананиев. Предвиждат се също и   при извършване на нерегламентирана търговия с лекарства, включени в ограничителния списък. За търговците на дребно глобата ще е в размер от 10 000 до 20 000 лв. при първо нарушение и от 25 000 до 35 000 лв. при повторно нарушение. При търговците на едро имуществената санкция е в размер на от 10 000 до 25 000 лв. и при повторно нарушение – отнемане на разрешението за търговия на едро със заповед на ИАЛ. За всеки, който извърши износ на лекарствени продукти в нарушение на разпоредбите за износ на лекарствени продукти от закона, е предвидена глоба, съответно имуществена санкция, в размер от 50 000 до 100 000 лв. Със законопроекта се оптимизират и дейностите по   в синхрон с европейското законодателство, като се намалява регулаторната тежест за бизнеса, съобщават от Министерството на здравеопазването. Прецизират се лечебните заведения, които могат да провеждат клинични изпитания, като към тях се предлага да бъдат включени диализните центрове и индивидуалните и груповите практики за първична и специализирана медицинска помощ. Отпада изискването лечебните заведения, в които се провеждат клинични изпитания, да създават етични комисии. Намалява се  , като сега действащият съгласувателен режим се заменя с уведомителен. С въвеждане на предложената мярка ще се ускори процесът по извършване на дарения, като това ще става, без да се изчаква сега регламентираният срок от 10 дни за съгласуване от Изпълнителната агенция по лекарствата на искането на заявителя.  за лицата, желаещи да извършват производство и търговия на едро с лекарствени продукти. Срокът за издаване на разрешения ще бъде 60 дни вместо 90 дни, както е в момента. Предлагат се и други мерки за намаляване на административната тежест, като отпадане на изискванията за представяне на удостоверение за актуална съдебна регистрация по Закона за лечебните заведения и на документ за наличие или липса на публични задължения по Закона за контрол върху наркотичните вещества и прекурсорите. Тези обстоятелства вече ще бъдат проверявани по служебен път. Предвижда се министърът на здравеопазването да издаде наредба, регламентираща условията и реда за лечение с  . По този начин пациентите ще получат достъп до лечение, когато за тях липсва алтернатива и съответният лекарствен продукт не е разрешен в друга държава. Тези лекарствени продукти няма да се заплащат с публични средства или с пари на пациента, а ще се покриват от самите производители.", "date": "2017.12.13", "title": "Кабинетът одобри законодателни мерки за контрол и следене на пазара на лекарствата"}
{"url": "http://www.dnevnik.bg/politika/2017/12/13/3096385_bsp_se_razgranichi_ot_svoi_deputat_prizoval_politicite/", "text": "Ръководството на парламентарната група на \"БСП за България\" силно е разкритикувало поведението на депутата Красимир Янков, който в понеделник обяви по Би Ти Ви, че  политиците, участвали в приватизацията, трябва да отстъпят . Макар че Янков не отговори дали призивът му засяга Корнелия Нинова, участвала в приватизацията на външнотърговското дружество \"Техноимпекс\", според червени депутати тя е изразила недоволство от действията му. На заседанието на парламентарната група във вторник вечерта са се чули различни мнения - от това дали трябва да се толерират рушащи авторитета на БСП депутати, до това, че не може всяко различно мнение да се подлага на другарски съд, твърдят присъствали. В крайна сметка народните представители са решили да излязат с принципна позиция, в която осъждат опитите за оклеветяване на лидера. В нея не се споменават имена, но се казва, че \"БСП за България\" се разграничава от поведение на социалисти, които казват нещата пред медиите, но не и пред партията.  \"За нас не е изненада, че политическият ни опонент се опитва да отвлече вниманието от наболелите проблеми днес и да дискредитира най-голямата опозиционна парламентарна група. Това е техен стил на поведение. Парламентарната група на \"БСП за България\" твърдо стои зад председателя си. Всяко мнение, изразено пред медиите, но не и пред групата, постига само едно - руши авторитета и пречи на групата да заяви ясно своята опозиционност и алтернатива. Разграничаваме се от подобно поведение. То не изразява нито политиките ни, нито разбирането ни за политика\", се казва в позицията. Красимир Янков отдавна има амбиции за лидерския пост в БСП. Социалисти смятат, че той е помогнал на Нинова да спечели битката с Михаил Миков през 2016 г., а след това се е ядосал, че тя го е отстранила от партийното ръководство.", "date": "2017.12.13", "title": "БСП се разграничи от свой депутат, призовал политиците, участвали в приватизацията като Нинова, да отстъпят"}
{"url": "http://www.dnevnik.bg/biznes/2017/12/13/3096438_premahvaneto_na_taksa_za_tursena_spravka_shte_spesti/", "text": "Изпълнението на две мерки е записано в отчета за премахване на пречките пред увеличението на инвестициите, за времето 15 септември - 15 ноември, съобщи правителствената пресслужба след като днес Министерският съвет одобри отчета на Министерството на финансите. Една от тях ще влезе в сила в началото на 2019 г.", "date": "2017.12.13", "title": "Премахването на такса за търсена справка ще спести на гражданите 500 хил. лв. годишно"}
{"url": "http://www.dnevnik.bg/politika/2017/12/13/3096446_v_gerb_vidiaha_opit_za_sabotaj_na_predsedatelstvoto_s/", "text": "Зад датата на отлагане на вота на недоверие стои един опит и официално обявяване на саботаж на председателството на Европейския съюз, каза депутатът от ГЕРБ Тома Биков. Според него неслучайно е избрана дата един ден преди официалното председателство на страна от България, за да могат на следващия ден \"да обиколят телевизиите и да говорят колко лоша е България\". \"Това целят, нищо друго. Наясно са, че са абсолютно безпомощни да създадат реалистична алтернатива. Сигурно искат да изместят малко и вътрешния си огън по отношение на приватизацията. Това са истинските им мотиви, иначе досега да бяха внесли 3 вота\", заяви депутатът. Според Биков голямото постижение на двете опозиционни партии е, че са успели да избистрят \"поне някаква дата, водени от други мотиви, а не че са крайно обезпокоени от корупцията в България. Те не са толкова чувствителни, ако става въпрос за техните хора\". От  БСП и ДПС обявиха , че мотивите за вота на недоверие, който е по темата корупция, ще бъдат обявени на 10 януари, а ще бъдат внесени на 17-и. Обсъждането на вота трябва да е до 7 дни от внасянето, според правилника на парламента, а гласуването до 24 часа след внасянето. Формално церемонията по поемане на председателството от България е на 11 януари. Биков припомни, че БСП и ДПС водят преговори за вота вече два месеца. Тома Биков не смята, че БСП и ДПС са в състояние да провалят председателството, но му е неприятно, че правят такива опити. \"Готови сме да дебатираме темата корупция. Бяхме готови още днес или утре, подготвили сме се. Вече 2 месеца се готвим и не можем да дочакаме да вземат решение\", добави Биков. Той не отрече, че България има корупция, \"както има корупция в Германия, Франция, в Италия и във всяка една държава\". \"България има проблем с корупцията и се опитваме доколкото можем да намалим корупцията, иначе едва ли някой ще ни повярва, ако кажем, че ще я унищожим и ще я направим нулева\", добави Биков.", "date": "2017.12.13", "title": "В ГЕРБ видяха опит за саботаж на председателството с вота на недоверие"}
{"url": "http://www.dnevnik.bg/zdrave/2017/12/13/3096443_kiril_ananiev_postavi_srok_ot_tri_meseca_za/", "text": "За три месеца болницата в Ловеч ще бъде преструктурирана и оздравена, а междувременно кредиторите й ще блокират възможно най-малка част от средствата, обяви министърът на здравеопазването Кирил Ананиев пред журналисти след заседанието на Министерския съвет днес. \"Разработили сме план за оздравяване и преструктуриране на болницата, работата по които започваме още от днес и се надяваме в рамките на три месеца лечебното заведение да придобие този вид, в който то ще може да бъде ефективно\", каза той. Днес беше крайният срок, който служителите на ловешката болница бяха поставили на правителството да намери решение за финансовата криза в лечебното заведение и начин да изплати дължимите им заплати за последните три месеца. След тази сряда стачните им действия ще станат целодневни, ако не се търси решение,  заплашиха те в понеделник . Здравният министър обясни, че е провел срещи с кредиторите на МБАЛ \"Проф. Параскев Стоянов\" – Ловеч, и е преговарял за сваляне на наложените запори по сметките на болницата до минимален размер. След срещите блокираните средства на лечебното заведение са в размер на 80 хил. лв., а размерът на първоначалния запор е бил 800 хил. лв., обяви Ананиев. Уговорката е и за тримесечния оздравителен период на преструктурирането на болницата да важи същият механизъм на работа с кредиторите, като бъде блокиран максимално малък размер средства. \"На практика това означава, че след като получи парите си от НЗОК, екипът на МБАЛ ще се разплати с 80 хил. лв. с кредиторите, а с останалата част ще могат да се платят заплатите за септември и да бъдат закупени кислород и основни консумативи и медикаменти, необходими за работа в болницата\", допълни той. И за всички останали държавни и общински болници, които са в тежко финансово състояние, екипът на здравното министерство води преговори със съответните кредитори, като целта е в оперативен порядък да се върви към оздравяване и преструктуриране, заяви още министърът. Готов е и планът за Враца, по чието изпълнение също са предприети мерки.", "date": "2017.12.13", "title": "Кирил Ананиев постави срок от три месеца за оздравяването на болницата в Ловеч"}
{"url": "http://www.dnevnik.bg/sport/2017/12/13/3096445_kauai_lenurd_se_zavurna_v_igra_no_san_antonio_zagubi/", "text": "\"Маверикс\" впечатлиха с отборната си игра, а петима баскетболисти завършиха с двуцифрен точков актив. Харисън Барн вкара 17 точки и овладя шест борби, а Джей Джей Бареа, Уесли Матюс и Йоги Ферел добавиха по 16. Центърът Дуайт Пауъл се отчете с \"дабъл-дабъл\" - 12 точки и 12 борби. Ветеранът Дирк Новицки вкара само шест точки за почти 27 минути на паркета. За \"шпорите\" най-полезен беше Ламаркъс Олдридж с \"дабъл-дабъл\" - 23 точки и 13 борби, а Руди Гей вкара 21. Останалите им съотборници обаче не бяха на нужното ниво, като Тони Паркър и Ману Джинобили вкараха общо 11 точки, а Пау Гасол завърши с нула. Ленърд беше 6/12 от стрелба, а освен това добави шест борби, една асистенция, открадната топка и чадър. Крилото направи всичко това за 16 минути, но изгледа последната част от пейката. Без него представянето на \"шпорите\" в атака не беше добро. Треньорът Грег Попович обеща на Ленърд поетапно завръщане и затова предпочете да не го форсира. Крилото лекуваше контузия в бедрения мускул, която го мъчи от миналата година. Той контузи глезена си през май в полуфиналите от Западната конференция срещу \"Хюстън рокетс\", а травмата му се повтори и в първия двубой от финалната серия срещу \"Голдън стейт\". \"Сан Антонио\" запазва третата си позиция на Запад с 19 победи и девет загуби, а \"Далас\" е 15-и с едва осем успеха от 28 срещи. На Изток \"Кливланд кавалиърс\" победи със 123:114 \"Атланта хоукс\". \"Кавалерите\" отбелязаха 20 тройки, тяхно най-добро постижение от началото на сезона. Леброн Джеймс беше над всички с 25 точки и рекордните в кариерата си 17 асистенции. Крилото отбеляза три пъти от зоната за три точки, а Кайл Корвър (19 точки) вкара шест пъти. Силен мач за \"Кливланд\" направи и Кевин Лав, който се отчете с \"дабъл-дабъл\". Той вкара 17 точки и добави 12 борби, като от зоната за три точки реализира четири път. Два мача завършиха след продължения и предложиха голяма драма. В Минеаполис местният \"Минесота тимбъруулвс\" беше надигран от \"Филаделфия 76ърс\" със 118:112. \"Горските вълци\" водеха с две точки преди финалните 12 минути, но не успяха да удържат аванса си, а в продълженията бяха надиграни. Джоел Ембийд направи много силен мач за \"Сиксърс\" и беше много близо до \"трипъл-дабъл\" - 28 точки, 12 борби и осем асистенции. Джей Джей Редик добави 26 точки. Другата звезда на \"Филаделфия\" Бен Симънс беше пазен много добре в редовното време и 1:17 минути преди неговия край не се беше разписал. Въпреки това крилото завърши със седем точки и осем асистенции. \"Сиксърс\" сложи край на серията си от четири поредни загуби, благодарение на по-доброто си начало в продължението. Тимът от \"Филаделфия\" поведе с 6:0 и това се оказа ключово. За \"горските вълци\" Джими Бътлър вкара рекордните си за сезона 38 точки, но тимът му беше едва 40% при стрелбата. Карл-Антъни Таунс реализира 22-ия си \"дабъл-дабъл\" с 19 точки и 16 борби, а Андрю Уигинс добави 20 точки. В класирането \"Филаделфия\" вече е с положителен баланс – 14 победи и 13 загуби, и заема седмо място на Изток. \"Минесота\" е с 16 победи и 12 загуби, като е четвърти на Запад. В друг интересен двубой \"Ню Йорк никс\" се наложи със 113:109 над \"Лос Анджелис лейкърс\" след продължение. Кристапс Порзингис вкара 37 точки и беше с най-голям принос за успеха на тима си. За \"езерняците\" най-резултатен беше Кентавиъс Колдуел-Поуп с 24 точки, а новаците Лонзо Бол (17 точки, осем борби и шест асистенции) и Кайл Кузма (19 точки) дебютираха в \"Медисън скуер гардън\". Кузма реализира тройка 23.9 секунди преди края на редовното време, за да изравни за 99:99 и да вкара двубоя в продължение. В допълнителните пет минути обаче \"Никс\" започнаха със серия от 6:0 в рамките на едва 69 секунди, а след това умело поддържаха разликата. След 14:10 в продължението тимът на Джеф Хорнасек се поздрави с 14-и успех за сезона и вече е осми в Източната конференция. За \"Ню Йорк\" силно играха още Енес Кантер с 14 точки и 11 борби и Майкъл Бийзли – 13 точки.", "date": "2017.12.13", "title": "Кауай Ленърд се завърна в игра, но \"Сан Антонио\" загуби от \"Далас\""}
{"url": "http://www.dnevnik.bg/photos/2017/12/13/3096393_snimka_na_denia_koleda_za_fenovete_na_brekzit/", "text": "В музея \"Мадам Тюсо\" са изложени восъчните фигури на британския премиер Тереза Мей и външния министър Борис Джонсън, облечени в двоен коледен пуловер. Мей носи и превърналите се в нейна запазена марка леопардови обувки. Надписът \"Коледа значи Коледа\" е заигравка с фразата на премиера отпреди месеци \"Брекзит значи Брекзит\". Тогава тя все още настояваше, че ще напусне изцяло европейските структури - единния пазар, Митническия съюз, юрисдикцията на Съда на ЕС. Мей обаче   по тези въпроси в последните преговори.", "date": "2017.12.13", "title": "Снимка на деня: Коледа за феновете на Брекзит"}
{"url": "http://www.dnevnik.bg/bulgaria/2017/12/13/3096453_bulgariia_otpuska_nad_35_mln_lv_za_realizaciia_na/", "text": "България ще финансира 55 проекта на стойност 3 541 706 лв. в страните от Западните Балкани и от Източното партньорство, реши правителството на днешното си заседания. Сред тях са 21 проекта в Сърбия за неправителствени организации, омбудсмана, образователни институции и малък бизнес. В Босна и Херцеговина ще бъдат реализирани 12 проекта, основно свързани с ремонти на детски градини и нови площадки за игри. Пет проекта ще бъдат финансирани в Република Македония – в областта на здравеопазването и за децата със специални потребности. В Албания ще бъде реализиран един проект за укрепване на капацитета на институцията на омбудсмана. Изграждане на мултикултурен образователен център, подкрепа за неправителствения сектор за повишаване информираността на младежите в областта на правата на човека ще бъдат финансирани в Грузия. В Република Молдова ще се ремонтират училища и детска градина. Четирите проекта, които ще бъдат финансирани в Украйна, са за оборудване на кабинети за интерактивно езиково обучение във висши и средни училища. В Армения пък ще бъде изграден образователен кабинет с модерни компютърни и информационни технологии. Средствата се осигуряват в рамките на официалната помощ за развитие, която всяка държава - членка на ЕС, е длъжна да отделя съгласно Договора за функционирането на ЕС.", "date": "2017.12.13", "title": "България отпуска над 3.5 млн. лв. за реализация на проекти на Западните Балкани и в страните от Източното партньорство"}
{"url": "http://www.dnevnik.bg/sviat/2017/12/13/3096388_putin_vnese_v_parlamenta_sporazumenie_sus_siriia_za/", "text": "Президентът на Русия Владимир Путин внесе днес за разглеждане в Държавната дума споразумение със Сирия за разширяване на територията на руския материално-технически пункт в Тартус за 49 години напред, предадоха ТАСС и РБК. Документът по-късно  беше публикуван в интернет базата данни  на Думата. Само преди два дни Путин обяви, че голяма част от руските военнослужещи  се изтеглят от Сирия  и даде ход на процеса заради обявената от него победа  над \"Ислямска държава\" . Той обаче предупреди, че руските сили запазват присъствие в \"Тартус\" и управляваната от Русия военна база \"Хмеймим\".  Споразумението е достигнато на 18 януари в Дамаск. Сред ключовите моменти в текста е разрешението Русия да   едновременно. Също така законопроектът предполага решаването на въпроса с влизане на руски кораби в сирийски териториални води и сирийски пристанища. Сирия от своя страна \"изразява съгласие\" с това и поддържа възможността за \"развитие и модернизация на инфраструктурата за извършване на ремонт, попълване на запаси и отдиха на членове на екипажа\". При навлизане във вътрешните морски води и териториалното море на Сирия части на ВМФ   не по-малко от 12 часа по-рано, а при \"оперативна необходимост\" - най-малко 6 часа по-рано. Споразумението ще остане в сила 49 години и  , освен ако някоя от страните уведоми другата писмено по дипломатически канали най-късно една година предварително, че има намерение да го разтрогне, се казва в документа. Според него на Русия ще се предостави възможността за съвместно ползване на обектите на безвъзмездна основа. Логистичният пункт в Тартус има  ; имуществото ѝ - имунитет от обиск, реквизиция, арест и изпълнителни действия, се посочва в текста.  Дейността на логистичния пункт  ; Москва има право да изпраща в Сирия необходимия личен състав и да го издържа за своя сметка, предвижда споразумението. \"Сдържащ фактор\" Според първия заместник-председател на комисията по отбрана към Съвета на федерацията Франц Клинцевич присъствието на Русия в региона е \"крайно важно\", тъй като \"ситуацията там няма да утихне\", но \"военноморското и авиационно присъствие ще са сдържащ фактор\". Клинцевич, цитиран от РБК, също така изрази надежда, че Тартус в перспектива  ще стане пълноценна военна база  на Русия. Според заместник-председателя на съответната комисия в Думата Юрий Швиткин така ще се \"отрезвят горещите глави на САЩ и съюзниците за възможни провокации от тяхна страна\". \"За огромно съжаление коалицията, оглавявана от САЩ, очевидно смята да продължи пребиваването си като неканен гост (в района на Сирия). Не можем да оставим братския сирийски народ в такава ситуация, която не изключва проникване на терористи от която и да било друга държава и подпомагането им от страна на САЩ\", каза още Швиткин. Разполагането \"на територията на Сирийската арабска република на пункт за материално-техническо обезпечение на Военноморския флот на Русия отговаря на целите на поддържане на мира и стабилността в региона, носи отбранителен характер и не е насочено срещу други държави\", се казва още в документа. Споразумението за обекта в Тартус е от 1971 г. Пункт 720 за материално-техническо осигуряване на флота работи от 1977 г. с основна цел ремонт на кораби и снабдяване с гориво и материали.", "date": "2017.12.13", "title": "Путин внесе в парламента споразумение със Сирия за разширяване на руския пункт в Тартус"}
{"url": "http://www.dnevnik.bg/biznes/2017/12/13/3096456_dva_durjavni_imota_vlizat_v_kapitala_na_industrialni/", "text": "Правителството даде съгласието си два имота – частна държавна собственост, да бъдат внесени като непарична вноска в капитала на \"Национална компания Индустриални зони\" ЕАД. Терените с обща площ 94.4 дка се намират в Кърджали. Решението ще позволи реализирането на проект за изграждане на икономическа микрозона от съвременен тип на територията на областта. С друго решение кабинетът даде съгласието си \"Български пощи\" ЕАД да продаде чрез пряко договаряне имот в с. Крушаре, община Сливен. Той представлява част от втория етаж на производствено-техническа сграда и ще бъде продаден на съсобственика на имота на цена не по-ниска от определената от независим лицензиран оценител. По този начин се продължава политиката на държавното дружество за подобряване на финансовото му състояние чрез освобождаване от неоперативни активи, които генерират разходи, се посочва в съобщение на правителствената информационна служба. Поради отпаднала необходимост за функциите на Националния статистически институт от ведомството се отнема правото на управление върху имот – публична държавна собственост. Това са два етажа в административната сграда на бул. \"25 септември\" №84 в Добрич. Те ще преминат в управление на областния управител.", "date": "2017.12.13", "title": "Два държавни имота влизат в капитала на \"Индустриални зони\" ЕАД"}
{"url": "http://www.dnevnik.bg/politika/2017/12/13/3096436_obshtinskite_suvetnici_ot_bsp_iskat_otlagane_na/", "text": "Общинските съветници от БСП в София искат спиране на процедурата по продажбата на мажоритарния дял на Столичната община в Общинска банка. Мотивът - имало само един кандидат -  лихтенщайнската компания \"Новито опортюнитис\" , а кметът Йорданка Фандъкова обещала да се спази принципа за конкурентно начало при сделката, която бе с  начална цена 45.6 млн. лв. Според лидера на столичните социалисти Калоян Паргов трябва да се вземе юридически възможното решение - или процедурата трябва да бъде прекратена и обявена отново, или да се удължи срокът за подаване на оферти. По време на изявление в кулоарите на парламента той обяви, че социалистите по принцип са против продажбата на подобен ценен актив. Депутатът от БСП Румен Гечев обяви, че с дял от 67.6% бъдещият собственик преодолява блокиращата квота и ако поиска, ще може да увеличи капитала на банката, с което да я направи голяма. Заради това и БНБ, и ДАНС трябвало да проверят и докладват кой стои зад въпросната компания. В отговор на БСП в кулоарите на парламента изявление направи председателят на Столичния общински съвет Елен Герджиков (ГЕРБ), който припомни, че решението за продажбата на Общинска банка е взето след оздравяването й и с презумпцията, че общината не трябва да се занимава с банкова дейност. Той каза още, че процедурата е продължила 60 дни, както изисква законът, но макар че са публикувани обяви във водещи икономически издания по света, се е явил само един кандидат. \"Общинският съвет може да вземе решение, че е съгласен да се извърши сделката, но единствената институция, която може да я верифицира, е БНБ\", разясни още Герджиков. Очаква се такова решение да бъде взето на 21 декември, а социалистите да гласуват против. ", "date": "2017.12.13", "title": "Общинските съветници от БСП искат отлагане на продажбата на Общинска банка"}
{"url": "http://www.dnevnik.bg/biznes/2017/12/13/3096455_ministrite_utvurdiha_nad_500_mln_lv_za_putni_proekti/", "text": "Правителството одобри увеличаване на утвърдения със Закона за държавния бюджет за 2017 г. максимален размер на ангажиментите за разходи, които могат да бъдат поети от Министерството на регионалното развитие и благоустройството, със сумата 513 843 560 лв., съобщи правителствената пресслужба.", "date": "2017.12.13", "title": "Министрите утвърдиха над 500 млн. лв. за пътни проекти догодина"}
{"url": "http://www.dnevnik.bg/sport/2017/12/13/3096461_ivailo_petev_poema_kipurskiia_grand_omoniia_nikoziia/", "text": "Българският треньор Ивайло Петев ще поеме кипърския гранд \"Омония\" (Никозия). 42-годишният специалист се е разбрал с \"детелините\", а договорът му ще бъде до края на сезона с опция за удължаване, научи \"Дневник\". За българския специалист това ще бъде трети отбор в чужбина след АЕЛ (Лимасол) и \"Динамо\" (Загреб). През миналия сезон Петев водеше най-големия хърватски отбор в Шампионската лига, но  беше освободен през лятото, дни преди началото на новия шампионат . В кариерата си треньорът е водил още \"Лудогорец\", който направи шампион два пъти и спечели една купа и една суперкупа, и националния отбор на България. Петев ще замени на поста Памбос Христодолу, който беше освободен заради слабото представяне на отбора. В екипа му в \"Омония\" отново ще влезе дългогодишният му помощник Алекси Желязков. Българският специалист е много уважаван в Кипър, където през сезон 2013-2014 беше много близо до това да направи АЕЛ шампион. В последния двубой срещу прекия съперник АПОЕЛ (Никозия) обаче тимът загуби. \"Омония\" е сред най-големите отбори в Кипър и е 20-кратен шампион на страната. Петев беше сред вариантите за треньор и през 2015 г., но тогава в последния момент се размина с \"детелините\". Преди две години клубът нямаше нужните финансови средства, но феновете на \"Омония\" искаха българския специалист и събраха 200 хиляди евро за 24 часа, за да успеят да помогнат на любимия си отбор. В момента \"Омония\" се намира на осмо място в местната Първа дивизия, на три точки от шестото място, което дава право на участие в плейофите за титлата. Именно влизане сред първите шест е целта на \"Омония\" за сезона. Тимът не е ставал шампион от сезон 2009-2010.", "date": "2017.12.13", "title": "Ивайло Петев поема кипърския гранд \"Омония\" (Никозия)"}
{"url": "http://www.dnevnik.bg/bulgaria/2017/12/13/3096469_pravitelstvoto_odobri_blizo_40_mln_lv_dopulnitelno_za/", "text": "Правителството одобри допълнителни разходи по бюджетите на няколко министерства и трансфери в размер на 39.518 млн. лева за тази година по бюджетите на няколко общини, съобщиха от пресцентъра на кабинета след днешното му заседание. По бюджета на Министерския съвет се предоставят 23.188 млн. лв. за финансовото обезпечаване през настоящата година на договор от 2015 г. за продължаване на софтуерната осигуровка за програмни продукти на \"Майкрософт\" с придобит лиценз за безсрочно право на ползване за нуждите на държавната администрация. По бюджета на Министерството на образованието се предоставят 10 млн. лв. за осигуряване на подходящи транспортни средства за децата в задължителна предучилищна възраст и за учениците от населени места, в които няма детска градина или училище. По бюджета на Държавна агенция \"Разузнаване\" се предоставят 620 хил. лв. за издръжка на задграничната дейност на агенцията. На община Брезово се отпускат 810 хил. лв. за реставрация на къщата на полк. Владимир Серафимов и на Аджарската книжовна школа в с. Свежен, община Брезово. За проучване, разкопки и реставрация на археологическия обект \"Мисионис\" по бюджета на община Търговище се предоставят 100 хил. лева. По бюджета на община Видин за реставрация на общинския драматичен театър \"Вида\" и сградата на ГПЧЕ \"Йордан Радичков\" се отпускат 3 млн. лева. На община Сливен за ремонтни дейности по бул. \"Хаджи Димитър\" в града се дават 1.8 млн. лева. Средствата са осигурени от централния бюджет за 2017 г.", "date": "2017.12.13", "title": "Правителството одобри близо 40 млн. лв. допълнително за министерства и общини"}
{"url": "http://www.dnevnik.bg/biznes/2017/12/13/3096465_bulgariia_zapochva_konsultacii_za_vlizane_v_oisr/", "text": "Министерският съвет е решил да създаде постоянно действащ междуведомствен координационен механизъм за присъединяване на България към Организацията за икономическо сътрудничество и развитие (ОИСР). В България съществува политически консенсус за присъединяването на страната към организацията, а бизнесът подкрепя членството, като осъзнава ползите от участието си в комитетите на ОИСР, се посочва в съобщение от Министерския съвет. За пръв път се разбра за това намерение на България през пролетта, когато служебният тогава министър на икономиката  Теодор Седларски разговаря с представител на организацията . В момента ОИСР, някога известна като \"клуб на богатите\", има 35 страни. Сред тях са и Чехия, Полша, Унгария, Литва. На сайта си организацията посочва, че сред нейните членове са както най-развитите икономики в света, така и развиващи се. Механизмът, който се създава, ще бъде двустепенен и ще включва консултации на политическо и експертно ниво. Ръководни функции в него ще има заместник министър-председателят по правосъдната реформа и министър на външните работи. Предвижда се и целеви бюджет в размер на над 5.5 млн. лв. до 2020 г., предназначен за вноски за участие в комитетите и работните групи на ОИСР, изготвяне на обзори и партньорски проверки на организацията, както и допълнителни действия за ускоряване на присъединяването ни.", "date": "2017.12.13", "title": "България започва консултации за влизане в ОИСР"}
{"url": "http://www.dnevnik.bg/biznes/2017/12/13/3096500_prez_2015_g_v_bjudjeta_sa_vlezli_74_mln_lv_ot/", "text": "Близо 74 млн. лв. са приходите от концесионна дейност по Закона за подземните богатства през 2015 г. Това е записано в доклад за концесионната дейност през годината, приет от Министерския съвет. По бюджетите на общините, на чиято територия са разположени находищата, са преведени 28.4 млн. лв. при 25.1 млн. лв. през 2014 г., което е с 13% повече. С най-голям относителен дял от приходите (18.64%) е \"Дънди прешъс металс Челопеч\" ЕАД, следван от \"Елаците мед\" АД (16.27%), \"Асарел медет\" АД (7.71%), \"Проучване и добив на нефт и газ\" АД (3.15%), \"Петрокелтик\" ООД (2.4%) и др. Към 31 декември 2015 г. в България действат общо 496 концесии за добив на подземни богатства: 19 – за метални полезни изкопаеми, 72 – за индустриални минерали, 17 – за нефт и природен газ, 18 – за твърди горива, и 370 – за строителни и скалнооблицовъчни материали, се посочва още в доклада. Над 67.5 млн. лв. са приходите за 2014 г. и 2015 г. от концесионна дейност в системата на министерството на транспорта. Към 31.12.2014 г. подписаните концесионни договори са за пристанищните терминали \"Леспорт\", Балчик, Свищов, Оряхово, Сомовит, Росенец, Бургас-изток 2, Видин-юг, Лом, Бургас-запад, Никопол, Русе-запад, Несебър, Видин-север и Фериботен комплекс Видин, както и за гражданските летища за обществено ползване Бургас и Варна. Признатите инвестиции на концесионерите на пристанищни терминали за 2014 г. са общо 64 млн. лева, а по договорите за концесия на летищата в Бургас и Варна от \"Фрапорт туин стар еърпорт мениджмънт\" АД са отчетени инвестиции в размер на 9 808 142 лева. Получените приходи от концесионни плащания през отчетната 2014 г. са 32.8 млн. лв. В края на 2015 г. подписаните концесионни договори са за пристанищните терминали Леспорт, Балчик, Свищов, Оряхово, Сомовит, Росенец, Бургас-изток 2, Видин-юг, Лом, Бургас-запад, Никопол, Несебър, Видин-север и Фериботен комплекс Видин, за гражданските летища за обществено ползване Бургас и Варна, както и за Централна железопътна гара Пловдив. На концесионерите на пристанищните терминали за извършване на инвестиции за 2015 г. са признати общо 58.2 млн. лева. В тази сума влизат и направените инвестиции по концесионния договор за жп гара Пловдив – първа договорна година, в размер на 1 707 281 лева. В летищата във Варна и Бургас са признаци вложения за 10.1 млн. лв. Получените приходи от концесионни плащания през цялата 2015 г. са 34.7 млн. лв.", "date": "2017.12.13", "title": "През 2015 г. в бюджета са влезли 74 млн. лв. от разработване на находища"}
{"url": "http://www.dnevnik.bg/bulgaria/2017/12/13/3096509_kabinetut_odobri_novi_1997_mln_leva_za_remont_na/", "text": "Правителството одобри отпускането на 19.97 млн. лева по проекта за осигуряване на летателната годност на самолетите МиГ-29. Това става в изпълнение на решение от Министерски съвет от 2016 година. За осигуряване на проекта в централния бюджет за 2017 г. са заложени 30.52 млн. лева. Това е вторият транш за тази година. Първият – в размер на 9.63 млн. лева, беше отпуснат през януари. С изпълнението на проекта ще се създадат необходимите условия ВВС да гарантират въздушния суверенитет на страната и прилагане на механизмите на колективната отбрана на НАТО, се казва в съобщението от правителствената информационна служба. Парите се отпускат в седмицата, в която М инистерството на отбраната обяви поръчка  за поддръжка на старите МиГ-29 на стойност 81.29 млн. лв. (без ДДС). Единствената поканена компания в процедурата е руската корпорация \"РСК МиГ\", която е фирмата - производител на изтребителите и притежаваща лицензите за ремонтите.", "date": "2017.12.13", "title": "Кабинетът одобри нови 19.97 млн. лева за ремонт на самолетите МиГ-29"}
{"url": "http://www.dnevnik.bg/bulgaria/2017/12/13/3096504_po_ideia_na_prokuraturata_kabinetut_predlaga_da_se/", "text": "Правителството одобри проект на промени в Наказателния кодекс, чиято цел е да бъде разширен кръгът на лицата, които може да бъдат преследвани за корупционни престъпления, съобщиха от правителствената пресслужба. С предлаганите за приемане от Народното събрание промени се разширява обхватът на понятието \"длъжностно лице\". В него ще попадат също заемащите служба в общинските администрации, хората, изпълняващи ръководна работа или работа при обединение от търговци, или друга публична функция. Идеята е да се уеднакви режимът на корупционните престъпления, така че наказателноправните норми да се прилагат симетрично за длъжностни лица от публичния сектор и за длъжностни лица от частния сектор. За длъжностните лица, които нарушават или не изпълняват задълженията си, или превишат правата си и от това произлизат значителни вредни последици за физически, юридически лица или обединения, се предлага нов състав на престъплението по чл. 221 от НК – наказание до 4 години затвор и лишаване от права. За пръв път се инкриминира търговията с влияние при осъществяване на търговска дейност. Това деяние се характеризира с висока степен на обществена опасност, но в момента не попада в обхвата на наказателния закон, мотивират предложението си министрите. Законопроектът предвижда до 5 години лишаване от свобода и глоба за търговци, ръководители и служители в юридически лица и еднолични търговци, които искат или приемат подкуп, за да упражнят влияние при вземане на решение от друго лице. От наказателна отговорност се освобождават предложилите, обещалите или дали подкуп или облага, ако са извършили деянието, за да защитят законно право или интерес, и ако незабавно и доброволно са съобщили за това на съответните органи. За искане, даване, получаване и посредничество при т.нар. \"стопански подкуп\" по чл. 225б от Наказателния кодекс отпада изискването облагата да е само имотна. Размерът на наказанието за стопански подкуп се увеличава на до 5 години и глоба от 500 лв. до 2000 лв. В сега действащия кодекс то е до 2 години и глоба в размер 100-300 лв. В съобщението се посочва, че предлаганите промени са и в отговор на препоръките от Независимия технически анализ на структурния и функционален модел на прокуратурата. Анализът бил изготвен миналата година, а законодателните промени са залегнали в Плана за действие за изпълнение на препоръките от доклада на Европейската комисия от януари 2017 г. по Механизма за сътрудничество и оценка.", "date": "2017.12.13", "title": "По идея на прокуратурата кабинетът предлага да се наказва корупция и в частни компании"}
{"url": "http://www.dnevnik.bg/evropa/novini_ot_es/2017/12/13/3096522_evrofondovete_sa_predostavili_278_mlrd_evro_za/", "text": "Европейската комисия представи днес доклад за постиженията на петте фонда на Европейския съюз от началото на периода на финансиране, предаде БТА. Към октомври за почти половината от бюджета по европейските структурни и инвестиционни фондове за периода 2014 - 2020 г. са поети задължения за конкретни проекти. До края на 2016 г. почти 793 500 предприятия са получили подкрепа по фондовете, като са създадени около 154 000 нови работни места. Общо 7.8 млн. граждани са получили съдействие при намиране на работа или за развитие на свои умения, а биологичното разнообразие в земеделски площи с общ размер 23.5 милиона хектара е било значително подобрено. Към края на 2016 г. бяха подбрани финансирани от ЕС проекти на обща стойност два милиона евро, което е с един милион евро повече от предходната година, допълва Еврокомисията. Освен финансираните от ЕС проекти за цифрови технологии, социално приобщаване и околна среда, които вече се изпълняват, докладът сочи, че въведените през финансовия период 2014 - 2020 г. новости вече дават резултат. По-добра среда за инвестициите  През март изготвената първа оценка на новите условия за успешни инвестиции (\"предварителни условия\") показа, че те създават импулс за реформи в редица области - енергийна ефективност или законодателство в областта на обществените поръчки, планиране на инвестициите за иновации, превозите или цифровите технологии. За финансовия период след 2020 г. се предвижда връзката между фондовете на ЕС и подкрепата за националните структурни реформи да бъде допълнително укрепена. По-малко бюрокрация  В доклада се посочва, че държавите в ЕС все по-често използват възможностите за опростяване на политиката за сближаване за периода 2014 - 2020 година. До края на 2016 г. 13.3 милиарда евро по програми по европейските структурни и инвестиционни фондове бяха насочени най-вече в подкрепа на малките и средните предприятия, научните изследвания, нисковъглеродната икономика. Досега над 76 000 предприятия в ЕС получават подкрепа от европейските структурни и инвестиционни фондове. Подбраните до момента проекти в подкрепа на малките и средните предприятия по Европейския фонд за регионално развитие възлизат на 11.5 милиарда евро от привлеченото частно финансиране - част от очакваните 42 милиарда евро.", "date": "2017.12.13", "title": "Еврофондовете са предоставили 278 млрд. евро за европейската икономика"}
{"url": "http://www.dnevnik.bg/sviat/2017/12/13/3096530_rekorden_broi_jurnalisti_po_sveta_se_namirat_v_zatvora/", "text": "За втора поредна година рекорден брой журналисти по света се намират в затвора, най-много от тях – в Турция. Това показва тазгодишният доклад на Комитета за защита на журналистите. 262 журналисти са зад решетките към 1 декември тази година – с трима повече от 2016-а. 73-ма от тях в Турция, 41 в Китай и 20 в Египет. Задържаните в тези три държави съставят 51% от всички. Следват ги Еритрея, Азербайджан и Виетнам. \"Държави, които затварят журналисти заради публикациите им, нарушават международното право и трябва да бъдат държани под отговорност. Фактът, че репресивните правителства не си плащат цената за хвърлянето на журналисти е затвора, е провал на международната общност\", казва изпълнителният директор на организацията Джоел Саймън. 74% от затворените са осъдени заради антидържавна дейност, често по мъгляви закони срещу тероризма. Това важи за всички турски журналисти. 87% от затворените са писали за политика, близо почти всички са местни репортери, като 29% от тях работят на свободна практика. 21 души са в затвора заради \"фалшиви новини\". Класацията включва само журналисти, намиращи се в правителствени затвори. В нея не влизат безследно изчезналите или похитените от различни групировки. Мрачната тенденция  продължава тази от миналата година, когато в  затворите са се озовали по-голям брой  журналисти от когато и да било през последните три десетилетия. Това се дължи на  предприетата в Турция кампания  на властите след опита за  преврат през юли  2016 г.", "date": "2017.12.13", "title": "Рекорден брой журналисти по света се намират в затвора"}
{"url": "http://www.dnevnik.bg/biznes/2017/12/13/3096502_ministerskiiat_suvet_razpredeli_nad_700_mln_lv_za_edno/", "text": "На днешното си заседание Министерският съвет разпредели разходи в размер на над 700 млн. лв., се вижда от съобщението на правителствената пресслужба. Най-голямото перо - общо 513.8 млн. лв., е за     догодина. По-късно от Министерството на регионалното развитие обявиха, че на практика със сумата се увеличава стойността, до която ведомството има право да сключва договори (поема ангажименти) през 2017 г., а не реално допълнително отпуснати средства по бюджета на министерството. Допълва се и че промяната в бюджета на министерството е свързана с необходимостта от поемането на ангажименти за изграждане на значими пътни проекти, сред които е обходният път на Ахелой и 16-те км от АМ \"Хемус\". Изпълнението им ще започне в началото на 2018 г., а разплащането по тях ще бъде съгласно договорените условия в рамките на утвърдените разходни тавани на министерството за периода 2018-2020 г. Със 120 млн. лева се увеличават средствата за  Парите се дават за увеличение на капитала на държавното \"Еко Антрацит\" ЕАД като акциите ще бъдат придобити от държавата чрез бюджета на Министерството на икономиката. \"Компанията работи по по много проекти, свързани с екологична опасност, между които мониторинг и поддръжка на хвостохранилища, изграждане на хидротехнически съоръжения, управление и мониторинг на водите на рудниците, техническа рекултивация на нарушени терени и др. Министерството на отбраната получи 19.970 млн. лв. за . В бюджета за тази година е планирана сумата от 30.5 млн. лв. за целта, но досега са похарчени едва 9.6 млн. лв., а одобрената днес сума е вторият транш. ще бъдат компенсирани с 14.5 млн. лв. Парите са от промени в бюджета на Министерството на финансите. Така общият размер на средствата по бюджета на Националния компенсаторен жилищен фонд става 35.6 млн. лв.  получава 12.1 млн. лв., защото не е изпълнила планираните приходи, а има вече одобрени разходи. България ще финансира 55 проекта на стойност 3.542 млн. лв. в  , реши правителството. Подкрепата е за 21 проекта в Сърбия за неправителствени организации, омбудсмана, образователни институции и малък бизнес. В Босна и Херцеговина ще бъдат реализирани 12 проекта, основно свързани с ремонти на детски градини и нови площадки за игри. Пет проекта ще бъдат финансирани в Македония – в областта на здравеопазването и за децата със специални потребности. В Албания ще се развива капацитетът на омбудсмана. Финансиране ще получат и проекти в Молдова, Украйна, Грузия и Армения. Отделно за хуманитарна помощ за Албания са одобрени 62 хил. лв. С две правителствени постановления  получиха 6.2 млн. лв. за изпълнение на националните програми \"Осигуряване на съвременна образователна среда\", \"Без свободен час\", \"Обучение за IT кариера\", \"Оптимизация на училищната мрежа\" и \"Информационни и комуникационни технологии в системата на предучилищното и училищното образование\". Отделно на общини със защитени училища се дават 1.17 млн. лв. за издръжката им до края на календарната година. От икономии на централния бюджет и на просветното министерство към общините ще бъдат прехвърлени и допълнително 9 млн. лв. за безплатен транспорт на децата. Министерството на външните работи е спестило 1 млн. лв. и ще ги даде за  в чужбина. Екоминистерството ще преведе допълнителни 2 млн. лв. в  . Средствата са от преизпълнение на утвърдените приходи по Закона за водите. Правителството одобри   в общ размер на 39.518 млн. лв. Министерският съвет получи 23.188 млн. лв. за поддържка на програмни продукти на \"Майкрософт\". Министерството на образованието и науката получи 10 млн. лв. за подходящи транспортни средства за децата в задължителна предучилищна възраст и за учениците от населени места, в които няма детска градина или училище. Държавната агенция \"Разузнаване\" получи 620 хил. лв. за издръжка на задграничната си дейност. По-малки суми за конкретни проекти, свързани с реставрация, археология и ремонти получават общините Брезово, Търговище, Видин и Сливен. Министерството на правосъдието получи 60 хил. лв. за изплащане на обезщетения по сключени споразумения за   на разглеждане и решаване в разумен срок на съдебни дела и 662 хил. лв. за обезщетение на пенсионирани служители от съдебната охрана и затворите.  МВР получи 8042 лв. С 6173 лв. ще се плати престой в санаториуми на  , а 1869 лв. се дават за спортни дейности в Академията на МВР.", "date": "2017.12.13", "title": "Министерският съвет разпредели над 700 млн. лв. за едно заседание (допълнена)"}
{"url": "http://www.dnevnik.bg/sviat/2017/12/13/3096532_kremul_se_chudi_kak_da_povishi_aktivnostta_na/", "text": "Социолозите прогнозират рекордно ниска избирателна активност по време на президентския вот в Русия през март. Кремъл обаче търси начини да я повиши,  пише в. \"Ведомости\" , цитиран от БТА.  Декемврийска анкета на центъра \"Левада\" показва, че ще гласуват 52-54 на сто от избирателите - това е реалистичният процент  на базата на 58 на сто  от респондентите, които са заявили желание да го направят, и на другите данни от изследването, обяснява директорът на института Лев Гудков. Според него това ще е най-ниската активност на президентски избори в Русия досега. \"Кримският синдром приключва, расте усещането за неяснота, стандартът спада, самата кампания тече вяло\", обяснява причините той. Досега най-високата активност на президентски вот е била 76.66% (през 1991 г.), а най-ниската - през 2004 г. (64.38 на сто). Активността ще е между 60 и 70 на сто, твърди обаче Валерий Фьодоров, шеф на конкурентния център ВЦИОМ.  \"Путин току-що заяви, че ще се кандидатира,  значи хората едва са започнали да се замислят за изборите. Въпросът не е в позицията им, а дали ще поискат да потвърдят тази позиция с действие\", казва той. Активността може да бъде повлияна и от актуалния проблемен фон - резултатите от зимната олимпиада или от нови санкции срещу Русия. Освен това \"електоратът се подмладява, а младите не обичат много-много да ходят на избори\", добавя социологът. Колегата им Дмитрий Бадовски предсказва активност 57-60 на сто - \"висока, особено поради значимостта на изборите и на социално одобряваните отговори\". Данните на \"Левада\" означават, че от 110 милиона избиратели в Русия пред урните ще се явят 64 милиона. Една четвърт от запитаните обаче дават социално одобрявания отговор, но при все това няма да гласуват, заявява политологът Дмитрий Орешкин. Тези хора трябва според него да се приспаднат от 64-те милиона, но затова пък да се добавят 12 милиона \"мъртви души\" от регионите, където активността ще бъде изкуствено надута. Съответно Орешкин очаква активност от 55, най-много 60 процента. Когато няма проблем с изборния резултат, проблем става активността, резюмира положението в Русия политтехнологът Григорий Казанков. Властите могат според него да осигурят повече гласове, като \"вкарат допълнителна интрига\" във вота - например да акцентират върху борбата за второто място. \"Още няколко процента\" дава по думите му например участието в надпреварата на популярната телевизионна водеща Ксения Собчак.  Ще се използват и технологични методи - от създаване на празнично настроение до регионални референдуми, казва Казанков и допълва: \"Задачата за легитимност на изборите е по-първична от активността и резултата.\" \"Президентът трябва да представлява интересите на мнозинството избиратели, затова е важно активността да бъде съпоставима с предходните кампании\", обяснява политологът Андрей Колядин. Той изрежда множество законни начини за повишаването й, включително чрез партийни поръчения всеки \"да доведе на изборите по 5 или 10 души\" и чрез агитация \"от врата на врата\". Критикът на Кремъл Алексей Навални и неговите щабове ще готвят наблюдатели, които да следят активността, съобщи прессекретарят му Кира Ярмиш. Според аналитика Орешкин Навални, който едва ли ще бъде регистриран като кандидат заради присъда за злоупотреби, може сам да повлияе върху активността, ако в отговор отправи призив за бойкот на президентския вот. \"Отрицателните фактори ще се отразят по-силно на активността\", предрича той. По административен път не може да бъдат осигурени и 60 на сто. Активността не идва от обяви: \"Хайде всички на избори.\" Тя се появява, когато има смисъл от изборите - когато има интрига, коментира политологът Александър Кинев.", "date": "2017.12.13", "title": "Кремъл се чуди как да повиши активността на президентските избори в Русия, пише \"Ведомости\""}
{"url": "http://www.dnevnik.bg/photos/2017/12/13/3096526_fotogaleriia_v_navecherieto_na_praznika_na_svetlinata/", "text": "В Касарабонела, близо до Малага, Испания се проведе шествие, част от фестивал в чест на Богородица Лос Ронделе в навечерието на Деня на света Лусия.", "date": "2017.12.13", "title": "Фотогалерия: В навечерието на празника на светлината"}
{"url": "http://www.dnevnik.bg/sviat/2017/12/13/3096549_14_amerikanski_grada_poiskaha_da_zamestiat/", "text": "                        14 американски града поискаха да участват в глобалните преговори за мигрантските потоци, след като президентът Доналд Тръмп отказа да бъде част от процеса. Сред тях са Ню Йорк, Чикаго, Вашингтон и Атланта. Те се присъединиха към над 130 града по света, които искат формално \"място на масата\" на двата кръга преговори на ООН, които трябва да започнат през февруари, пише фондация \"Томсън Ройтерс\". Правителството на САЩ се оттегли от разговорите по-рано този месец, като държавният секретар  Рекс Тилърсън  каза, че процесът \"би могъл да подкопае суверенното право на САЩ да налагат имиграционното си право и да охраняват границите\". Това се случи на 3 декември, а дни по-късно 14 американски града и един окръг подписаха декларация, че искат да се присъединят към преговорите. Отделно писмо бе изпратено и на комисаря на ООН за бежанците Филипо Гранди. Такива искания са поставили и общо 130 тежко засегнати от миграция градове, сред които Монреал и Аман. Въпросните преговори са част от бъдещо споразумение, което цели да бъде първият международен договор, обсъждан от правителствата по света под надзора на ООН, който да засяга всички измерения на международната миграция. Съгласие да започне работа по него бе постигнато на Общото събрание на ООН през септември 2016 г., когато САЩ още бяха управлявани от Барак Обама.", "date": "2017.12.13", "title": "14 американски града поискаха да заместят правителството в глобални преговори за миграцията"}
{"url": "http://www.dnevnik.bg/bulgaria/2017/12/13/3096554_vutreshniiat_ministur_nai-nakraia_prizna_che_v_doklada/", "text": "Министърът на вътрешните работи Валентин Радев най-накрая призна, че в доклада на турската служба за борба с организираната престъпност и контрабандата (KOM) е споменато името на \"Булгартабак\", чиито марки  цигари се разпространяват контрабандно в Турция.  Това той каза пред депутати във вътрешната комисия в парламента, като подчерта, че благодари на депутата от БСП Димитър Стоянов, защото досега никой не го питал за доклада. Преди две седмици Радев и главният секретар на МВР Младен Маринов  отрекоха в доклада да се споменава българската фирма , макар че не го бяха чели. Днес Радев потвърди информацията официално. Пред журналисти след това обясни, че МВР ще извърши проверка на свързваната с депутата от ДПС Делян Пеевски \"Булгартабак\", както и как нейни цигари са стигнали контрабандно до Турция. \"Ще направим всякаква проверка, ще ги запитаме и тях (\"Булгартабак\" - бел.ред.), ще видим къде са ги изнасяли цигарите\", обеща вътрешният министър. Той допълни, че  ще изпрати  доклада на главния прокурор Сотир Цацаров, както той го е помолил, и двамата ще го обсъдят. Радев обаче подчерта, че на контрабандните цигари в Турция не пишело производител и затова българската страна била изправна. \"Те са изнесени някъде. Някой ги е преопаковал и са вкарани контрабандно в Турция. Даже там (в доклада - бел.ред.) се казва, че тази държава, за която са изнесени, нямала нужда от толкова много цигари и там са ги реекспортирали в Турция.\" В доклада на турската служба имало посочени три или четири марки цигари, които той не е запомнил. Радев е прочел в доклада просто, че \"Булгартабак са станали източник на контрабанда на цигари и турската страна е подготвила доклад, който е изпратила на Интерпол\". Преди седмица служители на структурите на холдинга в Благоевград и Пловдив  протестираха в София  срещу водена според тях негативна медийна кампания срещу \"Булгартабак\". Недоволството им идва след разпространения  доклад на Турция , в който се споменава \"Булгартабак\" и се посочва, че продукти на компанията са контрабандно прекарвани през Турция към Близкия изток.", "date": "2017.12.13", "title": "Вътрешният министър най-накрая призна, че в доклада от Турция се споменава \"Булгартабак\""}
{"url": "http://www.dnevnik.bg/sport/2017/12/13/3096511_cska_e_dosta_dobre_finansovo_osiguren_zaiavi_advokat/", "text": "ЦСКА е добре осигурен финансово, заяви адвокатът, представляващ клуба, Станислав Трендафилов при отварянето на документите в конкурса за базите. \"ЦСКА - София\"  е единствен участник  и очаква на 3 януари 2018 г. да бъде обявен за победител, а до седмица след това да подпише договор за ползване на \"Българска армия\" и Панчарево. \"За да сме подали заявление за участие в конкурса, значи сме преценили, че отговаряме на условията. И второ, мисля, че клубът е доста добре финансово осигурен. Виждате го по това, което се прави и което вече е направено\", каза Трендафилов. \"Представили сме инвестиционна програма, която считаме, че ще успеем да спазим. Представили сме дългосрочна стратегия за развитие на двете бази. Добре знаете, че към момента претърпяват развитие благодарение на направените инвестиции\", допълни адвокатът. Той посочи, че клубът се надява след промени в закона да може да получи базите за 30 години. Нито той, нито спортният директор на клуба поискаха да разкрият подробности около инвестиционното предложение. \"Предвиждат се много нови неща - изграждане на нови стадиони, терени\", каза Трендафилов. По думите му повече ще бъде казано, когато се сключи договорът със \"Сердика спортни имоти\". В чата сме Червените представиха партньорство с \"Вайбър\". През ноември  такова обяви и \"Левски\" , но сега от \"Българска армия\" посочиха, че са \"първият и единствен български футболен клуб с чатбот във \"Вайбър\". \"Ботът е интегриран в официалния публичен акаунт на ЦСКА и предоставя на последователите във \"Вайбър\" повече информация за билети и мачове на клуба, както и новини около отбора. В рамките на следващите няколко месеца чатботът ще бъде обогатен, за да даде на феновете на клуба още възможност за интеракция - да печелят награди, свързани с любимия отбор\", обявиха от клуба. Вече има активен и пакет със стикери, които са безплатни. \"Това е голямо предимство пред останалите клубове. Още едно средство за нашите фенове да обменят информация. И най-скептичните наши фенове, и техните изисквания ще бъдат удовлетворени. Надявам се тази съвместна дейност да бъде дългосрочна\", заяви Марков. Преди големия мач ЦСКА продължава подготовката си за мача с \"Лудогорец\" от четвъртфиналите за Купата на България. Червените приемат шампиона в четвъртък от 17.30 часа на \"Българска армия\". \"Подчертавам, че много силно желаем да спечелим купата. Рано или късно трябваше да срещнем \"Лудогорец\". Съдбата е предопределила сега да играем с тях. Ще направим всичко възможно да се поздравим с успех\", каза Марков. На въпрос кой е фаворит в срещата спортният директор заяви, че няма какво друго да отговори освен ЦСКА. Към мнението му се присъединиха нападателите Фернандо Каранга и Кирил Десподов. Бразилският голмайстор на отбора посочи, че след  убедителната победа с 6:0 срещу \"Берое\"  ЦСКА е натрупал увереност.", "date": "2017.12.13", "title": "ЦСКА е доста добре финансово осигурен, заяви адвокат на клуба"}
{"url": "http://www.dnevnik.bg/razvlechenie/2017/12/13/3096533_nina_simon_bon_djouvi_i_daiur_streits_vlizat_v/", "text": "Рок музикантите от \"Бон Джоуви\" (Bon Jovi), британците \"Дайър стрейтс\" (Dire Straits) и \"Муди блус\" (Moody Blues), покойната Нина Симон и Дъ Карс (The Cars) ще влязат в рокендрол залата на славата, предаде \"Ройтерс\". Симон, едно от големите джаз, блус и госпъл имена в световната музика и изявен активист за граждански права, почина през 2003 г. на 70-годишна възраст. Сред многото й известни песни, повлияли поколения изпълнители, са To Be Young, Gifted and Black и Mississippi Goddam, Бандата на Джон бон Джоуви, основана в Ню Джърси през 1983 г., е една от най-успешните в музикалната история на САЩ, издавайки албуми на всеки няколко години. И през 2017 г. музикантите обиколиха Америка с турнето по случай последния си - This House is Not for Sale.", "date": "2017.12.13", "title": "Нина Симон, \"Бон Джоуви\" и \"Дайър Стрейтс\" влизат в рокендрол залата на славата"}
{"url": "http://www.dnevnik.bg/sviat/2017/12/13/3096551_svetovnata_banka_shte_spre_da_finansira_prouchvaniia_i/", "text": "Световната банка ще спре да финансира след 2019 г. проекти, свързани с проучване и добив на петрол и газ, с изключение на някои проекти в най-бедните страни при изключителни обстоятелства. Това  съобщи днес финансовата институция  в комюнике, цитирано от световните агенции и БТА, разпространено във връзка с днешния климатичен форум в Париж. Като глобална многостранна институция в помощ на развитието групата на Световната банка продължава да преобразува своите дейности спрямо бързо променящия се свят, се посочва в изявлението. Така банката иска да пригоди към целите на Парижкото споразумение за климата финансирането, което отпуска на държавите. На фона на все по-многобройните финансови институции, изразили готовност да спрат финансирането на най-замърсяващия енергиен източник, въглищата, Световната банка е първата международна финансова институция, поемаща такъв ангажимент по отношение на разработката и добива на петрол и газ. Банката отбелязва, че при някои извънредни обстоятелства може да продължи да финансира газови проекти в най-бедните страни с цел осигуряване на достъп до енергия, но при условие че това не противоречи на ангажименти на съответната страна в рамките на  подписаното през 2015 година в Париж  споразумение за климата. През 2016 г. Световната банка е финансирала петролния и газовия сектор с близо 1.6 милиарда долара, или по-малко от 5 на сто от общата стойност на отпуснатите от нея финанси за тази година. Освен това от 2018 г. институцията ще публикува ежегодно обема на парниковите емисии от финансираните от нея проекти в най-замърсяващите сектори като енергетиката, се казва в съобщението. Съобщението съвпадна със среща, организирана в Париж от френския президент  Еманюел Макрон  с десетки световни лидери и директори на компании. На срещата  Макрон предупреди участниците , че битката срещу климата изглежда изгубена и е време да се действа. Изявлението беше приветствано от природозащитната организация \"Грийнпийс\", която отбеляза, че Световната банка е дала \"вот на недоверие\" на бъдещето на индустрията на изкопаемите горива.", "date": "2017.12.13", "title": "Световната банка ще спре да финансира проучвания и добив на нефт и газ след 2019 г."}
{"url": "http://www.dnevnik.bg/sport/2017/12/13/3096559_lindzi_von_poluchila_pojelaniia_da_si_schupi_vrata/", "text": "Потребители в социалните мрежи са пожелали на американската скиорка Линдзи Вон \"да счупи врата си\" заради коментари относно президента на страната Доналд Тръмп. Това разкри най-титулуваната жена в  Световната купа по ски  чрез профила си в \"Инстаграм\". Преди седмица Вон даде интервю за CNN, в което заяви, че иска \"да представи народа на Съединените щати на олимпийските игри, а не президента\". \"Моето интервю предизвика доста коментари, някои позитивни, други негативни. Но е наистина жалко да прочета мнение, където хората ти желаят да си счупиш врата или че Бог трябва да ме накаже за думите ми\", написа Вон. Скиорката твърди, че в интервюто си е обяснила, че всеки спортист трябва да представя родината си, а не определена политическа партия или определен човек.  Тръмп , който по принцип е много активен в социалните мрежи и често коментира спортни въпроси, този път не написа нищо. Според Вон страната е разединена, затова призова към обединение на всички американци, \"които трябва да гледат в една посока\". Вон спечели златен медал в спускането на олимпийските игри във Ванкувър през 2010 г., но пропусна игрите в Сочи заради контузия. От началото на сезона тя продължава да има проблеми с контузии и падания, които ѝ пречат да си върне оптималната форма. \"В следващите два месеца трябва да вляза в оптимална форма и да се подготвя по най-добрия начин, за да представя достойно Съединените щати на олимпийските игри\", завърши Вон.", "date": "2017.12.13", "title": "Линдзи Вон получила пожелания \"да си счупи врата\" след коментари за Тръмп"}
{"url": "http://www.dnevnik.bg/evropa/novini_ot_es/2017/12/13/3096569_i_holandiia_shte_ospori_v_suda_na_es_novata_germanska/", "text": "Холандия ще се присъедини към Австрия по иск в Съда на Европейския съюз срещу германските планове за тол-такса по магистралите, която би дискриминирала чужденците, съобщи днес транспортното министерство, цитирано от ДПА и БТА. Холандия беше дала сигнал за намеренията си, когато Австрия внесе иска през октомври. Тя настоява, че германският план нарушава европейските разпоредби. Кабинетът е на мнение, точно както и Австрия, че германският план за магистрални тол-такси е дискриминационен и нарушава принципите на свободния пътнически поток, се посочва в съобщение. Тол-таксата би струвала на холандските шофьори между 60 милиона и 100 милиона евро (70.5 милиона и 1117.5 милиона долара) годишно, уточни министерството. Според плана германските шофьори ще бъдат компенсирани за таксата чрез отстъпки при данъците за автомобилите им. Шофьорите от други страни на ЕС обаче като Австрия, Италия и Франция няма да получат такива намаления и ще плащат цялата пътна такса. Законът е резултат от постигнат компромис с Европейската комисия, който принуди Берлин да направи таксата по-справедлива за чужденците. Милиони шофьори в съседните страни използват редовно германските пътища. Планът за пътната такса  е проект на Християнсоциалния съюз (ХСС) - баварския съюзник на Християндемократическия съюз (ХДС) на германския канцлер Ангела Меркел. Новата тол-система, която трябва да влезе в сила от 1 януари 2019 година, предвижда различни видове пропуски за шофьорите, като годишната карта за преминаване ще струва 130 евро за германските и чуждестранните автомобили, отбелязва \"Франс прес\".", "date": "2017.12.13", "title": "И Холандия ще оспори в Съда на ЕС новата германска система за пътни такси"}
{"url": "http://www.dnevnik.bg/zdrave/2017/12/13/3096570_vma_zapochva_programa_za_nemedicinska_podkrepa_na/", "text": "Военномедицинска академия планира да създаде от началото на следващата година специално отделение, предоставящо психосоциална, информационна и правна подкрепа на пациентите си с хематологични или онкологични заболявания. Проектът е съвместно начинание на Клиниката по хематология, Клиниката по гръдна хирургия и Центъра за психично здраве и превенция във ВМА и ще помага на пациентите с тежки заболявания да се справят психически по време на борбата с болестта си, но също и да получават адекватната правна, социална и медицинска ориентация на едно място. \"Като хирург винаги съм бил убеден, че правейки една осакатяваща операция с цел съхраняване живота на пациента, след това той има нужда от подкрепа, за да преодолее всички последици от нашите иначе добронамерени действия\", коментира началникът на болницата полк. проф. д-р Венцислав Мутафчийски, при представянето на инициативата днес. \"Най-вероятно в началото на следващата година ще бъде създадено отделение за немедицинска грижа във ВМА. Каква е целта? Именно такива срещи и непрекъснати срещи с пациенти, които се нуждаят от психологическа подкрепа. И, разбира се, персоналът, който е подложен на този психически изпепеляващ труд\", допълни той. \"Ние лекуваме не тумора, а човека\", коментира и проф. Георги Байчев, онколог от Клиника по гръдна хирургия. Подкрепата, която програмата предлага, се свързва с възможността да се предостави пространство за мислене и споделяне на онези чувства и преживявания, които са неизменна част от процеса на боледуване и терапия и от които пациентите се дистанцират, защитавайки се от преживяванията на ужас или безнадежност, поясняват от ВМА. Психолозите, които ще работят с пациентите, ще се опитват да подсилват личностния им интегритет, но без да им дават фалшива надежда. Това обаче трябва да увеличи и мотивацията им за лечение и възстановяване. В групите могат да участват всички пациенти на клиниките по хематология и по гръдна хирургия, диагностицирани с онкологично или хематологично заболяване, чието лечение предстои да стартира или вече е стартирало. Поканата е и към пациенти с такива диагнози и от други лечебни заведения. Лекционните модули се провеждат всяка последна седмица на месеца и са тематични. Някои от тях са общи касаещи сходни аспекти на злокачествените заболявания, а специфичните са отделни за всяка група. А групите за психотерапевтична подкрепа се провеждат на всеки две седмици, като те включват и арт терапия с участието на актьори и музиканти веднъж месечно.", "date": "2017.12.13", "title": "ВМА започва програма за немедицинска подкрепа на пациентите си с тежки заболявания"}
{"url": "http://www.dnevnik.bg/razvlechenie/2017/12/13/3096565_poslednite_djedai_kakvo_kaza_kritikata/", "text": "Силата е с осмия епизод от сагата \"Междузвездни войни\" - \"Последните джедаи\", стана известно дни преди премиерата на поредното заглавие от поредицата. С малки, но значими изключения като \"Варайъти\" и CNN критиката дава високи оценки на филма на Раян Джонсън, събрал впечатляващите 94% одобрение в агрегатора за рецензии Rotten Tomatoes. \"Последните джедаи\" продължава хронологически сюжета на \"Силата се пробужда\", седмото заглавие от поредицата, започнала като трилогия през 70-те. \"Силата се пробужда\" стана третият най-гледан филм на всички времена, а епизод 8 се очаква да постави рекорд за 2018 г., припомня \"Ройтерс\". С дължина от 2.5 ч. множество издания отбелязват, че филмът се усеща леко протяжен. Въпреки това \"Холивуд рипортър\" пише, че има \"всепроникваща свежест и ентусиазъм в подхода на Джонсън, който държи филма и поредицата живи\". \"Варайъти\" бе сред по-малко ентусиазираните издания, определяйки филма като \"разочарование\". Това е така и според CNN. Преди първите отзиви Boxoffice.com предрече, че \"Последните джедаи\" ще събере между 185 и 215 млн. долара в северноамериканския боксофис още в първия си уикенд, което ще го превърне в един от най-силните дебютанти в историята. А \"Дисни\" обяви през ноември, че Джонсън ще работи по нови три заглавия от поредицата. Читателите на \"Дневник\" имат шанс да спечелят оригинални награди от \"Междузвездни войни: последните джедаи\" с киноиграта, посветена на филма - вижте как да играете  тук . ", "date": "2017.12.13", "title": "\"Последните джедаи\": какво каза критиката"}
{"url": "http://www.dnevnik.bg/evropa/evropeiski_parlament/novini_za_ep/2017/12/13/3096585_evropeiskata_komisiia_shte_moje_da_produlji_s_plana_si/", "text": "Европейската комисия може да продължи с процедурата по разрешаване на употребата на фосфорна киселина, ди- и трифосфати и полифосфати (E 338-452) в замразеното месо за кебап, независимо дали то е овнешко, агнешко, телешко, говеждо и птиче. Това стана ясно, след като  проектът на доклада  срещу употребата на фосфатни добавки в месото за дюнерите не беше приет с необходимото абсолютно мнозинство от 376 евродепутати, предаде пресслужбата на Европейския парламент. Според Европейската комисия използването на фосфати е необходимо за частичното извличане и разграждане на протеините от замразените вертикални шишове месо. По този начин се образува протеинова обвивка, която служи за задържане на парчетата месо заедно и позволява по-хомогенно замразяване и печене. Резолюцията, внесена от комисията по обществено здраве и безопасност на храните за отхвърляне на предложението на Европейската комисия, беше приета с 373 гласа \"за\", 272 гласа \"против\" и 30 \"въздържал се\". Бяха необходими 376 гласа \"за\", за да се приеме проектът. Резолюцията настояваше да се спре разрешението за ползване на фосфатни добавки поради здравни опасения и в очакване на публикуването на доклад на Европейския орган за безопасност на храните (ЕОБХ) през 2018 г.", "date": "2017.12.13", "title": "Европейската комисия ще може да продължи с плана си за фосфати в дюнерите"}
{"url": "http://www.dnevnik.bg/zelen/2017/12/13/3096581_ministur_neno_dimov_poe_predsedatelstvoto_na_suveta_na/", "text": "Министърът на околната среда Нено Димов е поел символично председателството на Съвета на ЕС по околна среда от естонския си колега Сиим Киислер. Това председателство се дава на ротационен принцип, а церемонията по предаването му е била днес в Брюксел. Това е първото такова председателство за България и започва фактически от 1 януари 2018 г. и ще продължи половин година - до 30 юни 2018 г. Като ротационен председател на Съвета на ЕС по околна среда страната ни ще работи за \"запазване на високите стандарти за опазване на околната среда и качеството на живот на населението чрез устойчив растеж и \"зелена икономика\", се посочва от пресцентъра на МОСВ. Основните приоритети на българското председателство ще бъдат кръговата икономика и екологичните иновационни инициативи, насочени към ефективното използване на ресурсите, намаляване на вредното въздействие върху околната среда и здравето на хората, включително посредством нови технологии. Акцент ще бъдат подобряването на въздуха и по-добрата му регулация. Екоиновациите и преходът към кръгова икономика бяха обект на обсъжданията и на провелата се среща с представители на международните екологични организации  в Брюксел", "date": "2017.12.13", "title": "Министър Нено Димов пое председателството на Съвета на ЕС по околна среда"}
{"url": "http://www.dnevnik.bg/sport/2017/12/13/3096562_proektut_za_nov_zakon_na_sporta_mina_na_purvo_chetene/", "text": "Законопроектът за физическото възпитание и спорта (ЗФВС) мина на първо четене в парламента. Той получи 105 гласа \"за\" от депутатите на ГЕРБ, \"Обединените патриоти\", \"Воля\" и ДПС, а 52 гласа \"против\" дойдоха от БСП. Парламентарната група на ГЕРБ пое ангажимент, че между първо и второ четене ще бъдат обсъдени и приети всички \"разумни\" предложения от петте парламентарни комисии, имащи отношение към  законопроекта . Това заяви и спортният министър Красен Кралев във \"Фейсбук\". \"Благодаря за мощната подкрепа, която по категоричен начин показва, че сме изработили добър проектозакон. За това допринесе добрата експертиза на колегите от Министерството на младежта и спорта и отличната комуникация с коалиционните ни партньори и парламентарната Комисия по въпросите на децата, младежта и спорта\", обяви Кралев.  По думите му \"единствената цел на новия закон и мой основен ангажимент е да отговорим на потребностите на обществото и да подобрим условията за спорт\". \"Надявам се на диалог и с народните представители от БСП, но след днешните им изказвания в пленарната зала съм силно обезпокоен, защото несъдържателните им, объркани и взаимно противоречащи си тези, изразени срещу част от текстовете, не носят качествено ново съдържание и не отговарят на нивото на Закона за физическото възпитание и спорта\", добави Кралев. Какво предвижда законът, ако бъде приет В него са заложени промени по отношение на възможностите за инвестиции в спортни обекти и съоръжения, по отношение на статута, правата и задълженията на спортните организации, както и регламентирането на ниво закон на борбата срещу употребата на допинг. От спортното министерство твърдят, че новият закон ще засили контрола и изискванията към спортните организации, които получават държавно финансиране. В закона е заложена възможност за безвъзмездно отдаване под наем на спортни обекти и съоръжения и имоти за строеж на спортни обекти и съоръжения, които са държавна или общинска собственост, за срок до 30 години. Този срок ще важи само в полза на спортен клуб, спортна федерация или обединен спортен клуб, регистриран като юридическо лице с нестопанска цел за общественополезна дейност. Заявителят на право за ползване под наем се задължава да инвестира сума, не по-малка от петдесет на сто от пазарната оценка на спортния обект, когато става въпрос за срок над десет години. Условието за безвъзмездно право на строеж или отдаване под наем е обектите да са \"предназначени за трайно задоволяване на обществени потребности с национално значение в областта на спорта, физическата активност и физическото възпитание\". В законопроекта се предвижда възможност спортните клубове да бъдат регистрирани и като всякакъв вид капиталови търговски дружества. В същото време се запазва действащото сега правило финансиране с публични средства да могат да получават само клубовете, регистрирани като юридически лица с нестопанска цел за осъществяване на общественополезна дейност. Спортни клубове ще могат да членуват само в една спортна федерация. Те ще бъдат задължени да имат наети треньорски кадри, за да бъдат вписани в регистъра на спортните организации. От спортното министерство очакват тези две условия да доведат до ограничаването на съществуването на т.нар. клубове фантоми. От своя страна спортните федерации трябва да имат най-малко 15 членуващи клуба, регистрирани в поне три административни области, за да получат лиценз от министъра. В действащия закон изискването е за седем клуба. Освен това федерациите ще могат да получат държавно финансиране при две условия - ако имат не по-малко от 20 членове или ако имат спортист с медал от олимпийски игри.", "date": "2017.12.13", "title": "Проектът за нов закон на спорта мина на първо четене в Народното събрание"}
{"url": "http://www.dnevnik.bg/sport/2017/12/13/3096589_riskovete_na_profesiiata_fenove_nakazaha_sudiia_kato/", "text": "Футболното съдийство е сложна професия, съпътствана от напрежение и трудни мигове. Обидите на стадиона са най-малкото, което може да притеснява реферите. Пиеро Джакомели вероятно е бил наясно с това, но вече има и личен опит. Съдията, ръководил мача между \"Лацио\" и \"Торино\" (1:3), понесе недоволството на привържениците на \"орлите\" по необичаен начин. Тифозите организирали кампания в социалните медии и масово поставили лоши оценки на бара на Джакомели в Триест - Café Rossetti, пише \"Месаджеро\". След атаката заведението вече е само с една звезда в сайта TripAdvisor. Ниските оценки били придружени и от лоши коментари. \"Кошмар\", \"Много зле\", \"Стойте далеч\", гласят някои от посланията. След мача от ръководството на \"Лацио\" изразиха разочарованието си от съдийството. От клуба дори заподозряха конспирация срещу себе си. Директорите обявиха, че феновете са поискали да се вземат мерки, като най-крайните предложения били да се напусне първенството.", "date": "2017.12.13", "title": "Рисковете на професията: фенове наказаха съдия, като сринаха рейтинга на бара му"}
{"url": "http://www.dnevnik.bg/politika/2017/12/13/3096623_borisov_poiskal_voennite_helikopteri_kugur_da_se/", "text": "Премиерът Бойко Борисов е наредил да се отделят пари за поддръжка на военните транспортни самолети \"Спартан\" и е предложил след 2-3 военни хеликоптера \"Кугър\" да бъдат използвани за спешна медицинска помощ. Това се разбира от частта от стенограмата на днешното заседание на правителството, разпространена от правителствената информационна служба. От нея се разбира, че от 12 военни хеликоптера \"Кугър\" летят само 4, а от 3 \"Спартан\" – един. Българските военновъздушни сили (ВВС) ще останат без транспортна авиация  до края на годината,  ако не се отделят пари за поддръжка на самолетите \"Спартан\".  Той е възложил на министрите на отбраната и на финансите да направят преглед и оценка на възможностите за договорите за поддръжка на наличната техника, които може да бъдат сключени до края на годината. \"Всеки ден слушам още нови самолети да купуваме, а никъде и никой не говори за поддръжката колко ще струва след това. Най-вероятно по същия начин ще останат на летищата да си стоят така, както \"Спартан\"-ите и хеликоптерите\", каза премиерът. Ето и частта от стенограмата: Точка 10 Проект на Постановление за одобряване на допълнителни разходи по бюджета на Министерството на отбраната за 2017 г. БОЙКО БОРИСОВ: Каракачанов! КРАСИМИР КАРАКАЧАНОВ: Проектът е изготвен с цел осигуряване на допълнителните разходи в размер на 19 милиона 900 хиляди лева по бюджета на Министерството на отбраната за 2017 година в съответствие с Решение №231 от 2016 година на Министерския съвет – проект за инвестиционен разход, осигуряване на летателна годност за самолетите МиГ-29, който е с времеви обхват 2016-2017 година, тоест това е по бюджета на Министерството на отбраната. БОЙКО БОРИСОВ: Искам да се съберем с военния и с финансовия министър най-скоро, защото се оказва, че има много голям дисбаланс през годините в парите, които са отпускани за трите рода войски. Нещо повече – купени са 12 \"Кугър\"-а, транспортни хеликоптери. Повтарям, транспортни. В изправност да летят днес са четири. Така са купувани – нито поддръжка, нито е смятано колко пари ще струват. И не мога да си обясня, министър Радев, защо са 12 транспортни хеликоптера! После, три \"Пантер\"-и – пак хеликоптери и пак транспортни, и три \"Спартан\"-а – самолети, но също транспортни. Сиреч 98-99 процента колко, Радев, процента от бюджета за техника на отбрана през годините отива за авиация? От 12 \"Кугър\"-а, понеже не се поддържат, скъпа е поддръжката, защото не е достатъчно само да ги платим, осем не летят. Но и на никой не му прави впечатление, че не летят, защото те нямат функции. И трите \"Спартан\"-а на 31 декември спират да летят, а сега лети само един от тях. Това ми докладва Каракачанов днес след направената от него проверка. Никой не можа да ми обясни от военните защо само транспортни средства и само за авиацията е отишла такава огромна сума от бюджета на държавата. Второ, след като имаме 12 такива най-съвременни хеликоптери, от които осем са на земята и не летят, дали да не помислиш, Ананиев, да вземем от тях да предислоцираме два или три към здравеопазването – да ги оборудваме и при катастрофи, аварии и бедствия реално да вършат някаква работа, защото те са на огромни цени, а така си седят. Но така или иначе, Горанов, ми се иска до края на годината да подпишем договори за поддръжка, да платим поне по това, което имаме. Защото всеки ден слушам още нови самолети да купуваме, а никъде и никой не говори за поддръжката колко ще струва след това. Най-вероятно по същия начин ще останат на летищата да си стоят така, както \"Спартан\"-ите и хеликоптерите. Затова да видим какви са ни възможностите и до края на годината да се направи. Както и за ремонта на сградите в поделенията, това, което армията заслужава. Пак повтарям, искам да направите сметка и да убедите – не само мен, а и колегите си – защо само за авиация, и то транспортна авиация? За сухопътните войски какво предвиждаме? Какво е предвидено и... Кажи, Радев. ВАЛЕНТИН РАДЕВ: Нашето първо правителство изплати 576 милиона точно за \"Спартан\"-ите и за \"Кугър\"-ите. И освен това ние сключихме договора за поддръжката, не беше предвидено за \"Спартан\"-ите, който изтича сега. Нашето правителство тогава, когато нямаше пари и бяхме в криза, го направихме. Никой не беше помислил за жизнения цикъл, както Вие казахте преди малко – за поддръжката. БОЙКО БОРИСОВ: За целта днес това да се подготви, за да може до края на годината да се подпишат договори, Каракачанов, всичко да се подготви. Като сме дали милиарди, поне да знаем, че транспортни - транспортни, но пак за нещо да ги ползваме. КИРИЛ АНАНИЕВ: Между другото, това е много добра идея, защото аз искам да вкарам за \"Спешна помощ\" два хеликоптера, обаче парите не стигат. БОЙКО БОРИСОВ: Не два, а три, ако искаш. Четири ползваме, а осем, за стотици милиони платени, стоят. Първо ще ги ремонтира Каракачанов и ще ти ги дадем ремонтирани. КРАСИМИР КАРАКАЧАНОВ: Това няма, както казва министърът на финансите, това няма да намали разходите по тях за поддръжка, но могат по целесъобразност да се използват. Тази посока е правилна. БОЙКО БОРИСОВ: Отработете го. КРАСИМИР КАРАКАЧАНОВ: Хем пилотите ще летят. ТОМИСЛАВ ДОНЧЕВ: Част от плащанията не са на полетен час, а са на годишна база. Тоест, ако имаш актива и той е в годно за експлоатиране състояние, трябва да плащаш. В този смисъл няма нужда и няма смисъл да се прехвърлят към друго ведомство, а по-скоро може да се направи един рамков договор с Министерството на здравеопазването, например за една или две машини, в зависимост от нуждите при транспортиране на тежки пациенти и при катастрофи, и да изпълнява тези функции стои дежурна част. КРАСИМИР КАРАКАЧАНОВ: Няма как да се прехвърлят, защото няма кой да ги кара тези хеликоптери. Трябва пак да са военни пилоти. ТОМИСЛАВ ДОНЧЕВ: Това е едно. И в проекта все пак имаме шест броя Ми-17, от които, доколкото разбирам, наличен и в състояние да лети е един, което отваря темата, че колегите от Министерството на вътрешните работи почти всяка година пращат подобна техника да гаси пожари. И след като се възстановява летателната годност, редно е принципно един рамков договор с Министерството на вътрешните работи да уреди принципно как тези машини се ползват и за гасене на горски пожари, и за други нужди. Две или три машини от всички, които притежаваме общо – 18 машини, ако не броим Ми-24. КРАСИМИР КАРАКАЧАНОВ: Идеята е да минават през \"Терем летец\", което е дружество на Министерството на отбраната, и да влизат в употреба, защото и там след известно време ще стане като с \"Кугър\"-ите – имаме ги, не са отделени необходимите средства за поддръжка и ремонт и няма да летят. Това е същото, което каза и вицепремиерът Дончев. ТОМИСЛАВ ДОНЧЕВ: Или планираме национален капацитет да поддържаме и седемнадесетките, и осмиците. БОЙКО БОРИСОВ: Сумата, Горанов, ще е около 130 милиона, да свикваш с нея. До следващото заседание да отлежава. Това е толкова скъпа. Въпросът е не само да се купуват, но и да се поддържат. И когато се купуват, да има смисъл за какво. КИРИЛ АНАНИЕВ: Ако станат за медицински цели, трябва да се предвиди и медицинска екипировка. БОЙКО БОРИСОВ: Тъй като сутринта ми докладваха какво е правено през годините и каква е летателната годност на това, за което сме дали милиарди, се оказа, че от 12 – четири, а от три \"Спартан\"-а – нула. Приемаме точка 10.", "date": "2017.12.13", "title": "Борисов поискал военните хеликоптери \"Кугър\" да се използват за спешна медицинска помощ"}
{"url": "http://www.dnevnik.bg/video/2017/12/13/3096573_videogaleriia_5_klipa_ot_festivala_na_svetlinite_v_lion/", "text": "В продължение на 4 нощи в Лион се проведе годишният Фестивал на светлините, за който от цял свят се стекоха почти 1.8 милиона посетители. Повече от 50 светлинни инсталации озариха сгради, улици, площади и паркове между 7 и 10 декември. Едни от тях изпъстриха със светлини фасади на известни сгради, други пълзяха по статуята на Краля Слънце, а трети - като тази на \"Плас Белкур\" - най-просторният пешеходен площад в Европа - подканваха гостите да участват лично в създаването на изкуство от светлина. Част от инсталациите ще останат до края на годината, за да създават празнично настроение.", "date": "2017.12.13", "title": null}
{"url": "http://www.dnevnik.bg/biznes/2017/12/13/3096534_letishte_sofiia_predlaga_novo_ponijenie_na_taksite_ot/", "text": "Летище София предлага нов спад в таксите за обслужване на пътник от идната година. В момента тя е 5.50 евро. Отправеното до Главната въздухоплавателна администрация (ГВА) предложение е да спадне на 5.46 евро, а таксата, която плащат авиокомпаниите за кацане на самолет, да се намали със 7% от 1 януари. Предложението подлежи на одобрение от ГВА. В предложението на порта се вижда обаче, че ще има леко повишение за таксите за деца - до 2.73 евро. В тарифата се предвиждат и редица отстъпки - за стимулиране на полети по вътрешни линии, за пътници кацащи и излитащи с международни полети, както и за брой пътници. Последната се предлага да влезе в сила от 1 юли 2018 г. От началото на 2017 г. летището уеднакви таксите за пътник за двата терминала и ги установи на 5.50 евро. Това доведе до недоволство от страна на нискобюджетния превозвач \"Уиз ер\". Причината е, че компанията не успя да премести всичките си полети от новия терминал 2 и затова предпочете да продължи да лети от стария терминал. В същото време обаче качеството на услугите и условията на двата терминала са напълно различни. До края на 2016 г. на новия терминал се плащаше такса от над 10 евро на пътник. \"Уиз ер\" сезира Комисията за защита на конкуренцията и заплаши с оплакване в Брюксел. Междувременно днес правителството одобри промени в наредбата за формиране на летищните такси. С тях се изменя напълно методиката на формиране на цените. Подробности не се посочват, но от летище София уточниха, че това е заради уеднаквяване с правилата, по които това се прави в другите страни от ЕС. От правителствената пресслужба само уточняват, че се изравняват таксите за вътрешни и външни полети. \"Направените изменения са европейска практика, която цели предоставяне на равнопоставеност на всички летищни ползватели с цел еднакво ценово третиране на пътниците\", се уточнява в съобщението. С други промени се прецизират текстовете по методиката за определяне на таксите между летищния оператор и авиокомпаниите. В съответствие с българското законодателство се регламентират текстовете, отнасящи се до правото на подаване на жалби срещу летищния оператор, в случите на несъгласие от страна на авиокомпаниите. Не се уточнява какво на практика означава това. Изменя се начисляването на такса паркинг с цел рационалното разпределение при ползването на летищните площи, предназначени за паркиране на въздухоплавателните средства.", "date": "2017.12.13", "title": "Летище София предлага ново понижение на таксите от 2018 г."}
{"url": "http://www.dnevnik.bg/razvlechenie/2017/12/13/3096598_video_20_dushi_na_edno_piano_za_rekord_na_gines/", "text": "В столицата на Босна и Херцеговина Сараево беше поставен нов рекорд на Гинес. 18 деца и двамата им учители по пиано свириха едновременно и синхронно на музикалния инструмент. Така те подобриха предния рекорд, който беше от 18 души. В Националната библиотека в Сараево децата изсвириха част от композицията \"Галопиращ марш\" на френския композитор Албер Лавиняк. Те са се подготвяли няколко месеца, преди официално да кандидатстват за рекорда. Учителите по пиано, които взеха участие в събитието, обясниха, че най-голямото предизвикателство било да разпределят около клавишния инструмент всички деца. Някои били прави, други седнали, а част от тях дори легнали отгоре на пианото.", "date": "2017.12.13", "title": "Видео: 20 души на едно пиано за рекорд на Гинес"}
{"url": "http://www.dnevnik.bg/bulgaria/2017/12/13/3096466_bulgariia_proizvejda_poveche_upotrebiavashti_narkotici/", "text": "Държавата харчи огромен ресурс за репресия за малки количества най-лек наркотик - марихуана, и скромен бюджет за превенция и лечение. Това обявиха от Българското либертарианско общество (БЛО) и движение \"Промена\" на специална пресконференция в БТА. Липсата на адекватна държавна политика довеждала до разпространението на дизайнерска дрога, която била в пъти по-опасна от конвенционалните наркотици. Двете неправителствени организации представиха проучване на съдебните дела и полицейски доклади за периода 2009 - 2016 г. Данни не са успели да получат само от прокуратурата и досъдебното производство, където според адвокат Калин Ангелов \"нещата са още по-брутални и интересни\". \"Наркополитиката, която води държавата ни, произвежда повече употребяващи деца и повече млади хора с осъдителни присъди, без да се бори с дилърите и престъпността\", смятат двете организации. Допълват, че вместо МВР да преследва големите производители, трафиканти и дилъри, 3 от всеки 4 съдебни дела са за притежание на малки количества (от 0 до 5 грама) трева. Около 80% от хората, които попадат под ударите на закона за наркотици, пък са трудово заети или учещи. Според тях решението е декриминализация на определено количество от всяко наркотично вещество или от наркотиците, които реши законодателят. Като първата стъпка според тях е държавата да започне разговор с гражданското общество и да разбере, че води грешна наркополитика, както и да чуе предложенията на неправителствения сектор. На въпроса как това ще подобри разкриваемостта на дилърите, които ще започнат просто да пренасят със себе си по-малки количества наркотик, което няма да бъде престъпление, отговорът беше, че за целта трябва да има добри разследващи полицаи, които да установят дали става дума за обикновен потребител или наркопласьор. А след уточнението, че учениците по данните на полицията \"започват\" с марихуана, отговорът бе, че започват с ракия и енергийни напитки и е по-важно да се инвестира в превенция и лечение, а не в репресия. Двете организации предлагат и да се въведе двойният закон на пътя, при който употребил наркотици шофьор се наказва административно, ако наркотикът не му е оказал въздействие. В противен случай се започва наказателно производство. Този вариант според съдебния токсиколог Васил Атанасов от ВМА е скъп и изисква много специалисти, психолози. Повече за това четете  тук . Двете организации се заканиха за голям протест пролетта на 2018, който да покаже \"добрата страна на младите хора в България, които искат по-адекватна и разумна наркополитика\". Вътрешният министър: Нека да дойдат при мен Конференцията им бе коментирана от вътрешния министър Валентин Радев, който след заседание на вътрешната комисия в парламента, заяви, че с неудовлетворение разбрал за нея. Защото двете организации не са отишли първо при него да обсъдят изнесената днес информация. Той е разпоредил вече да се извърши проверка на данните. Чрез медиите той се обърна с молба към тези сдружения, както и към всички български неправителствени организации в такива случаи да се обръщат първо към него. Да видят каква е неговата информация, да проверят заедно въпроса. \"Така казано в обществото - защо го правят, каква е целта. Сезират ме, без да искат. Казват го, аз го чувам и нареждам проверка. Доста остро е написано вътре, аз не го вярвам, но ще направя всичко възможно да бъде проверено. Те са точно толкова българи, колкото аз, колкото хората, работещи в МВР. Ще разпоредим проверка. Единственото, което мога да кажа, че не са дошли да чуят нашата страна, да го обсъдим това\", коментира Радев. И допълни, че не знае какви институции са сезирали те, но: \"Аз съм нов министър. Нека да дойдат при мен, Не знам какви институции са търсили и кого са питали. Да заповядат, ще го обсъдим. Нито ще им откажа среща, нито информация.\" Той обясни, че даже леко е засегнат от информацията. \"Представяте ли си ако е вярно това, което изнасят\", обясни той и допълни, че ако организациите имат данни за участвали в наркотрафик полицаи да сезират прокуратурата. \"Но аз ги карам нещо просто - да дойдат при мен.\" ", "date": "2017.12.13", "title": "България произвежда повече употребяващи наркотици деца, без да се бори с дилърите, сочи доклад"}
{"url": "http://www.dnevnik.bg/citat_na_deniia/2017/12/13/3096786_citat_na_denia_roskosmos_pravi_jeliazo_no_ne_pecheli/", "text": "Роскосмос\" решава определени технологични задачи, но всичко това е желязо, всичко е някаква форма на дейност, която не носи пари, извинявайте.\" Това заяви Андрей Белоусов, съветник на президента Владимир Путин, по време на конференция \"Космос и бизнес\". Московският вестник \"Комерсант\" посочва, че той е обвинил държавната корпорация, че съществува изключително благодарение на разходите от бюджета и не умее самостоятелно да носи приходи. В системата на \"Роскосмос\" работят около 220 000 души и \"това е огромна маса народ, които не могат и една рубла да спечелят\", добавил Белоусов. Той казал, че компанията \"в добрия смисъл на думата усвоява средства\", решавайки определени технологични задачи като системата за глобално позициониране ГЛОНАСС, новият космодрум Восточни и работата на Международната космическа станция. \"Но всичко това е желязо, всички тези форми на дейност не носят пари.\" Положителният пример, според Белоусов, е моделът на \"Росатом\", изграден от Сергей Кириенко, според който се спират и ограничават бюджетните разходи по федерални целеви програми и започва да се печели от поръчки и договори. През 2012-2013 г. Андрей Белоусов бе министър на икономиката, след което бе привлечен от Кремъл за помощник на президента. От декември 2016 г. \"Роскосмос\" получава статут на държавна корпорация, какъвто имат още \"Росатом\", \"Ростех\", Фондът за реформиране на жилищния сектор, \"Внешекономбанк\" и Агенцията за застраховане на депозитите.", "date": "2017.12.13", "title": "Цитат на деня: Роскосмос прави желязо, но не печели пари"}
{"url": "http://www.dnevnik.bg/politika/2017/12/13/3096797_rumen_radev_i_premierut_na_norvegiia_obsudiha_vuprosi/", "text": "Между България и Норвегия има голям нереализиран потенциал за повишаване на двустранното търговско-икономическо сътрудничество, заяви президентът Румен Радев по време на среща на \"Дондуков\" 2 с министър-председателя на Кралство Норвегия Ерна Солберг. Двамата обсъдиха българските приоритети по време на председателството на Съвета на Европейския съюз. Премиерът на Норвегия подкрепи позицията на България за извеждането на европейската интеграция на Западните Балкани като ключов приоритет на председателството, посочват от администрацията на държавния глава. \"Кралство Норвегия има дългогодишна традиция на взаимоотношения с европейските държави, които не са членки на ЕС. Въпреки че сме отдалечени от региона, подкрепяме приоритета на България за интеграция на Западните Балкани, защото това ще има позитивен ефект за сигурността за всички нас\", заяви Солберг. Радев благодари за подкрепата за българската кандидатура за членство в Организацията за икономическо сътрудничество и развитие и потвърди готовността на страната да бъде неин пълноценен и надежден член. Той посочи още, че България черпи от опита и добрите практики на Норвегия в областта на защитата на труда и социалната политика. Двамата обсъдиха и въпроси от европейския дневен ред като начините за увеличаване на енергийната ефективност и енергийната диверсификация в Европа, както и необходимостта от единна политика по отношение на миграцията.", "date": "2017.12.13", "title": "Румен Радев и премиерът на Норвегия обсъдиха въпроси от европейския дневен ред"}
{"url": "http://www.dnevnik.bg/sviat/2017/12/13/3096785_sled_isliamska_durjava_lipsata_na_voda_shte_e/", "text": "След години битки с джихадистите от \"Ислямска държава\" иракските фермери, много от които са служили като доброволци, се връщат в домовете си и откриват нова заплаха: недостиг на вода. Изграждането на язовири и други напоителни съоръжения в Турция и Иран, в комбинация с все по-непостоянните валежи в целия регион, доведоха до спадане в количеството на водата в най-големите иракски реки с най-малко 40% през последните десетилетия, заяви Хасан Джанаби, министър на водните ресурси. Разрушаването на язовирите и на останалата водна инфраструктура в Ирак заради войната и неотдавнашното земетресение също прави водоснабдяването непостоянно, посочи министърът. Докато войната бушуваше, водата беше на втори план, но днес бързо се превръща в основен източник на конфликти. Фермери в Южен Ирак имат много малко вода за зимната сеитба на пшеница. Това доведе до протести и увеличаване на недоволството, каза също министърът. До следващото лято дори питейната вода може да не достига в някои райони, предупреди той. \"Хората са много, много притеснени\", каза Джанаби на конференция в Хага за климатичните промени и сигурността. \"В момента ние сме изправени пред нещо като социален конфликт.\" Климатичните промени  застрашават сигурността по целия свят - те водят до увеличаване на миграцията и засилване на радикализма в горещите точки, като ефектът им се простира от езерата в Чад и Мали до Ирак, казаха правителствени и военни служители на конференцията в Холандия. Но ефективното противодействие на тези заплахи остава предизвикателство до голяма степен. То често изисква участие не само на различни държави, а и взаимодействие между представители на различни области като миротворчество, защита на околната среда, сигурност на прехраната и миграцията, а те обичайно не работят заедно. \"Има реална необходимост да бъдат събрани заедно всички отделни части на този пъзел\", заяви Джанани Вивекананда, съветничка по климатичните промени и миротворчеството в германския мозъчен тръст \"Аделфи\". По-специално ние трябва да привлечем хора, които казват, че климатичните промени не са тяхна работа, добави тя. Американските военни се включват Това донякъде вече се случва. Американските военни, например, от години са лидер в определянето на заплахите за сигурността от гледна точка на климатичните промени. Те също така променят собствените си операции, включително като намаляват използването на горива от изкопаеми източници и прибягват към възобновяема енергия, казват експерти. \"Налице е вече готовност да се разбере как тези тенденции - недостиг на вода, променящи се климатични фактори, енергийни ресурси - засягат по-широката национална сигурност и геополитически ситуации\", заяви Шери Гудман, старши съветник за международната сигурност в американския Център за климат и сигурност, политически институт с висши военни експерти в своя борд от съветници. Много европейци по подобен начин все повече разбират, че приоритетните въпроси в държавите им - като справянето с растящите миграционни потоци - са тясно свързани със заплахите за сигурността и климата, изтъква Моника Си Диан Хо, генерален директор на холандския институт за международни отношения \"Клигендал\". \"Виждаме колко е спешно това\", каза тя.\"Наистина трябва да инвестираме в климатичните проблеми, за да се справим с миграцията и бежанците и рисковете за сигурността, които те причиняват.\" На конференцията външните министри на Холандия, Швеция, Белгия и други участници подписаха декларация, с която се ангажираха да работят заедно по рисковете за сигурността. Това включва по-добра координация при противодействието на миграцията и климатичните промени, насърчаване на по-голяма устойчивост на градовете, по-голямо съобразяване със заплахите за климата в Мали, водната сигурност в Ирак и оценяването на рисковете около големите езера в Чад.  Пресушеният Ирак Иракският министър на водните ресурси Джанаби призна, че Ирак и други страни се бавят в реакцията си към свързаните с климата заплахи не само заради други належащи приоритети като войната с \" Ислямска държава \", но и защото натискът от промените в климата се натрупва бавно и по-трудно се усеща. \"Когато заплахата е кумулативна, хората са склонни да я пренебрегват. Но това не я прави по-малка\", каза той. Справянето с растящата заплаха във водната сигурност обаче е трудно в страна, дестабилизирана финансово от години на война и от ниските цени на петрола, които се отразиха на основния ѝ източник на приходи, каза Джанаби, който отговаря за възстановяването на пресушените южни блата - включени вече в списъка на световното наследство. Министърът заяви, че боевете в Ирак са разрушили огромни части от водната инфраструктура на страната, а капиталовите инвестиции в бюджета за подобряването на тази инфраструктура за следващите две години са нулеви, въпреки че необходимостта от решаване на проблема с недостига на вода е огромна и че страната внася 70% от храната си. Решаването на проблема вероятно няма да изисква само ремонти и по-пестеливо използване на ограничените водни ресурси, но и договаряне на споразумения с Турция и Иран за ефективно поделяне на водата - огромно предизвикателство в регион, където \"геополитиката е предмет на спорове\", подчерта министърът. /БТА", "date": "2017.12.13", "title": "След \"Ислямска държава\", липсата на вода ще е следващата голяма заплаха за Ирак"}
{"url": "http://www.dnevnik.bg/sport/2017/12/13/3096798_ruskata_hokeina_liga_razreshi_na_igrachite_da/", "text": "Играчите oт Континенталната хокейна лига (КХЛ) получиха разрешение да участват в олимпийския турнир. Русия също ще изпрати отбор на игрите в Пьончан, като той ще се състезава под неутрален флаг заради наказанието, което беше  наложено на страната от Международния олимпийски комитет (МОК). \"Бордът на директорите на КХЛ подкрепя решението да има руски отбор в Пьночан под неутрален флаг и също така пожелава успех на всички играчи от лигата, които ще представят националните отбори на своите страни\", се казва в съобщението на КХЛ. Евентуално отсъствие на играчите от руската лига щеше да е много голям удар за олимпийския турнир, след като  Националната хокейна лига (НХЛ) спря от участие своите състезатели. КХЛ е второто най-силно първенство след НХЛ. През настоящия сезона в него участват 27 отбора от седем страни - 21 от Русия и по един от Беларус, Латвия, Финландия, Словакия, Казахстан и Китай. Миналия месец президентът на КХЛ Дмитрий Чернишенко заяви, че лигата може да забрани на играчите да пътуват за Пьончан след санкциите срещу руския спорт заради разкритията за държавно спонсорирана допинг схема. Президентът Владимир Путин  и  спортните ръководителите в Русия  обаче дадоха зелена светлина на своите спортисти да се състезават в Пьончан под неутрален флаг и химн.", "date": "2017.12.13", "title": "Руската хокейна лига разреши на играчите да участват в олимпийските игри"}
{"url": "http://www.dnevnik.bg/sport/2017/12/13/3096801_real_stigna_finala_na_svetovnoto_klubno_purvenstvo/", "text": "Шампионът на Европа и Испания \"Реал\" (Мадрид) премина през много труден първи мач на световното клубно първенство, но успя да се класира за финала. Тимът на Зинедин Зидан губеше след първото полувреме срещу домакина на турнира \"Ал Джазира\", но направи обрат през втората част и спечели с 2:1 с голове на Кристиано Роналдо в 53-ата и Гарет Бейл в 81-ата минута. Португалецът стана голмайстор №1 в историята на световното клубно първенство, а уелсецът отбеляза победното попадение няколко секунди след влизането си в игра. В опит да спечели турнира за трети път и да изравни рекорда на \"Барселона\", \"Реал\" ще се изправи срещу бразилския \"Гремио\". В първия полуфинал носителят на Копа Либертадорес победи шампиона на Северна и Централна Америка \"Пачука\" с 1:0 след продължения. Финалът е в неделя от 19.00 часа на стадион \"Сайед спортс\" в Абу Даби. \"Ал Джазира\" показаха много дисциплинирана игра и създадоха много проблеми на \"Реал\" с опасните си контраатаки. В началото на второто полувреме шампионите на ОАЕ стигнаха до втори гол, който първоначално беше зачетен от съдиите. Попадението обаче беше отменено заради засада след видеопреглед. Повторенията показаха, че макар и с малко Мбарак Мбусуфа е бил зад защитата, когато получи топката на празна врата от Али Макбуд. Малко след това \"Реал\" успя да изравни. Кристиано Роналдо беше оставен сам на границата на наказателното поле, получи топката от Лука Модрич, завъртя се и с плътен удар по диагонала намери далечния ъгъл - 1:1. Португалецът се разписа при деветия си удар в мача. Роналдо излезе еднолично начело в голмайсторската листа на световното клубно първенство. Той вече има шест попадения в седем мача - с едно повече от Лионел Меси, Луис Суарес и Сесар Делгадо. \"Реал\" засили натиска пред вратата на \"Ал Джазира\" и усилията на мадридчани бяха материализирани от Гарет Бейл в 81-ата минута. Уелсецът, който се появи като резерва секунди по-рано, засече подаване на Лукас Васкес.", "date": "2017.12.13", "title": "\"Реал\" стигна финала на световното клубно първенство след труден обрат срещу домакина"}
{"url": "http://www.dnevnik.bg/razvlechenie/2017/12/13/3096822_kirsten_dunst_ochakva_purvoto_si_dete/", "text": "Аткрисата Кирстен Дънст очаква първото си дете, съобщава \"Ю Ес Уийкли\" (US Weekly). Преди близо година 35-годишната Дънст обяви годежа си с 29-годишния ѝ колега Джеси Племънс. Двамата си партнираха във втория сезон на сериала \"Фарго\" Изданието отбелязва, че двамата планират идната пролет да сключат брак в Остин, Тексас. Дънст е ангажирала близките си приятели, дизайнерите на \"Родарте\" (Rodarte) Кейт и Лора Мълеави, да създадат булчинската ѝ рокля.", "date": "2017.12.13", "title": "Кирстен Дънст очаква първото си дете"}
{"url": "http://www.dnevnik.bg/sport/2017/12/13/3096823_marica_igra_dobre_no_debjutira_s_ochakvana_zaguba_v/", "text": "Волейболистките на \"Марица\" започна участието си в Шампионската лига с очаквана загуба срещу \"Динамо\" (Казан) с 0:3 (19:25, 23:25, 23:25). Пловдивчанки се представиха достойно срещу един от фаворитите в турнира и му оказаха голяма съпротива във всеки един от трите гейма. В първата част съставът, воден от Иван Петков, дълго време се държеше близо в резултата и чак при втората техническа пауза разликата за пръв път скочи над три точки - 12:16. Българският отбор два пъти успяваше да съкрати изоставането си до две точки - при 15:17 и 17:19. Състезателките на \"Динамо\" обаче спечелиха шест от следващите осем разигравания и затвориха спокойно първия гейм. Във втория \"Марица\" отново не позволи на съперника да се откъсне рано. При 17:16 българският шампион за пръв от началото на мача поведе. Последва игра на нерви, при която резултатът се движеше точка за точка. \"Динамо\" обаче стигна до два геймбола при 24:22 и реализира втория. В третата част победителят в Шампионската лига от 2014 г. успя да натрупа голяма преднина, която достигна девет точки при 7:16. Последваха силни минути за \"Марица\". Домакините стопиха разликата само до една точка при 23:24. \"Динамо\" обаче не пропусна да затвори мача в три сета при сервис на българките. Нася Димитрова беше най-резултатна за \"Марица\" с 18 точки, като записа шест аса и три болкади. Кремена Каменова добави 13. Звездата на националния отбор на България Елица Василева отбеляза 11 точки за \"Динамо\", по 12 записаха Ирина Корольова, Ирина Воронкова и Наталия Мамадова. \"Със сигурност не изиграхме един от най-добрите си мачове през сезона, но \"Марица\" също помогна затова. Определено ни затрудниха. \"Марица\" ще има много успехи в тази група\", каза Василева след двубоя пред \"Диема спорт\". Следващият двубой на пловдивчанки отново е в зала \"Колодрума\" - срещу сръбския \"Визура\" на 11 януари. Сръбският отбор също загуби първия си мач с 0:3 - срещу чешкия \"Чемик\" в Белград.", "date": "2017.12.13", "title": "\"Марица\" игра добре, но дебютира с очаквана загуба в Шампионската лига"}
{"url": "http://www.dnevnik.bg/bulgaria/2017/12/13/3096826_kolona_ot_30_km_kamioni_se_e_obrazuvala_pri/", "text": "Колона от тежкотоварни камиони, дълга 30 км, се е образувала при граничния контролно-пропускателен пункт \"Капитан Андреево\", предаде агенция \"Фокус\". Опашката от чакащи тирове е до Свиленград. Превозвачите заплашват до Коледа да блокират движението по пътя към граничния пункт. \"Превозвачите не могат да преминат до Коледа\", коментира Георги Петърнейчев, председател Асоциацията на българските предприятия за международни превози и пътищата (АЕБТРИ). Той добави, че получава обаждания от превозвачи от цялата страна, които негодуват, а същевременно никой не дава обяснение за причините за забавянето в обслужването. \"Фокус\" цитира председателя на Съюза на международните превозвачи Йордан Арабаджиев, според когото причина за тежкото задръстване е проблем в системата от турската страна.", "date": "2017.12.13", "title": "Колона от 30 км камиони се е образувала при граничния пункт \"Капитан Андреево\""}
{"url": "http://www.dnevnik.bg/biznes/2017/12/13/3096830_centralnata_banka_na_sasht_za_treti_put_povishi/", "text": "Управлението за федерален резерв - централната банка на САЩ, повиши водещата лихва за трети път тази година, предаде БТА. Централната банка увеличава краткосрочната лихва с четвърт процентен пункт до 1.25-1.5%. Тя очаква пазарът на труда и икономиката да продължат да укрепват, като за 2018 г. прогнозира нови три повишения на лихвите. Асошейтед прес и Франс прес коментират, че поредното повишаване на водещата лихва е признак за доверие в солидността на американската икономика.", "date": "2017.12.13", "title": "Централната банка на САЩ за трети път повиши водещата лихва"}
{"url": "http://www.dnevnik.bg/photos/2017/12/13/3096373_fotogaleriia_svetovnite_snimki_na_denia_-_13_dekemvri/", "text": "Синигер яде от хранилка в Будапеща, Унгария.", "date": "2017.12.13", "title": "Фотогалерия: Световните снимки на деня - 13 декември 2017 г."}
{"url": "http://www.dnevnik.bg/sviat/2017/12/13/3096832_sled_purvo_porajenie_v_parlamenta_tereza_mei_moje_da/", "text": "Премиерът Тереза Мей изгуби първо гласуване за Брекзит в парламента, заради което е вероятно правителството в Лондон да се откаже от фиксираната дата 29 март 2019г., която досега представяше като момента, в който Великобритания ще напусне Европейския съюз. След бунт на проевропейски настроени членове на собствената ѝ Консервативна партия Камарата на общините реши, че окончателната дума за одобряване условията на сделката, която Мей договаря с останалите 27 държави от ЕС, както и задействането ѝ в страната, ще станат единствено след изрично съгласие на депутатите. Министрите имат право да разпоредят на подведомствените им агенции да спрат да изпълняват регулациите и законите на ЕС, но след днешното решение те ще трябва да получат одобрение от долната камара на парламента, за да приложат това си право. Всички британски медии и световни агенции пишат, че след днешния вот раздялата може да стане още по-сложна. С този резултат Тереза Мей отива утре в Брюксел за среща с останалите лидери на ЕС, които ще обсъждат и обявената едва преди няколко дни сделка на преговарящите екипи за края на първата фаза на преговорите. С нея би трябвало да се уточни как ще се разделят Великобритания и ЕС, за да се премине към втора фаза - преговори какви ще са отношенията след \"развода\". До последния момент на дебатите премиерът опитваше да убеди народните представители да подкрепят правителството. Но с резултат 309 (включително на 12 консерватори) срещу 305 гласа те на практика отслабиха още повече позициите ѝ на преговорите. \n     Увеличава се и натискът над министрите да се откажат засега от внасяне за гласуване на поправката, с която се фиксира в закон датата 29 март 2019 г. като \"Денят на Брекзит\". Причината е, че правителството може да прецени, че има вероятност да изгуби и този вот, очакван следващата седмица, а това биха били две поражения в рамките на няколко дни. Говорителка на правителството заяви, че правителството е \"разочаровано\" от днешния резултат, но и че той \"не ни пречи да се подготвим за определяне на \"Денят на Брекзит\". \"Ройтерс\" коментира, че седемте дни на парламентарни дебати са разкрили колко разделени остават по въпроса двете големи партии в страната, парламентът и обществото като цяло. Тереза Мей изглежда по-слаба след вота половин година, след като сама предизвика предсрочни избори, изгуби на тях мнозинството си и стана зависима от подкрепата на 10 депутати от Северна Ирландия. След днешния резултат се засилиха призивите глас за сделката за Брекзит да имат и парламентите на четирите съставни части на Обединеното кралство - Англия, Шотландия, Уелс и Северна Ирландия. По време на дебатите Мей предупреди, че има вероятност депутатите да създадат ситуация, в която да не може да се извърши плавно напускане на ЕС. Така парламентът изпраща сигнал, че може да праща министрите обратно на масата на преговори, ако прецени, че договорена от тях сделка не е достатъчно добра. Министърът на правосъдието Доминик Рааб коментира, че у европейската страна на преговорите може да се създаде впечатление, че Лондон е готов да приеме каквато и да е сделка, поради което ЕС ще предложи неизгодни условия. Еврокомисарят Мишел Барние, който води преговорите от името на Европейската комисия, заяви тази седмица, че британците не може да се откажат от предварителната сделка с Тереза Мей (тя трябва да бъде одобрена от лидерите на ЕС в петък), ако искат да постигнат добри търговски условия за времето след Брекзит. Във вторник той каза, че няма възможност ЕС и Великобритания да се договорят за свободна търговия до март 2019г. Барние повтори официалната линия на Европа, че към момента на оттегляне на британците от ЕС ще има само \"политическа декларация\", очертаваща бъдещите търговски отношетия, защото преговорите по подробностите ще отнемат известно време. На следващата фаза двете страни ще се фокусират въпху \"кратък и определен\" преходен период, в който - докато се преговаря - няма да бъдат засегнати единният европейски пазар и четирите фундаментални свободи на ЕС, включително свободното движение на хора през границите. Иначе казано, дори да се спази датата 29 март 2019г., към настоящия момент изглежда, че след нея Великобритания ще продължи да носи отговорностите и правата на член на съюза, но ще престане да взима решенията за него. Министърът за Брекзит Дейвид Дейвис заяви в неделя, че правителството ще иска нещо като по-добра за Лондон версия на търговското споразумение СЕТА между ЕС и Канада, което нарече \"Канада плюс плюс плюс\". Освен че преговарящите екипи трябва да постигнат споразумение, то трябва да бъде одобрено от Европейския парламент и парламентните в Лондон и в 27-те столици на страните членки. Освен бясната надпревара с времето, за която говори Доналд Туск, председателят на Европейския съвет, от Европейската комисия вече започнаха да предупреждават бизнеса да се подготви за много сложни вречена. Всички авиокомпании бяха уведомени във вторник, че в случай на напускане без споразумение с ЕС британските превозвачи ще изгубят всички права, договорени от името на ЕС с трети страни (както и дотоворените от отделни страни в ЕС). Освен това всички лицензи за дейност, издадени от британските авиационни власти, ще престанат да бъдат валидни в ЕС, т.е. компаниите ще бъдат отрязани от полети вътре в ЕС. Колко много проблеми се задават пролича и от настояването на САЩ британците да изяснят режима за сигурност и сертифициране от производителите на самолети и части за тях. Причината е, че след Брекзит за Великобритания ще престанат да действа договореното между Европейската агенция за авиационна сигурност (EASA) и Федералната авиационна администрация (FAA) на САЩ. Тогава британската Агенци за гражданска авиация ще трябва да поеме ролята на европейския регулатор, но не е сигурно дори дали има достатъчно инспектори и специалисти за това. Лондон казва, че иска да остане част от EASA, но тя е под юрисдикцията на Съда на ЕС, а британците не искат висшата съдебна инстанция на ЕС да има върховенство над страната им.", "date": "2017.12.13", "title": "След първо поражение в парламента Тереза Мей може да промени датата за Брекзит"}
{"url": "http://www.dnevnik.bg/photos/2017/12/13/3096800_fotogaleriia_mnojestvo_protestirashti_shestvaha_za/", "text": "Внушително множество граждани и представители на природозащитни организации шестваха по централните улици на София и скандираха пред сградата на правителството в сряда вечер в защитна на национален парк Пирин. Конкретната причина за поредния протест за планината е заявената готовност на правителството да гласува между празниците разширяването на ски зона \"Банско\", промените в плана за Националния парк и в концесионния договор с \"Юлен\".", "date": "2017.12.13", "title": "Фотогалерия: Множество протестиращи шестваха за спасяването на Пирин"}
{"url": "http://www.dnevnik.bg/sport/2017/12/13/3096852_baiern_sreshtna_neochakvani_problemi_s_posledniia_v/", "text": "Байерн\" (Мюнхен) постигна трета поредна победа в Бундеслигата и увеличи аванса си на върха в класирането. Баварците се справиха неочаквано трудно с последния в таблицата \"Кьолн\" и спечелиха с минималното 1:0 след гол на  Роберт Левандовски . След изиграването на всички двубои от междинния 16-и кръг \"Байерн\" вече води с девет точки на върха. Срещата мина под тоталната доминация на тима на Юп Хайнкес, но шампионите пропиляха с лека ръка една дузина добри положения за гол. Първият добър шанс се откри пред Роберт Левандовски, но защитник блокира шутът на поляка. В 13-ата минута вратарят на \"козлите\" Тимо Хорн направи невероятно спасяване, за да не позволи на Томас Мюлер да открие резултата. До почивката \"Байерн\" отправи общо 12 удара, но само три от тях бяха точни. Мерникът на баварците им изневери и затова резултатът се задържа 0:0. През втората част доминацията на \"Байерн\" се засили, а статистическите показатели бяха стряскащи – над 80% притежание на топката и двуцифрен брой точни удари. Футболистите на \"Кьолн\" не само, че не атакуваха, а дори рядко успяваха да излязат от собственото си накзателно поле. Голът на успокоението падна в 60-ата минута и беше изработен от Томас Мюлер. Той омекоти центриране в наказателното поле и буквално задължи Левандовски да се разпише. Полският голмайстор се разписа в осмо поредно домакинство и буквално не може да спре да вкарва на \"Алианц арена\", като вече има 15 гола в 16 мача от Бундеслигата. Формата през цялата година на \"Байерн\" на \"Алиацн арена\" е впечатляваща като тимът завършва календарната година без поражение на собствения си стадион. Това се случва за първи път от 2013 г., а баварците спечелиха 13 от 16-те си двубоя в Бундеслигата на стадиона в Мюнхен. В класирането \"Шалке\" излезе втори, след като затвърди добрата си форма. Кралскосините са без поражение в продължение на 10 мача (пет победи и пет равенства), а в междинния кръг се наложиха с 3:2 над \"Аугсбург\". Тимът от Гелзенкирхен се възползва от  грешната стъпка на \"РБ Лайпциг\"  във вторник и изпревари \"биковете\" с една точка, като вече има 29.", "date": "2017.12.13", "title": "\"Байерн\" срещна неочаквани проблеми с последния в Бундеслигата, но спечели"}
{"url": "http://www.dnevnik.bg/sport/2017/12/13/3096854_manchestur_siti_podobri_rekorda_za_nai-mnogo_poredni/", "text": "Манчестър сити\" подобри рекорда за най-много поредни победи във Висшата лига. \"Гражданите\" разгромиха последния в класирането \"Суонзи\" и записаха 15-и последователен успех в шампионата. Визитата в Южен Уелс се оказа като разходка за тима на Пеп Гуардиола, който стигна до трите точки след два гола на Давид Силва и по един на Кевин Де Бройне и Серхио Агуеро. \"Сити\" вече е едноличен рекордьор по поредни победи, след като изпревари \"Арсенал\", който спечели 14 мача поред между 10 февруари и 24 август 2002 г. \"Гражданите\" са единственият отбор, който е правил подобна серия в рамките на един сезон. От началото на шампионата тимът на Гуардиола е непобеден във Висшата лига, като има 16 победи и само едно равенство. Небесносините подобриха всички рекорди за най-успешен старт в историята на английския футбол, като имат и впечатляващите 52 отбелязани гола при допуснати едва 11. Гуардиола направи четири промени в титулярния си състав, като даде почивка на Лерой Сане, Габриел Жезуш и Кайл Уокър, а Венсан Компани не игра заради травма. Това не се отрази на отбора и след активно начало \"Сити\" поведе в 26-ата минута. Точен беше Давид Силва, който засече центриране на Бернардо Силва. Испанският плеймейкър се разписа в трети пореден двубой, след като технично отклони топката с външната част на ходилото си. В 34-ата минута авансът на \"гражданите\" беше удвоен с гол на Де Бройне. Белгиецът изненада Лукаш Фабиански след пряк свободен удар от малък ъгъл. През втората част за \"Сити\" беше доста по-лесно, а празните пространства станаха повече и това се отрази на резултата. В 52-ата минута Давид Силва вкара втория си гол в мача след двойно подаване със Стърлинг. Пет минути преди края на редовното време Агуеро оформи крайния резултат. Рекордьорът по голове в историята на \"гражданите\" се премина през трима защитници и с плътен шут от малък ъгъл вкара четвъртото попадение във вратата на Фабиански. \"Евертън\" и \"Лестър\" също постигнаха победи като гости. \"Карамелите\" продължават възхода си при Сам Алърдайс след успех с 1:0 срещу \"Нюкасъл\". Единственият гол на \"Сейнт Джеймсис парк\" беше дело на Уейн Рууни в 27-ата минута. \"Свраките\" завършиха с човек по-малко след червен картон на Джонджо Шелви в края на двубоя. \"Евертън\" записа трета победа без допуснат гол в последните си четири мача и четвърти пореден двубой без загуба. \"Карамелите\" събраха 22 точки, които им отреждат десетата позиция заради по-лоша голова разлика от \"Уотфорд\". \"Лестър\" също продължи със силните си изяви при Клод Пюел и записа четвърта поредна победа. След успехите над \"Тотнъм\", \"Бърнли\" и \"Нюкасъл\" \"лисиците\" разгромиха \"Саутхемптън\" на неговия \"Сейнт Мери\" с 4:1. Двубоят беше решен до 38-ата минута, когато \"Лестър\" вече имаше аванс от три гола след попадения на Рияд Марез, Шинджи Оказаки и Анди Кинг. Мая Йошида намали за \"светците\" 61-ата минута, но осем по-късно Оказаки върна аванса на своя отбор с втория си гол в мача.", "date": "2017.12.13", "title": "\"Манчестър сити\" подобри рекорда за най-много поредни победи във Висшата лига"}
