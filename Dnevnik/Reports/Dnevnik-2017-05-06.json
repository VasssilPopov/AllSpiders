{"url": "http://www.dnevnik.bg/intervju/2017/05/06/2966373_za_knigata_kato_ljubov_i_izkustvo_i_edna_neobiknovena/", "text": "- От точно двадесет и три години. Навремето работех в научен институт, занимавах се с въпросите на образованието. Но в един момент спря финансирането за смислените проекти. Това стана, защото социално-либералната коалиция загуби на изборите, и аз се насочих към университета, реших да ставам професор по социология в Хамбург. Тогава ми се обади председателят на Конфедерацията на немските профсъюзи и ме попита [на немски диалект, който не подлежи на превод тук]: \"Искаш ли да поемеш Книжната гилдия, защото иначе ще трябва да я закрием\". Първата ми реакция беше: \"Ха, притрябвал ми е тоя скапан бизнес!\" Познавах задругата и не я намирах за никак атрактивна. Човекът ми даде време да помисля и аз помислих. Работата е там, че преди да стана научен сътрудник бях учил за словослагател и \"черното изкуство\", или изкуството на книгопечата, ми беше голяма страст. Седнах и за четиринайсет дни написах нова концепция за задругата, която след това и реализирах. Идеята ми беше да отворя Гилдията и за останалите читатели, тогава бизнесът беше от затворен тип, човек трябваше да стане член, за може да си купи от изданията. А според мен беше важно да имаме Книжната гилдия \"Гутенберг\" от една страна, но и традиционни книжарници от друга, така че и ‘обикновените’ читатели да виждат какви великолепни книги правим.- Гилдията наистина е единствена по рода си. Създадена е първоначално от печатари и словослагатели в Лайпциг, града на печатниците, през 1924 г. Те виждат, че хората нямат пари, че цените на книгите са станали непосилни и си казват: \"Ще направим задруга, в която книгите ще се изработват по всички правила на занаята, но ще са на достъпни цени.\" Тази основополагаща идея е водеща за гилдията и до днес. Държи се на красиво оформени книги, което не значи просто книги с хубава корица. Тук се гледа шрифтът да е подходящ, хартията да е качествена, печатът да е както трябва, типографията да подканя към четене. Все важни критерии за хората, занимаващи се с книги.- Точно така. Гилдията е дотолкова издателство, доколкото винаги се е стремяла да развива проекти, които нямат еквивалент у другите издателства, но в основата си е задруга, и се е запазила като такава и до ден днешен, не е книжен клуб, а членска организация. Човек може да си купи книги на Гилдията само ако е неин член. Защо? Защото предлагаме издания, които са на достъпна цена, която – благодарение на закона за фиксираната цена на книгата – е по-ниска от цената на същите книги в обикновените книжарници.- В златните години на Гилдията е имало 300 000 члена. В момента – заради някои появили се междувременно проблеми – броят на членовете е 70 000.- Няма членска такса, но затова пък всеки член се задължава да купи четири издания на годината.   - Да, това са романи, които се издават за първи път на немски език. Троянов е луд на тема книги, в най-добрия смисъл на думата. Обикаля по целия свят и открива автори, които са напълно непознати за немската публика. По негова препоръка книгите им влизат в каталога на Гилдията, ето веднага мога да препоръчам романа \"Слънцетърсачът\" на ганайския писател Койо Лайнгс. Всъщност всичките заглавия в поредицата на Троянов си заслужават. Лично аз нямам отношение към процеса на работа, с това се занимава редакторският ни отдел във Франкфурт.- Темата наистина е интересна. През 1920-те години Гилдията е едно от общо 47 литературни задруги в Германия. И се питах, какво ли са направили нацистите с останалите. Оказа се, че запазват \"Бертелсман\", сега това е голям концерн, неговата функция е била да снабдява войниците на фронта с литература. Опитват се да запазят и Гилдията. Защо? Защото по това време тя е най-успешната литературна задруга, трябва да добавя, че била и доста анархистки настроена. Повечето литературни задруги се числели към различни партии – на социалдемократите, на комунистите, на свободните либерали. Гилдията обаче държала на своята независимост.Ще дам и още един пример: в едно от списанията на Гилдията от 1926 г. открих статия за модерната архитектура в САЩ. И се запитах, какво общо има това със задругата? В статията става дума за стила баухаус, за модерни сгради в САЩ. Материалът започва така: \"Наясно сме, разбира се, че се занимаваме с едно капиталистическо общество. Но трябва да му признаем на това общество, че умее да строи.\" Този възторг от нови, прогресивни идеи винаги е бил отличителна черта на Гилдията, и нацистите правят опити да си присвоят успеха й.- Опитваме се да работим и там. Все пак Швейцария е била особено важна за нас. Но е трудно, защото там не важи споразумението за фиксираната продажна цена.- Гилдията винаги се е занимавала с просветна дейност. За нас е важно да насърчаваме образованието и то отдолу нагоре. Основахме един клуб, \"Светът на книгите\" се казва, на който съм председател и чрез който подкрепяме проекти, инициирани от сдружения и училища от цяла Германия. Целта ни е да подпомагаме деца, които в дома си нямат досег с книги, родителите им не им позволяват да държат книга в ръцете си, защото се страхуват, че това ще ги вкара в допълнителни разходи. Работим и с деца на имигранти.Последният ни проект е насочен към аналфабети. Както вероятно знаете, в Германия близо осем милиона души спадат към тази категория. В случая става дума за възрастни хора, които в един момент си казват: \"Ако сега не седна да се ограмотя, никога няма да успея да образовам и децата си.\" И всеки от тях се зарича, че щом се научи да пише, ще сложи на хартия първата си история. От тези най-първи истории направихме и книга, нарича се\"Домати във ваната– истории от възрастни, покорили света на четенето и писането\". Сега през април ще излезе и в каталога ни. - Така е. Преди четиринайсет години открих един илюстратор, Мерхдад Заери, иранец, на когото исках да помогна, да го въведа в средите на тукашните издатели. Тогава двамата решихме да направим поредица, да издаваме по една книга на година, която той да илюстрира. Първата книга посветих на внуците си. На тях всяка година им изпращам за рождения ден по едно стихотворение, в което се разказва за паметните събития, случили се през годината. И в тази първа книга, която направихме със Заери, включихме стихотворенията, които съм пращал на внуците си от раждането им до първи клас. Заери я илюстрира с много любов, и книгата имаше невероятен успех. Един ден пред книжарницата спря такси и от него излезе средно висок мъж, чернокос, дългокос, обиколи таксито, отвори вратата на книжарница, огледа помещението и възкликна: \"Тук са, всичките са тук!\" Реших, че му хлопа дъската. Той се качи обратно в таксито и си замина. Какво друго да си помисли човек?След два-три дни се появи отново в книжарницата. Издразних се, помислих си, какво прави тоя особняк тук, предложих му кафе, а той възкликна: \"Кааафееее! Колкооо прекрасноооо!\" Отиваше при всяка книга, разгръщаше я и въздишаше, ето така: \"Аааааааа!\" И аз пак си помислих, тоя е тотално превъртял.А каква всъщност е предисторията: Заери бил на панаира на книгата във Франкфурт, където открил щанда на Гилдията и моментално станал член, толкова бил въодушевен. Освен това решил, че нашите книги ги има само във Франкфурт, затова и реакцията му: \"Тук са, всичките са тук!\", като съгледал книжарницата ни. Така встъпи той в Книжната гилдия в Хайделберг, така започна и едно голямо приятелство.", "date": "2017.05.06", "title": "За книгата като любов и изкуство и една необикновена книжарница"}
{"url": "http://www.dnevnik.bg/politika/2017/05/06/2966583_karakachanov_shte_raboti_za_naborna_voenna_slujba/", "text": "Вицепремиерът и министър на отбраната  остава привърженик на въвеждането на наборната военна служба.\"В програмата за управление на правителството, което е ръководено от господин Борисов е записано: военно обучение в училищата, доброволната служба и разработването на проекти, свързани с наборната военна служба. Аз съм неин привърженик, защото смятам, че е необходимо българската младеж да бъде подготвена и възпитана в дух на патриотизъм и на готовност да се защитава отечеството\", заяви Каракачанов преди парада по случай Гергьовден пред Нова телевизия.По думите на министъра проблемите на българската са много повече, отколкото ги е виждал като народен представител. Като приоритети Каракачанов посочи ново въоръжение, модернизация на въоръжението, да се повиши бойната готовност.\"Но е необходими са и стъпки в социалната сфера – заплащането, социалните придобивки\", заяви Каракачанов.\"Чувствам се много добре като военен министър. Осъзнавам, че като свършат празниците, за които се готвим в двата дни, в които съм стъпил в длъжност, влизаме в реалните проблеми на българската армия\", каза още военният министър.", "date": "2017.05.06", "title": "Каракачанов ще работи за наборна военна служба"}
{"url": "http://www.dnevnik.bg/bulgaria/2017/05/06/2966375_poroi_zastudiavane_i_gradushki_na_gergyovden/", "text": "Обилни валежи от дъжд, нахлуване на по-студен въздух и възможност за градушки, това е прогнозата за времето за днес на Националния институт по метеорология и хидрология при БАН. За 18 области е обявен жълт код за интензивни валежи с количества между 15 и 20 литра на квадратен метър, а на места и до 50 литра.Единствено в областите Благоевград, Смолян, Кърджали, Хасково, Бургас, Варна, Шумен, Разград, Силистра и Добрич, не се очакват обилни дъждове. Очакват се и силни пориви на вятъра, като на места той ще е с пориви над 80 километра в час.Максималните температури ще са между 19 и 26 градуса, в София 17. През следващите дни времето ще е доста динамично, с чести и интензивни превалявания, придружени с гръмотевични бури.В неделя, след временно спиране на валежите, още преди обяд от запад отново ще започнат превалявания с гръмотевици, които до вечерта ще обхванат по-голямата част от страната. Вятърът в Източна България, където преди обяд ще е предимно слънчево, ще се ориентира от юг и ще бъде малко по-топло.В началото на следващата седмица облачността ще се задържи значителна, след обяд - купесто-дъждовна, с валежи и гръмотевици на много места в страната. Остават условията за локални интензивни и значителни по количество валежи, възможни са градушки. Дневните температури ще се понижават. В понеделник вятърът от запад-северозапад временно ще се усили, а във вторник за кратко ще бъде от изток-североизток.", "date": "2017.05.06", "title": "Порои, застудяване и градушки на Гергьовден"}
{"url": "http://www.dnevnik.bg/zelen/2017/05/06/2966306_sled_50_godini_pauza_vse_poveche_kudroglavi_pelikani/", "text": "Нараснал е броят на двойките къдроглави пеликани, гнездящи в колонията на остров Персин, на територията на природен парк \"Персина\".Миналата година – за пръв път от над 50 години насам, на изкуствените платформи за пеликани на острова се размножаваха 7 двойки. А тази година броят им вече е между 12 - 15, твърдят експертите от Българското дружество за защита на птиците (БДЗП) и Дирекцията на парка.Това се доказа миналата седмица по време на наблюденията, провеждани на остров Персин. Участниците в мониторинга са видели в новосформираната колония птиците да мътят, копулират и да правят гнезда, което за специалистите е добър знак за успех през този размножителен сезон.Къдроглави пеликани през размножителния период на остров Персин има от 8 години насам, но едва през миналата година 7 двойки имаха поколение и като резултат бяха излюпени 10 малки пеликанчета.През зимния сезон, тази година, бе направен основен ремонт на платформите за гнездене на пеликаните, като беше построена и нова плаваща платформа. Във възстановителната работа се включиха всички служители на парка и доброволци от дружеството. В началото на пролетта пеликаните отново се завърнаха в новия си дом.", "date": "2017.05.06", "title": "След 50 години пауза, все повече къдроглави пеликани гнездят на Персин"}
{"url": "http://www.dnevnik.bg/bulgaria/2017/05/06/2959482_gergyovden_shte_bude_otbeliazan_s_parad_s_1200_voenni/", "text": "Денят на Храбростта и празник на Българската армия 6 май по традиция ще бъде отбелязан в София с военен парад. Тази година единснвената бойна техника, която ще участва в парада, ще бъде авиационната - самолети МиГ-29, вертолети Ми-17 и \"Кугар\". По пл. \"Княз Александър I\" ще преминат 1200 военнослужещи от въоръжените сили на Република България. Официалната церемония започва в 9 часа, когато е тържественият водосвет на бойните знамена пред паметника на Незнайния воин. Началото на военния парад е в 10.00 часа, когато президентът Румен Радев ще приеме почетния строй на площад \"Княз Александър I\" в София. В парада ще участват знаменният взвод на Националната гвардейска част и гвардейският представителен духов оркестър, представителните блокове от Военната академия \"Г. С. Раковски\", Националния военен университет \"Васил Левски\", Националната гвардейска част, Сухопътните войски, Военновъздушните и Военноморските сили, както и бригадата \"Специални сили\" и формированията, подчинени на Съвместното командване на силите. Командващ парада е командирът на Военновъздушните сили генерал-майор Цанко Стойков.При изпълнението на Националния химн по време на парада ще бъдат изпълнени 20 артилерийски салюта. Парадът ще бъде излъчен директно от БНТ.В 12.00 ч. пред сградата на Администрацията на президента на Република България ще бъде извършена тържествена смяна на караула.По повод празника Националният военноисторически музей обяви вход свободен. Посетителите могат да разгледат постоянната хронологична и външна експозиции. Специално за празника ще бъде представена фотоизложба, посветена на историята и традициите на отбелязването на Гергьовден в армията.Покровител на войската е християнският Великомъченик Св. Георги Победоносец, честван днес от православната църква. Светията е живял в малоазийската провинция Кападокия по времето на римския император Диоклетиан (284-305 г.). Съвсем млад постъпва във войската и проявява завидни военни способности.На 20-годишна възраст получава чин на военен трибун. Заради привързаността си към Христовата вяра Георги е бил хвърлен в тъмница, подложен на изтезания и обезглавен през 288 година. Според житието светецът поразил с копието си змей, който опустошавал околността.В народния календар Св. Георги е схващан и като повелител на плодородието и покровител на овчарите и стадата. Затова традицията поверява на този ден на трапезата да има агнешко месо. Празникът включва и гергьовденското люлеене - на вече разлистено дърво се връзват люлки като се вярва, че по тях силата на растенията се пренася върху люлеещите се моми или ергени.", "date": "2017.05.06", "title": "Гергьовден ще бъде отбелязан с парад с 1200 военни и летателна техника"}
{"url": "http://www.dnevnik.bg/sport/2017/05/06/2966566_misiia_pod_2_chasa_ostana_na_25_sekundi_ot_celta_si/", "text": "Мисията за пробягване на маратон за по-малко от 2 часа завърши с неуспех, но и с исторически резултат. Олимпийският  пробяга разстоянието за 2.00:25 часа (първоначално беше обявено 2.00:24 ч.) на пистата \"Монца\" в Италия.Събитието, организирано от \"Найки\", имаше за цел да бъде преодоляна смятаната за непосилна граница от 2 часа. За опита бяха поканени трима от най-добрите бегачи - Кипчоге (с лично време 2.03:05 ч.), Лелиса Десиса (двукратен победител в Бостънския маратон с лично време 2.04:45 ч.) и Зерсенай Тадесе (световен рекордьор на полумаратон с личен резултат на маратон 2.10:41 часа).Световният рекорд е 2.02:57 ч. на кениеца Денис Кимето, поставен на Берлинския маратон през 2014 г., ще остава валиден.В опита да бъде постигната целта на бегачите бяха създадени възможно най-добрите условия - климат, терен, надморска височина и настилка. Очакванията са за хладно време със слаб вятър.\"Вярваме, че ако рекордът на двучасовата мисия падне, ще паднат и рекордите на традиционните маратони. Хората ще бягат по-бързо, така че очакваме и вярваме, че подобно нещо ще се случи\", каза преди бягането Брад Уилкинс, който е част от изследователския екип на \"Найки\".Изчисленията показват, че за да се слезе под 2 часа, трябва настоящият рекорд да бъде подобрен с близо 3%, което е огромен процент спрямо стандартите. Това означава също, че трябва да се бяга около 2:50 минути на километър или да се свали с около 4-5 секунди. Атлетите ще трябва да се движат със средна скорост 21 км/ч, като не биха могли да си позволят голяма амплитуда в темпото.", "date": "2017.05.06", "title": "Мисия \"Под 2 часа\" остана на 25 секунди от целта си"}
{"url": "http://www.dnevnik.bg/bulgaria/2017/05/06/2966588_moite_sudilishta_sa_po-vajni_ot_tvoite/", "text": "Независимо дали ще имаме реални действия по продължаване на съдебната реформа в посока независимост на съда и отчетност на прокуратурата, за българското правосъдие предстои важен институционален въпрос, а именно преначертаване на съдебната карта на съдилищата в страната. Казано с други думи, предстои редуцирането на броя им. Ясно е, че при намаляващо население и обезлюдяване на населени места това действие е неизбежно. То крие няколко сериозни опасности: да бъдат закривани съдилища на политически принцип – там, където властимащите на централно ниво не са добре приемани или нямат лидерство в местната власт, ще се закрива, за да не бъдат засегнати \"нашите\" градове, може да се закриват съдилища по неясни критерии само защото определени председатели и съдии не са заявили лоялност и послушание към статуквото в българското правосъдие,лошото разследване на престъпленията към съда, можем да видим съдебна карта, при която в определени райони на страната взаимодействието между съд и прокуратура бива целенасочено невъзможно поради закриване на съда и запазване структурата на прокуратурата или обратното.Рисковете не са малко, но действията по прекрояване на съдебната карта трябва да бъдат направени.През 2007 г. бе осъществена широка реформа на административното правосъдие. Така административните дела, чрез които гражданите и фирмите обжалват актове и действия на администрацията, бяха изведени от окръжните съдилища и бяха обособени в 28 самостоятелни административни съдилища. Това повлече необходимостта от 28 на брой самостоятелни административни единици със съпровождащата ги администрация и сграден фонд. Публично известен факт е, че за да бъде одобрена в парламента направената реформа през 2007 г., е взето политическо решение в Народното събрание във всеки голям областен град да бъде създаден административен съд без оглед на необходимостта.От обобщените статистически данни за 2016 г. наблюдаваме осезаемо по-ниска натовареност в отработени човекомесеци на административните съдии спрямо съдиите в районните съдилища(РС) в извънобластните градове и двойно по-ниска натовареност от съдиите в районните съдилища в областните градове. Двойно по-ниска е натовареността на административните съдилища и спрямо окръжните съдилища (ОС), включително Софийски градски съд (СГС) и Специализирания наказателен съд (СпНС).При коефициента на натовареност на съдиите по щат за разгледани дела картината като цяло се запазва. Отново административните съдилища са с относително ниска натовареност, като единствено окръжните съдилища има по-ниска такава.Сериозен проблем е и невъзможността на част от административните съдилища да формират нужните състави за разглеждане на делата. В редица случаи те разглеждат делата в състав, състоящ се от трима съдии. В същото време част от тези съдилища разполагат с щат от 4-ма или 5-ма съдии, което означава, че те не могат да формират повече от един тричленен състав. Получава се ситуация, в която, например, 3-ма от 4-мата съдии в съда са сформирали състав по конкретно дело, а четвъртият временно не е зает. Освен това, въпреки ниската натовареност, се търси увеличаване на щата им заради специфични дела.Без да омаловажаваме ролята на административното правосъдие можем да отбележим, че то спокойно може да функционира в рамките на самостоятелно отделение към съществуващите окръжни съдилища както до 2007 г. Друг вариант е най-ниско натоварените административни съдилища да бъдат закрити, а за гражданите да бъде обезпечени изнесени деловодства. Така ще се намалят значително разходите на системата, един път от закриването на най-малко натоварените съдилища и втори път – от споделянето на общата администрация (счетоводство, деловодство, финансов контрол и т.н.) в рамките на окръжния съд. В крайна сметка важен е не статутът на съда, а качествата и добрите условия за работа на административните съдии.На 4 април 2017 г. съдийската колегия на ВСС допусна искане на помощ от Европейската комисия за цялостен анализ на административното правосъдие. Само 14 дни по-късно тази необходима мярка беше отменена по предложение на председателя на Върховния административен съд (ВАС) Георги Колев тъй като, по думите му, би могла да доведе до съкращаване на административните съдилища наполовина. Предложеният и отхвърлен анализ е елемент от Актуализираната стратегия за съдебна реформа и пътната карта към нея, но статуквото във ВСС е доказало, че няма принцип, закон или документ, от който то да се чувства обвързано.Обществената апатия към проблемите на съдебната власт има негативен ефект върху обществото и е инструмент в ръцете на политиците за отказ от същностни реформи. Всяко безразличие ще струва още по-скъпо като срещу високата цена българинът ще получава това, от което няма нужда. Но у нас вече е доказано, че за лошото държавническо управление отговорност не се носи.", "date": "2017.05.06", "title": "Моите съдилища са по-важни от твоите"}
{"url": "http://www.dnevnik.bg/sviat/2017/05/06/2966590_makron_e_obekt_na_mashtabna_hakerska_ataka/", "text": "Щабът на водещия кандидат за президент на Франция на неделния балотаж обяви, че е обект на мащабна хакерска атака, след която в интернет са разпространени голямо количество от електронната кореспонденция и документи, смесени с \"фалшиви\" файлове, за да бъде компрометиран Еманюел Макрон в очите на избирателите.Съобщението бе направено минути преди полунощ, когато започнаха да текат 40 часа на информационно мълчание преди и по време на вота, който е важен не само за бъдещето на Франция, но и на Европейския съюз и НАТО. До 20 часа местно време в неделя, когато приключва изборният ден, е забранено на медиите да съобщават подобни новини. За щаба на Макрон важат същите ограничения, поради което екипът му няма право повече да разпространява изявления и информации по случилото се.Преднината на Макрон пред опонента му Марин льо Пен е огромна - около и над 20 пункта, но френски анализатори твърдят, че има теоретична - макар и нищожна - вероятност това да бъде променено в нейна полза, ако има много въздържали се от гласуване, националистката мобилизира максимално електората си, а Макрон получи под 65% от гласовете на онези, които разчита да привлече за втория тур.Малко е известно за съдържанието на откраднатите данни, освен че са около 9 гигабайта като обем, че ги е публикувал анонимен потребител и че сред тях има имейли и финансови данни.\"Разпространените файлове са откраднати преди няколко седмици чрез хакване на лични и професионални профили на електронни пощи на няколко души от движението\", се казва от името на \"Напред!\". В текста се казва още, че оригиналните документи показват, че дейността на партията на Макрон е единствено в рамките на закона.\"Би Би Си\" коментира, че е твърде рано да се каже кой е извършителят на хакерската атака, а щабът на Макрон не обвинява никого в съобщението си и само заявява, че очевидно целта е да се накърни и подкопае френската демокрация.Както \"Би Би Си\", така и \"Ройтерс\" коментират, че случилото се прилича на пускането на откраднати данни от Демократическата партия и щаба на Хилъри Клинтън по време на американската президентска кампания, за което са обвинявани руски хакери, вероятно подкрепяни от руската държава.Тогава бе използвана платформата\"Уикилийкс\", но сега те само публикуваха линк към публикуваните данни на Макрон и декларираха, че нямат нищо общо със случилото се.Данните са на сайта Pastebin, позволяващ публикуване от анонимни потребители, а конкретният профил, от който са разпространени, носи името EMLEAKS.В петък през нощта по социалните мрежи се появи етикетът #Macronleaks и анализът от първите часове показва, че зад усилията той да се разпространява стоят среди от т.нар. Алтернативна десница в САЩ, представляваща крайно десни симпатизанти на президента Доналд Тръмп.Бен Нимо, работещ във Великобритания анализатор на Digital Forensic Research Lab към неправителствата организация Atlantic Council посочва, че едва след това те са подети от най-агресивните френски националисти и поддръжници на Льо Пен.Както Нимо, така и други анализатори твърдят, че #MacronLeaks е употребен за първи път от Джак Пособиец. Профилът му в \"Туитър\" го определя като ръководител на вашингтонското бюро на сайта на крайната десница Rebel TV.Преди по-малко от месец компанията за сигурност Trend Micro заяви, че кампанията на Макрон е атакувана от руски хакери - нещо, което Москва отрече. Щабът му съобщи на 26 април, че още от януари насам има неуспешни опити да бъдат откраднати части от електронната кореспонденция. На няколко пъти екипът на Макрон обвини руски медии и хакерска група, действаща от територията на Украйна в разпространяване на фалшиви новини и лъжи.Виталий Кременц от действащата от Ню Йорк компания за киберразузнаване Flashpoint, каза за \"Ройтерс\", че според него зад разпространяването на данните в петък стои АРТ28 - хакерска група, за която на Запад смятат, че е свързана с руското военно разузнаване ГРУ. Той посочва и сходства между случилото се във Франция и действята на АРТ28 в САЩ.Миналия месец АРТ28 е регистрилала интернет адреси, които да имитират името на партията на Макрон и от които вероятно са изпращани електронни съобщения с цел да се проникне в компютрите на щаба му. Партията се казва En Marche, а регистрираните домейни имат имена като onedrive-en-marche.fr и mail-en-marche.fr.\"Ако зад това наистина стои властта в Москва, пускането на тези данни е значителна ескалация спрямо досегашните им операции срещу американските избори, защото представлява разширяване на обхвата и разнообразието на усилията от обикновени разузнавателни действия към по-директни цели да се повлияе върху крайния резултат от изборите\", казва Кременц.", "date": "2017.05.06", "title": "Макрон е обект на \"мащабна хакерска атака\""}
{"url": "http://www.dnevnik.bg/zdrave/2017/05/06/2966139_infografika_deset_fakta_za_drobovete_i_mrusniia_vuzduh/", "text": "Специалистите участваха в дискусия, организирана от \"Филипс-България\" тази седмица, посветена на възможностите за пречистване на въздуха в затворени помещения. \"Дневник\" обобщи част от информацията, която двамата дадоха и допълни с данни, оповестени и припомнени тази седмица заради .", "date": "2017.05.06", "title": "Инфографика: Десет факта за дробовете и мръсния въздух"}
{"url": "http://www.dnevnik.bg/detski_dnevnik/2017/05/06/2964733_trikove_i_pisatelski_taini_za_deca_ot_ekspertite_na/", "text": "Създаването на истории и записването им може да изглежда лесно, докато не застанеш пред празния бял лист – както физически, така и пред екрана на някое модерно устройство. Нещо повече – разказването на истории е умение, от което професиите на бъдещето се нуждаят повече от всякога.Това е умение, което не се учи в училище – там се усвоява създаването на текст в различни формати, подчинени на куп правила, свързани с процеса на обучение и опознаване на литературата и езика. Рядко остава време за насърчаване на детското въображение и развитие на оригинални, авторски идеи.А колко по-забавно би било, ако - вместо да преразказват чуждите приключения, децата можеха да разкажат своите собствени – истински или измислени, или пък по малко и от двете. Децата обичат историите – разкази за това как са прекарали ваканциите, приказки, приключенски романи и пълни измислици. Всеки знае, че междучасията и игрите са пълни и много опашати разкази, родени от живото детско въображение.На помощ в тази ситуация идва \"Как да пишем страхотни истории\" - цветен, забавен и изключително полезен наръчник за всяко дете, което мечтае да стане писател или просто обича да разказва истории. Създаден от популярния британски писател Кристофър Едж с помощта на водещите експерти от Оксфорд, \"Как да пишем страхотни истории\" разкрива топ трикове и писателски тайни.Наръчникът може да бъде използван както в класната стая, така и у дома. С негова помощ децата ще тренират уменията си по писане и ще научат защо е важно първото изречение, как се изгражда сюжет, кои думи са подходящи за научнофантастични истории и как се образуват наречия.\"Как да пишем страхотни истории\" е от изключителна помощ и за учителите по български език. Книгата помага на децата да усвоят работата с различни видове речници; да подобрят лексикалния си запас; да разширят познанията си по граматика и синтаксис; да си изградят навици за писане и редактиране.Особено ценни тук са десетките цитати от популярни произведения за деца и възрастни, които служат за пример и вдъхновение, защото, както казва Кристофър Едж:Наръчникът е преведен от любимата на децата Юлия Спиридонова – Юлка, отличен с десетки награди писател, преводач, сценарист и популяризатор на приказките, а книжката излезе под марката на издателство \"Софтпрес\".", "date": "2017.05.06", "title": "Трикове и писателски тайни за деца от експертите на Оксфорд"}
{"url": "http://www.dnevnik.bg/video/2017/05/06/2966477_video_urina_e_tainata_sustavka_v_datska_bira/", "text": "Датска пивоварна произвежда нова марка бира, за която използва ечемик, подхранван с човешка урина.Самата бира Pisner не съдържа никаква урина, но се заиграва с идеята, защото името е смес от името на бирата pilsner и жаргонна дума за урина.Просто от пивоварната решили да наторяват ечемика не с животински или изкуствен тор, а с 50 тона урина, събрани през 2015г. на Роскилде - най-големият музикалния фестивал в Северна Европа. Така е отгледан достатъчно ечемик за производството на около 60 000 бутилки от марката Pisner.\"Когато плъзна новината, че започваме да правим Pisner мнозина си мислеха, че филтрираме урина, за да я добавяме директно в бирата и доста се смяхме на тази нелепица\", казва Хенрик Ванг, главен изпълнителен директор на Norrebro Bryghus. \"Първоначално имаше много \"за\" и \"против\" за проекта, но след като хората разбраха за какво става дума, мисля, нещата вече са ОК.\"Идеята, всъщност, идва от датския Съвет за земеделие и храни и процесът дори е наречен \"бироциклиране\".\"Ако бях усетил и най-лек дъх на урина, щях да я изхвърля, но няма и следа от подобно нещо\", коментира Андрес Сьогрен, който е бил на феста Роскилде през 2015г.Все пак е очевидно, че засега тази \"тотално хипстърска бира с устойчиво производство\" е предимно за пиячи авантюристи, коментира \"Ройтерс\".", "date": "2017.05.06", "title": "Видео: Урина е тайната съставка в датска бира"}
{"url": "http://www.dnevnik.bg/analizi/2017/05/06/2965027_burenite_na_lujata/", "text": "Дотам запуснато е общественото ни поле, та човек не знае накъде да погледне – отвред лъжи, една от друга по-големи. Че плевелите на неистината изкласяват лесно, а са и доста по-устойчиви от истината, която е нещо крехко и трябва да бъде пазена зорко, е знайно още от Библията. То е част от \"проклятието на земята\", за която буквално е речено на Адам: \"Тръне и бодили ще ти ражда тя\" (Бит. 3:18).И все пак, прехвърлим ли сравнението в полето на политиката, не можем да не се запитаме: а как се плеви тази буренясала от лъжи нива, дето нас чака, не другиго? Съответно: не е ли общосподелима отговорността за опашатите лъжи, избуяващи ден подир ден пред очите ни, без да срещат енергично противодействие? И накрая: да не би забавянето на хода на звездите, тръгнали обратно на естественото си движение, да е в основата на общата апатия и обществената немара към скандалите, залели ни напоследък?Щото, ако някой не е наясно – ретроградният Меркурий приключи. Затуй най-сетне ще имаме правителство, надлежно сформирано според хороскопите на участващите в него. Ала звездите, подобно на съдбата, са нещо изменчиво: веднъж вземат, па направят мили очи на някой агент в отбраната, друг път обръснат веждите на отявлен мултак. Иди, че търси сметка на колелото на Фортуна за ненадейните му обрати.Искам да кажа, че тъй, със звездите, всичко намира от лесно, та по-лесно обяснение. Трудното е другаде, по обраслата с лъжи земя, където, в нашия, български случай, . И ако ще е все така и вече всичко е предрешено, нека тогава, при общо съгласие, просто узаконим фактическото положение на нещата. Та да се знае веднъж завинаги, че:, което едва ли ще е чак толкова трудно, поради тяхното съседство., където явно е любимо място за консултации и се вземат важни за страната решения., място с традиции в подобни начинания. А в новия му кабинет в стария МС пък ще може да заседава легалната опозиция (БСП).., това харизматично място в аурата на властта. Нали целта е да се преодолее дисфункцията на институциите в страната и така да се спестят исканите промени в конституцията. Последното да се сведе надлежно на г-жа Цецка Цачева в новите й функции. За всеки случай, предвид афинитета на главния прокурор към мястото, да се предвидят поне две стаички за носене на папки от страна на бизнеса и други заинтересовани лица.с право на мажоретки и на чакалня в близост до кабинета Г. Така г-н Трифонов ще може необезпокоявано да се среща с всички, без да му е нужно да се крие по кьошетата, което, предвид високия му ръст, е почти невъзможно. Последното със сигурност ще допринесе за видимото израстване на българската демокрация., предвид на влошените отношения между двамата и на нежеланието й да заеме важен пост във властта. Последното да се компенсира със запазването за нея (на държавна сметка) на постоянна маса в ресторант \"Друзья\" (към Руския културен център), където тя да може да провежда важните си срещи с новите колеги на г-н Решетников, оказали благотворно влияние върху отнелата ни толкова много българска демокрация.. Нещо, което допълнително ще заздрави новата ос на властта в България, включваща старото президентство, новия ЦУМ и новия МС. В топлите месеци част от консултациите между тези институции биха могли да се изнесат пред прозорците на досегашния кабинет Г. – долу в Ларгото. Така всичко ще се случва и пред погледа на президента г-н Радев, без да е нужно той да проявява летателните си качества, за да се сдобива с нужната му властова информация.., на мястото, в което събеседниците му и без това са свикнали да провеждат консултациите си.Ето нещо, което направо ще взриви задкулисието в българската политика, доколкото новият кабинет всъщност ще заседава сред кулисите, където обичайно се сключват важни политически договорки. Последното ще има положителен и траен ефект, който тепърва ще се осъзнава от българските граждани.***Всичко това можеше да е смешно, ако не бе твърде жалко. И ако бурените на лъжата не бяха избуяли чак до такива размери. Впрочем изразът \"бурените на лъжата\" не е мой, той е цитат от едно есе на Георги Марков, в което той, описвайки тоталитарна България, предупреждава, че разликата между истината и лъжата е повече от очевидна: от бурените не могат да израстат цветя, от бурените израстват само бурени. Което идва да покаже, че корените на днешния политически пустоцвет са доста по-дълбоки.", "date": "2017.05.06", "title": "Бурените на лъжата"}
{"url": "http://www.dnevnik.bg/razvlechenie/2017/05/06/2966073_video_momcheshka_banda_sustavena_ot_momicheta/", "text": "Групата Acrush е първата в Китай, а може би й спо света момчешка банда, съставена изцяло от момичета. Първият им сингъл излезе миналата седмица, но те вече се радват на стотици хиляди фенове, разказва \"Ройтерс\".\"Поколението на бащите ни още подкрепя идеята, че момичетата трябва да се обличат женствено - нещо, с което никога не съм се чувствала комфортно\", споделя пред \"Ройтерс\" 23-годишната Мин Джунциен от Acrush. \"Обичам унисекс стила.\"Мин не е очаквала да бъде приета в бандата, когато отишла на кастинга преди година. Но именно момчешката ѝ визия и полово-неутралния ѝ са онова, което търсят създателите на групата от Zhejiang Huati Culture Communication.Рекламирани като поп банда, която поощрява момичетата да преследват собствената си идентичност и разклаща конвенционалните разбирания за жени, Acrush вече имат близо 800 хил. последователи в китайската социална мрежа Weibo.Acrush е нетипична банда за еволюиращата музикална индустрия на Китай, където женските групи са представени като млади, сладки момичета, за да удовлетворят мъжката аудитория.\"Напуснах дома си, когато бях малка\", каза 21-годишната Пънг Сичен. \"За да успокоя родителите си им казах, че с момчешкия ми външен вид ще съм в безопасност.\"Някои почитателки, повечето родени след средата на 1990-те години, наричат членовете на групата техни \"съпрузи\". Други са им изпратили любовни писма, на които бандата не може да отговори, заради договора им.\"Нямаме право да оповестим сексуалните си предпочитания или да имаме романтични връзки\", казва Лу Керан, лидерът на Acrush.Още от първия ден Zhejiang Huati измисля образи на момичетата от Acrush: Мин трябва да е комедиантът на групата, докато Пънг е \"нежен романтик\", а 21-годишната Лу е представена като енергичен, позитивен танцьор.Тя носи облекла с дълги ръкави, които прикриват татуировка на дракон на ръката ѝ. Тя предпочита да не говори за нея. \"Направих я, когато бях невежо момиче.\"Китайските социални мрежи са пълни с въпроси за сексуалната ориентация на Acrush. Запитани дали подкрепят феминизма и движението за правата на хомосексуални, бисексуални и транссексуални хора, членовете обаче казват през \"Ройтерс\", че не знаят какво представлява това.\"Ние сме просто красиви момичета\", каза Мин.", "date": "2017.05.06", "title": null}
{"url": "http://www.dnevnik.bg/kultura/2017/05/06/2966391_kniga_subira_nad_1000_dokumenta_za_represiite_na/", "text": "Нова книга разкрива формите на репресия, които Държавна сигурност (ДС) е упражнявала над българските индустриалци, военни, духовници, интелектуалци по време на комунистическата власт в България. В продължение на две години Вили Лилков и Христо Христов изследват документи от архивите на ДС, като резултатът е книгата \"Бивши хора по класификацията на Държавна сигурност\". Терминът \"бивши хора\" е официалния начин, по който Българската комунистическа партия (БКП) нарича репресираните.Книгата проследява съдбите на юристи, финансисти, директори на гимназии, учители, генерали, писатели и интелектуалци. По думите на Лилков, в нея се разкриват всички методите за натиск, които Държавна сигурност е използвала. Те започват с комунистическия терор и убийствата на няколко хиляди души за няколко месеца, след това с присъдите на Народния съд. По-късно ДС отнемала правата им, както на работа, така и на пенсия. \"Много от тях стават хамали, каруцари, общи работници, като са заместени от хора, близки до партизанското движение и комунистическата власт\", разказа Лилков.\"Тази книга е написана всъщност от ДС, защото основните източници са над 1187 документа, по-голямата част от архивите на службата за разузнаване\", каза пред \"Дневник\" Вили Лилков. Книгата показва всички форми на натиск и развитието им от 9 септември 1944 г. до края на комунистическата власт в България през 1989 г.\"От много от документите се разбира, че репресиите, упражнявани от ДС, са били ръководени от Централния комитет на БКП, като основна роля са имали партийните организации на всички нива, каза Лилков, като посочи, че много от заповедите за въдворяване в концлагери и за изселване на семейства са подписвани и от партийни секретари.Лилков посочи като пример историята на Георги Младенов – създател първата порцеланова фабрика в България, която става известна в цял свят. След установяването на комунистическата власт, фабриката е национализирана, а Младенов започва работа във фабрика за копчета.Книгата \"Бивши хора по класификацията на Държавна сигурност\" ще бъде представена на 9 май 2017 г., 18:30 часа, от Иван Младенов, Веселин Методиев и авторите. Събитието ще се състои в литературен клуб \"Перото\".", "date": "2017.05.06", "title": "Книга събира над 1000 документа за репресиите на Държавна сигурност"}
{"url": "http://www.dnevnik.bg/bulgaria/2017/05/06/2966603_rumen_radev_prizova_politicite_da_se_opirat_na/", "text": "В речта си за Деня на храбростта и Българската армия президентът Румен Радев призова политиците да се опират повече на военната експертиза, \"за да могат да защитават хората, особено в днешно време пред заплахите, пред които сме изправени\", съобщи БНТ.В словото си президентът посочи, че изминалата година е била повратна в отношението към въоръжените сили заради приетите проекти за модернизация и превъоръжаване на армията. Той изтъкна, че при следването на тези ангажименти е нужна висока военна експертиза и прозрачност при избора на нова техника.\"Разбира се, крайното решение при този избор винаги е политическо. Но нека не забравяме, че военното дело и технологиите станаха изключително сложни и затова призовавам политиците да се опират по-често на военната експертиза, когато взимат важни решения. Защото, уважаеми дами и господа,и не ние ще рискуваме живота си на земята, в морето и в небето, а хората с пагони\", заяви Радев.В едно от последните си заседания служебното правителство  \"СААБ\" за изтребителите \"Грипен\" като най-изгодна от предложенията за нов тип изтребител за нуждите на армията. На парада днес единствената бойна техника, която участва, бяха два самолета МиГ-29, вертолети Ми-17 и \"Кугар\". С камбанен звън и \"На многая лета\" започна ритуалът по освещаването на бойните знамена пред паметника на Незнайния воин в София, отслужено от патриарх Неофит. Днес - един от най-почитаните светци, мъченик за Христовата вяра, считан за покровител на войнството.Държавният глава прие почетния строй на представителните части на Българската армия на пл. \"Княз Александър I\". Министър-председателят Бойко Борисов,министърът на отбраната Красимир Каракачанов, председателят на Народното събрание Димитър Главчев народни представители от 44-тия парламент, кметът на София Йорданка Фандъкова също присъстваха на тържественото събитие. Премина и традиционният Гергьовденски парад на въоръжените сили, чийто командващ беше командирът на Военновъздушните сили генерал-майор Цанко Стойков. При изпълнението на Националния химн по време на парада бяха изпълнени 20 артилерийски салюта.каза премиерът Бойко Борисов в кратко видеообръщение, публикувано във \"Фейсбук\", в което честити празника на армията. \"Днес е и един от най-хубавите християнски празници - св. Георги. Честито и на нашата православна църква и на всички именници, които носят това славно име. Да са ни живи и здрави и още веднъж честит празник. Бог да пази България\", написа премиерът.\"В програмата за управление на правителството, което е ръководено от господин Борисов е записано: военно обучение в училищата, доброволната слъжба и разработването на проекти, свързани с наборната военна служба. Аз съм нейн привърженик, защото смятам, че е необходимо българската младеж да бъде подготвена и възпитана в дух на патриотизъм и на готовност да се защитава отечеството\",  преди парада по случай Гергьовден пред \"Нова телевизия\".", "date": "2017.05.06", "title": "Румен Радев призова политиците да се опират на военната експертиза"}
{"url": "http://www.dnevnik.bg/sport/2017/05/06/2966604_shampionut_klivland_povede_s_30_v_seriiata_sreshtu/", "text": "Шампионът \"Кливланд кавалиърс\" победи със 115:94 \"Торонто раптърс\" и поведе с 3:0 в плейофната серия. \"Кавалерите\" имаха преднина от само две точки след третата част, но след силна последна четвърт, спечелена с 36:17, са на победа от финала в Източната конференция.Леброн Джеймс вкара 35 точки, а Кевин Лав добави 16 и овладя 13 борби. Демар Дероузън беше най-резултатен за \"Торонто\" с 37 точки, Йонас Валачунас реализира 19. \"Раптърс\" беше без гарда Кайл Лаури, който има контузия в глезена.\"Кливланд\" стана първият отбор след \"Минеаполис лейкърс\" от 1949 и 1950 г., който спечели първите си седем плейофни мача в два поредни сезона. През миналия сезон \"Кавалиърс\" направи серия от 10 победи, но на финала в конференцията, когато се изправи срещу настоящия си съперник, загуби мачове три и четири.Кауай Ленърд и Ламаркъс Олдридж вкараха по 26 точки при победата на \"Сан Антонио спърс\" със 103:92 над \"Хюстън рокетс\" и отборът на Грег Попович поведе с 2:1 в серията.Джеймс Хардън отбеляза 43 точки, след като вкара само 13 в мач номер две. Той направи и пет асистенции, като през по-голямата част от двубоя изразяваше недоволство към съдиите.Гардът на \"Спърс\" Тони Паркър претърпя успешна операция на левия крак. Отборът ще бъде до края на плейофите без него за първи път от 2001 г., с което беше сложен края на серията от рекордните му 221 участия в двубоите след редовния сезон.Треньорът Попович пусна в стартовия състав новобранеца Деджонте Мърей на мястото на французина, вместо Пати Милс. Мърей вкара две точки за 15 минути, а Милс отбеляза 15 за половин час игра.", "date": "2017.05.06", "title": "Шампионът \"Кливланд\" поведе с 3:0 в серията срещу \"Торонто\""}
{"url": "http://www.dnevnik.bg/sviat/2017/05/06/2966475_vuv_franciia_agitirat_praznite_bjuletini_da_se/", "text": "Президентските избори, които приключват в неделя, както и следващите месец по-късно парламентарни избори във Франция съживиха спора за това дали да не се признава официално тежестта на празните бюлетини, пуснати от недоволни избиратели.Кампанията \"Граждани на Бялата бюлетина\", която се води от 6 години, се опитва да превърне символичния протест в реален фактор, с който да се съобразяват политиците.За да победят, кандидатите за президент трябва да съберат над 50% от валидните бюлетини. Но празните бюлетини на несъгласните с никой от претендентите, не се зачитат.В случай като състезанието между Еманюел Макрон и Марин льо Пен този фактор не изглежда с голяма тежест, тъй като разликата между двамата достига по прогнози от петък до 22 пункта в полза на Макрон. Ако балотажът е много по-оспорван, белите бюлетини може да доведат до съвсем друг резултат и дори да попречат и на двамата участници в балотажа да победят.", "date": "2017.05.06", "title": "Във Франция агитират празните бюлетини да се зачитат на избори"}
{"url": "http://www.dnevnik.bg/sport/2017/05/06/2966651_borbata_za_titlata_ne_e_svurshila_obiavi_menidjurut_na/", "text": "Мениджърът на \"Тотнъм\" Маурисио Почетино обяви, че неговият отбор все още има шанс да стане шампион, но посочи, че задачата пред \"шпорите\" е станала \"трудна\" след .\"Тотнъм\" е на четири точки от първия \"Челси\", който в понеделник ще играе срещу \"Мидълзбро\". Сините се нуждаят от още две победи, за да си осигурят титлата.\"Борбата не е свършила. Трябва да изчакаме сега, но ще ни е трудно да стигнем \"Челси\". Чувствам се спокоен, но и разочарован, че не успяхме да съкратим разликата\", каза Почетино, цитиран от Би Би Си.\"Шпорите\" направиха серия от девет поредни победи в първенството и пред тях се откри възможността да се борят за първа титла от 1961 г. след две загуби на \"Челси\" от \"Кристъл палас\" и \"Манчестър юнайтед\".\"Ако сега разликата отново стане седем точки с три мача до края, ще ни е трудно, но във футбола трябва да даваш най-доброто от себе си\", добави Почетино.Той каза още, че е трудно да се намери нещо положително от загубата от \"Уест хем\", \"когато си имал шанса да се доближиш на точка от водача\".", "date": "2017.05.06", "title": "Борбата за титлата не е свършила, обяви мениджърът на \"Тотнъм\""}
{"url": "http://www.dnevnik.bg/politika/2017/05/06/2966654_zakonoproektut_za_majoritarnata_sistema_shte_bude/", "text": "Законопроектът за мажоритарната система ще е първият, който ще бъде внесен в началото на следващата седмица в 44-то Народно събрание, обяви пред журналисти в Златоград Цветан Цветанов, съобщиха от пресцентъра на ГЕРБ. Според него по този начин ГЕРБ ще изпълни поетия ангажимент в края на 43-ия парламент, както и обещанията по време на предизборната кампания. \"Не знам дали ще намери съответната парламентарна подкрепа, но ние сме длъжни да опитаме\", допълни Цветанов.  за въвеждане на мажоритарен вот с аргумента, че това е заявеното чрез референдум от 3 милиона български граждани желание. \"Обединените патриоти\" обаче са против и са склонни да дискутират не повече от смесена система по немски модел.В последните два дни от встъпването на 44-то Народно събрание телевизионният водещ  пред сградата с искане депутатите да предприемат конкретни действия за превръщането в закон на резултата от референдума за промяна на изборните права. В него 2.5 млн. души се обявиха за задължителен мажоритарен избор на народни представители и намаляване на субсидията на партиите. Вчера Трифонов заплаши, че .Цветан Цветанов обясни, че вторият законопроект, внесен от ГЕРБ, ще бъде за концесиите. Той посочи, че президентът , когато е нямало действащ парламент и е било невъзможно да се изпълни конституционната процедура за повторно гласуване. Според зам.-председателя на ГЕРБ новият парламент трябва да извърви отново цялата процедура по внасяне, обсъждане и гласуване, която в предишното Народно събрание е продължила около година и половина – с дискусии с бизнеса, с НПО, със съответните институции. Цветанов разясни още, че ако този законопроект не бъде одобрен от парламента, България влиза в наказателна процедура.\"Още в сряда ще бъде направено необходимото и областните администрации да заработят в обичайния за ГЕРБ ритъм – на високи обороти, за да имаме високата ефективност, да показваме видимите резултати, които достигат до хората\", заяви още Цветанов в Златоград, където е гост на традиционния Празник на златоградското чеверме.", "date": "2017.05.06", "title": "Законопроектът за мажоритарната система ще бъде внесен следващата седмица в парламента"}
{"url": "http://www.dnevnik.bg/kultura/2017/05/06/2963956_otkus_ot_mikro_na_martin_kolev/", "text": "Неговият разказ \"Черни квадрати\", публикуван в \"Гранта\", е носител на наградата \"Рашко Сугарев\" за 2017 г.Мартин Колев е роден през 1989 г. в Бургас. Победител в конкурса за камерна пиеса за Театър 199 \"Славка Славова\", носител на първа награда от конкурса за кратък разказ \"Рашко Сугарев\". Автор на сборниците с разкази \"Кучето на терасата\"(2009) и \"Микро\"(2016). Предстои излизането на първия му роман, \"Софийски магьосници\".Той изгори костюмите си и счупи мобилния телефон. Кредитни карти, дебитни, лични документи, карти за промоции, супермаркети, казина, здравна застраховка, работни баджове – сряза всичко на две. Докато държеше ножицата, почувства за пръв път от години насам – не, от десетилетия насам – как кръвта закипява във вените му, как е истински жив, свободен може би дори малко луд. Отвори шибаните прозорци въпреки включения климатик. Откога само свистящият вятър не беше разрошвал косата му.Стигна морето навреме, точно преди залеза. Обувките му се напълниха с пясък, но просто ги изу и продължи към брега. Строполи се с въздишка и отвори едно постоплено кенче бира. Брегът беше безлюден. Розовото слънце, обградено от къдрави облаци, бавно приближаваше отражението си.– Това е животът – прошепна мъжът и отпи. – Истинският живот.Неочаквано облаците се извиха в бърз, структуриран танц. Той потърка очи, но не му се привиждаше – облаците се бяха подредили в съобщение:Чувствате се роб на технологиите? Насладете се на абсолютна свобода и автентични преживявания сред природата, в новата ни вълнуваща симулация \"Голямата ферма\"! Изпратете снимка на това съобщение за 15% отстъпка.– Мамка му стара – извика той и захвърли кенчето към вълните. – Няма бягство от това постоянното наблюдение. Поне да си носех телефона да направя една снимкаКогато на вратата се позвъни, дядото очакваше цяла тумба преоблечени деца. Но вън го посрещна само една момченце – пълничко, с гладко зализана черна коса и комично къса мантия.– Шега или лакомства? – изрецитира детето и подаде празната си торбичка.– Лакомства, естествено – рече дядото. – Но я кажи първо, мойто момче, какво прави един така добре пременен– Вампир – подсказа печално момчето.–вампир сам-самичък в най-страшната нощ от годината?– Харалампи и другите не искат да обикалям с тях. Те са облечени като пирати, а Деничка – като фараонка.– А, съседските деца – досети се дядото. – Вярно, че минаха оттук по-рано, имаха чудесни костюми.Убеждението му, че не се справя особено с тези модерни празници, нарастваше с всяка минута от разговора.– Знаеш ли, мойто момче, сега ще ти кажа една тайна. Твоят костюм е много по-хубав от техните! Дори е толкова хубав, че заслужаваш всички останали лакомстваДядото бръкна в купата с благороден замах, но ръката му остана празна. \"И таз добра\", помисли си той. \"Със сигурност не съм най-примерният домакин за Хеулоу каквото там беше\".Той остави купата настрани и погледна оклюмалото момченце. Изглеждаше така сякаш всеки момент ще се удави в сърцераздирателен рев.– Май пиратите са отмъкнали всичко – обясни с приповдигнат тон дядото. – Но из кухнята все ще ми е останало нещо сладко. Сигурно са ти казвали да не приемаш покани от непознати, но днес все пак е празник. Ще дойдеш ли да проверим?Планът му проработи и устните на момчето се разтегнаха в усмивка. Дългите, остри зъби в устата му изглеждаха доста реалистично.– Благодаря за поканата – каза то.Погледът му проследи ръката ѝ, която оправяше някаква незабележима гънка по късата пола. Без да губи и миг, дяволът на лявото му рамо прошепна:– Какво чакаш? Не виждаш ли, че ти дава сигнали?– Да – отвърна младежът, – като че ли си прав.На другото му рамо изникна крилат ангел.– Не, не и не – възнегодува той. – Та това момиче е сгодено, по дяво така де, ще се жени.– Вярно – оклюма младежът. – И все пак– И все пак нищо – обади се друг ангел. – Не си ли чувал за закона на кармата?Младежът огледа рамената си объркан.– Ама добрите защо сте повече?– За тежките случаи – обясни ангелът – викам подкрепление.Преди да се изпари яко дим, дяволът отбеляза с недоволство:– Вие праведните никога не играете честно.Тя отхапа от румения плод.– При Господ ябълките бяха по-сладки.– Строго погледнато – отвърна той – не бяха ябълки, а символи напознанието.Ева свъси вежди:– Абе, не знам какво бяха, ама преди да ги опиташ беше доста по-забавен.Адам спря да изкарва хляб и избърса потта от челото си.– А кой ме накара да отхапя, а? Чакай да си помисля– Змията беше – процеди през зъби жена му.Адам изсумтя и пак се надвеси над фурната.– Змия не помня, но имаше една усойница наоколо.Ева изпъчи войнствено надутия си корем и захвърли огризката.– Как пък се намериха навсякъде усойници освен под твоя смокинов лист?", "date": "2017.05.06", "title": "Откъс от \"Микро\" на Мартин Колев"}
{"url": "http://www.dnevnik.bg/sport/2017/05/06/2966649_legendata_v_pluvaneto_adolf_kiifur_pochina_na_98_godini/", "text": "Легендата в плуването Адолф Кийфър, който беше най-възрастният жив американски златен медалист от олимпийски игри, почина в петък на 98 години, съобщиха от международната плувна зала на славата.Кийфър триумфира на 100 метра гръб по време на игрите в Берлин от 1936 г., когато е на 17 години и поставя рекорд, като изминава разстоянието за по-малко от минута, който се задържа 20 години.\"Той е човек, който беше прегърнал плуването и живееше с него през целия си живот. Адолф беше пионер в нашия спорт и изключителен човек в пълния смисъл на думата\", обявиха от залата на славата.Кийфър е бил и инструктор във военноморските сили на САЩ, както и собственик на фирма за екипировка.Той е приет в залата на славата през 1965 г. и е бил в съвета за фитнес, спорт и хранене при трима президенти.", "date": "2017.05.06", "title": "Легендата в плуването Адолф Кийфър почина на 98 години"}
{"url": "http://www.dnevnik.bg/video/2017/05/06/2966657_video_sled_maratonskata_misiia_pod_2_chasa_-/", "text": "Мисията \"Под 2 часа\" повдигна въпроса за предела на човешките възможности при пробягването на маратон. Тя не постигна целта си, но беляза исторически резултат.Единият от тримата участници - . Това е най-доброто регистрирано време в историята, но няма да бъде признато като световен рекорд.\"Това не е краят на опитите за слизане под 2 часа\", каза кениецът. Той сравни предизвикателството с катерене на дърво: \"Когато стъпиш на клоните, веднага отивате на следващия\".Кипчоге посочи, че това е най-хубавото бягане в кариерата му. Освен златния медал от Рио африканецът държи и третото най-добро време в историята - 2.03:05 ч.\"Изпитанието беше хубаво, беше трудно и отне седем месеца подготовка. То се превърна в историческо за света на спорта\", допълни Кипчоге.Опит беше организиран от \"Найки\". Производителят на спортна екипировка вече представи кратко видео с послание, гласящо: \"Няма финална линия. Просто го направи.\"От компанията бяха осигурили възможно най-добрите условия за пробягването на разстоянието от 42.125 км. То се проведе рано сутринта на пистата \"Монца\", като освен тримата елитни бегачи (Кипчоге, Лелиса Десиса и Зерсенай Тадесе) бяха ангажирани и 30 пейсъри, разпределени в групи по шестима, за да помагат за доброто темпо.През 2014 г. списанието Runners World предрече, че при нормални условия слизането под границата от 2 часа няма да се случи до 2075 г. Изводът е направен въз основа на анализ на над 10 000 маратона.Кипчоге измина половината разстояние за 59:57 мин, което е с минута и половина под световния рекорд в полумаратона, държащ се от Тадесе.Бегачът от Еритрея завърши втори за 2.06:51 часа. Десиса, който на 26 години беше най-младият от тримата, финишира за 2.14:10 часа. \"Вярваме, че ако рекордът на двучасовата мисия падне, ще паднат и рекордите на традиционните маратони. Хората ще бягат по-бързо, така че очакваме и вярваме, че подобно нещо ще се случи\", каза преди бягането Брад Уилкинс, който е част от изследователския екип на \"Найки\".Изчисленията показват, че за да се слезе под 2 часа, трябва настоящият световен рекорд (2.02:57 ч.на Денис Кимето от 2014 г.) да бъде подобрен с близо 3%, което е огромен процент спрямо стандартите. Това означава също, че трябва да се бяга около 2:50 минути на километър или да се свали с около 4-5 секунди. Атлетите ще трябва да се движат със средна скорост 21 км/ч, като не биха могли да си позволят голяма амплитуда в темпото.", "date": "2017.05.06", "title": "Видео: След маратонската мисия \"Под 2 часа\" - историческо бягане, но това не е краят"}
{"url": "http://www.dnevnik.bg/sviat/2017/05/06/2966531_nai-golemiiat_udar_po_gruevski_shte_doide_ot/", "text": "Македония, в която политическата безизходица от две години е банално ежедневие, за една нощ влезе в световните новини, след като над хиляда души нахлуха в парламента в Скопие при избора на албанеца Талат Джафери за председател на законодателния орган и над сто души пострадаха в последвалите сблъсъци.Не самите безредици обаче притесняват македонските политици и анализатори, а по-дълбоките пластове от кризата, които те изваждат на показ.Петре Шилегов, от Социалдемократическия съюз на Македония (СДСМ), е сред депутатите, които пострадаха при размириците. Смята, че  е било уговорено със съзнателни пропуски на Министерството на вътрешните работи. За \"Дневник\" разказва, че не разбира как е възможно неконтролируема тълпа да си проправи път, из лабиринта от заплетени коридори в парламента, до пресцентъра за по-малко от минута.\"Дванайсет депутати бяхме притиснати в кьоше заедно с четирима-петима служители по сигурността. Не се знаеше кой влиза и излиза, хвърляха неща върху нас, набутаха ни в ъгъл, замеряха ни с всичко, което им попаднеше - дори крака на столове. Един от ударите по мен беше от топките от фотьойлите долу, които също могат да се смятат за оръжие. Та те използваха дори дъски, монитори и компютърни мишки.\"\"Това беше опит за линч, класически линч,\" твърди Шилегов. Въпреки все по-непримиримата вражда между неговата партия и управлявалата единайсет години ВМРО-ДПМНЕ той отбелязва, че именно депутат от тази партия е опитал да застане между тълпата и притиснатите в ъгъла депутати.Критиците на Груевски извън средите на големите партии същевременно се притесняват, че зад случилото се може да се крие не просто опит за провокация на ВМРО-ДПМНЕ, а добре организирана и координирана атака. \"От гледна точка на сигурността всеки парламент има определена степен на защита и ако нямате помощ от полицията, някой да ви отвори блиндираните врати, да ви направи вход, не можете да влезете. А от снимките се видя, че и служители участваха. Това може да се класифицира като опит за убийство,\" твърди проф. Владимир Пивоваров, който между 2002 и 2004 г. е шеф на военното разузнаване и контраразузнаване на Македония.Според професора, който сега преподава предмети, свързани с контатероризма и следенето на електронни комуникации в Скопие, случилото се дава мрачен извод за последиците от управлението на премиера Никола Груевски, който е на власт от 2006 г.\"От изявите на министъра видяхме, че той не е имал комуникация с Митко Чавков, директора на Бюрото за публична безопасност (който е от партията на Груевски - бел.ред.). А лидерът на ВМРО-ДПМНЕ каза, че постоянно бил в комуникация с него. Това само доказва нещо, което повтарям десет години: направихме си партийна полиция. Кървавият четвъртък е само върхът на омразата. Корупцията и моралните ценности водят до разпада на нашата държава. Корупцията е най-нормалното нещо, както и партизирането на институциите, на прокуратурата, на съда, на митниците, просто на цялата държава. А всички знаехме, че нещо ще се случи. От депутатите на ВМРО няколко пъти казаха, че ще има сериозни последици и \"ще ви намери народът, ако изберете председател.\"След посещението на американския заместник-държавен секретар Хойт Ий, когато президентът Георге Иванов , че е готов да отстъпи за мандата, ВМРО-ДПМНЕ започна да изглежда сама в позицията си, че парламентът трябва да продължи с избора на председател, а Заев не може да получи мандат за правителство, защото застрашава целостта на Македония и трябва да се поеме курс към нови избори.Иво Котевски, говорителят на партията, не е съгласен. \"Не знам дали може да се каже, че сме сами. ВМРОправото за Конституцията, законите и правилника за работа на събранието от една страна и гражданите на Македония от друга. Те 60 дни  с достойнство срещу реализирането на платформата от Тирана,\"обяснява той в кафенето на пищната, чисто бяла централа на партията недалеч от центъра на Скопие, в чието фоайе виси портрет на Тодор Александров и която е известна сред опоненти на Груевски като \"Бялата къща\". Кафето е изпълнено с картини с революционни сцени.Котевски обвинява СДСМ в нарушения на процедурата и анархия, а от своя по-скромен на външен вид щаб на почти половин час път от центъра социалдемократите настояват, че ВМРО-ДПМНЕ е положило огромни усилия, за да саботира избора в продължени на две седмици и половина. \"Когато СДСМ предаваше властта на ВМРО, заседанието траеше само 2 часа и 12 минути. А сега пет седмици всички можехме да видим как те сами държат думата, правят си реплики и контрареплики сами,\" отбелязва Шилегов.Попитан за причините за случилото се в четвъртък, Котевски бърза да уточни, че партията му не поддържа насилието, без разлика дали е физическо или политическо. \"Но факт е, че физическото насилие беше предхождано от политическо насилие и като говорим за събитията, не може да бъде пренебрегната политическата отговорност за това, което се случи. Бяха погазени законите и вероятно това е на-йголямата причина за нахлуването в събранието и политическото насилие причини физическото.\"\"Ябълката на раздора\" между политическите партии в страната беше появата на т.нар. \"албанска платформа\". Докато ВМРО-ДПМНЕ вижда в нея заплаха за стабилността на Македония, за партиите от албанския блок, които я подкрепят, списъкът с искания, между които най-спорна е езиковата равнопоставеност на албанския, е е въпрос на принципи. От ДУИ изтъкват, че от кризата през 2001 г насам всички стъпки на партията са насочени към равноправие в страната и членство в ЕС. \"За 20 години всички искания от Охридския договор се решиха, само за албанския език не се реши, защото нямаше политическа воля. Смятаме, че ако с него не се приключи, ще има потенциален проблем и може да се се отприщят нови конфликти,\" казва Османи.Зад издигането на платформата обаче може да се крие и друга причина – през последните години ДУИ губи подкрепа от населението и се надява, че възраждането на позабравени в Македония искания може да съживи партията. \"ДУИ изгуби изборите. Взеха едва 19%, 10% по-малко от предишния вот. Албанците гласуваха срещу ВМРО-ДПМНЕ, но много не гласуваха за ДУИ, за да не направят коалиция и така се появиха общо четири албански партии в парламента,\" смята някогашният вътрешен министър и бивш коалиционен партньор на Груевски Павле Траянов. \"Ахмети губеше поддръжката и затова разработи платформата – за да се върне в политиката като фактор.\"Още при появата на платформата в публичното пространство в началото на тази година македонски и международни анализатори отбелязаха, че с нея ДУИ търси шанс да се реабилитира в очите на македонските избиратели – в годините, в които тя са част от управлението на Груевски, много албанци гледат на нея като на патерица на властта, а не като двигател на промяна. Публичното мълчание в дните след инцидента подтикна анализатори да заявят, че всъщност ДУИ най-много печели в тази ситуация. \"Опитвахме се да менажираме - да общуваме с международната общност, за да се реши конфликтът. Правим го и сега,\" казва Османи, чиято партия по думите му вече има двата най-важни поста за решаване на кризата – на председателя и на външния министър. \"ДУИзащото главната тема, главната цел е интеграцията в НАТО и ЕС. С кризата тези процеси се спряха. Станахме жертва на блокирането на темата. В опит да балансира между двете страни загърби личните си, партийни интереси и това се отрази на изборите, когато изгуби много депутати - от 153 000 на 90 000, защото ДУИ вършеше държавническа работа, вместо да се занимава с партийните интереси, искахме да предотвратим междуетническия конфликт. Не може да се каже, че сме спечелили, но да, ние сме ключов фактор. Но тази позиция на ключ не може да се използва за партийни интереси, а за да се стабилизира държавата. Вътрешноетническите конфликти в Македония завършват с гражданска война, беше важно за нас да не стане така.\"За разлика от партията на Груевски Павле Траянов, чийто Демократически съюз излиза от управляващата коалиция през 2015 г., смята, че развитието на албанското малцинство в Македония е стигнало точка, в която трудно може да му се влияе както отвътре, така и отвън.\"В Македония се сменя състоянието на общностите. Албанците имат нелошо образование, прилични медии и неправителствен сектор, добре развит. Много трудно е да някой да ги вдигне срещу македонците. За целия период албанците останаха мирни. Няма нито една изява на албанци, насочена срещу македонците. Иначе ако нямаше медии, организации, интелигенция,Какво мислите, че би се случило, ако в такава ситуация ВМРО-ДПМНЕ се беше вдигнало пред парламента? Това би било гражданска война.\"Бившият шеф на военното разузнаване Пивоваров не смята, че въвеждането на албанския като втори официален език може да увеличи влиянието на Тирана. \"Не виждам нищо страшно в този закон, това е генерално право на хората да говорят майчин език в институциите и своя дом.\"\"Много пъти съм говорил за проекта \"Велика Албания\" и за някои неща, които подпомагат този проект из целите Балкани, които може цялостно да дестабилизирилат сигурността в региона,\" продължава той. \"Но в последните си изяви политиците от Албания и в частност премиерът Еди Рама говорят за ЕС, в който всички народи могат да се обединят. Така могат да се решат всички националистически искания в региона. Тогава Балканите няма да са буре с барут. Този проблем не е от сега, а е от мирната конференция в Букурещ - постоянно балкански и световни войни, въоръжени действия.\"По-отчетлив от потенциалния интерес на Албания е постоянният интерес на Сърбия и завърналият се на Русия във време, когато за много македонци пътят към ЕС изглежда все по-далечен.\"Виждате, че в тази ситуация Русия започва да се меси за първи път с явни съобщения, министърът Лавров и по-ниски чиновници в министерството. А 25 години изобщо не бяха правили никакви изявления,\" казва Пивоваров.\"Груевски откри война против всички, започна да създава климат за руско влияние в Македония. Най-много обаче подтикват към недоволство сръбските медии. Всеки ден има информация от Сърбия - започнала балканска война, ще има албанско влияние, чувства на заплаха към македонците и албанците ще я превземат държавата.смята бившият министър Траянов, имайки предвид епизодичните изблици на албански национализъм в Прешевската долина в Сърбия, на изток от Косово. \"Тук доминират сръбските интереси и създават антибългарско разположение в Македония, никога не са създавали антисръбско. Мислят, че Македония най-добре да се върне със Сърбия и да бъде повторно Вардарска Бановина.\"\"Вероятно на Балканите има много международни интереси, тук се срещат интересите на големите сили,\" казва говорителят на ВМРО-ДПМНЕ Иво Котевски. \"Но нашият приоритет не са интересите на международните сили, а на нашия народ и нашата държава. Първи приоритет ни е да защитим най-високите интереси.\"Каквато и да е представата на партията за защита на тези интереси, тя със сигурност не включва активна работа с България. Последните 10 години правителствата на Груевски не изглеждат положително настроени към София, работата по ключови документи се бави с години, трикратният премиер Бойко Борисов често  топли чувства към македонския си колега.\"Може и така да се каже – че властите не са добре настроени към България. Но Груевски просто си играе с националните чувства. На моменти може да бъде гъркофил. На моменти българофил или сърбоман. От всички (в правителството) той най-добре работеше с гръцките бизнес кръгове,\" казва Любиша Станкович – журналист от едно от най-четените македонски издания, \"Утрински весник\", което спря да излиза на хартия миналата седмица. Според него посланията, изпращани от властите в Скопие в последните години, не могат механично да се пренесат върху гражданите на Македония. \"Той много играеше с антибългарската нотка, но не мисля, че политиката му беше генерално антибългарска.\"Според Траянов управлението на Груевски е изместило геополитическата орбита на Македония отпреди десетилетие. \"През 2001 г., като беше ВМРО-ДПМНЕ на власт, премиерът Люпчо Георгиевски договори подялбата на Македония с Арбен Джафери (Георгиевски дълго време отрича да е имало споразумение за подялба на територии по време на конфликта между македонци и албанци, без да се дистанцира от идеята за разделяне на държавата, лансирана от академията на науките в страната – бел.ред.). Имаше идеи за размяна на територия и пр., но България ни беше спасение и това беше подтекстът. Сега с Груевски е обратното, спасението е съюз със Сърбия против албанците. Обратно - Македония може да остане цяла само заедно с всички, които са тук. Сърби, албанци, българи, роми... Тази теза не се развива, македонският национализъм сега е много остър.\"\"В тази ситуация самои дипломатически, не подтикват към национализъм,\" твърди Траянов дни след като новият български  и  изразиха позициите си за събитията в Македония. Бившият шеф на разузнаването Пивоваров отбелязва, че именно от Борисов, още преди две години, е дошло \"най-разумното решение: честни парламентарни избори и да се професионализира съдът, пък там да се докаже истината.\"Първите две години кабинетът ВМРО-ДПМНЕ получава признание и от критици, и от международната общност. Започват реформи, създава се законодателство, насърчаващо чуждестранни инвестиции, въвежда се данък добавена стойност. Две години по-късно обаче започва период на застой, отбелязва Траянов. Твърди, че неговата Демократическа партия напуснала правителството, след като лидерът на социалдемократите Зоран Заев публикува първите записи, уличаващи Груевски и приближените му в масово подслушване на хиляди македонски граждани. Преди това ВМРО-ДПМНЕ, която е затворена партия, изглежда не е споделяла всички свои действия с коалиционните си партньори, обяснява той.\"Често казваме, че има \"политическа криза\" в Македония. Аз не съм съгласен с този термин. \"Политическа криза\" е една работа, \"криминална криза\" е съвсем друго. Ние в Македония имаме класическа криминална криза. Имаме партийна войска, която слугува на една политическа партия. Така имаме разпадане на системата на сигурността, а при такова положение може и цялата обществена система да се разпадне,\" смята бившият топ разузнавач Пивоваров.Защо обаче, ако управлението на Груевски е толкова лошо, колкото твърдят критиците му, ВМРО-ДПМНЕ и на вота през декември се оказа най-голямата партия? \"Класически клиентелизъм. Всички, които го поддържат, това е заради членството им в държавната администрация,\" смята журналистът Любиша Станкович. \"Сега, когато и държавата вече няма пари, тези хора ще страдат най-много. И си мисля, че ако нещо лошо му се случи на Груевски, ще е тъкмо от неговите хора. Същите тези хора ги е страх, че на първи може да не вземат заплати, пенсии, субсидии. Сега Груевски за нищо не го питат.Никой не го търси, от него нищо не зависи. Тук ще завърши цялата приказка на Груевски. От хората, които бяха с него. Не от другата страна.\"\"Какво следва оттук нататък? Не може да бъде изключен вариантът да има ескалация като сблъсъците в парламента,\" казва депутатът Петре Шилегов. \"Сега по-важното е държавните институции да се освободят от партийните си пристрастия. Всеки има право да протестира. Политическите ни опоненти обаче трябва са в парламента на Македония, а ВМРО – да приеме, че е опозиция и това е ролята ѝ в обществото- СДСМ беше опозиция 11 години.\"\"Ако са истина твърденията на Никола Груевски и на това ръководство на ВМРО-ДПМНЕ, че тези материали, които ние обявихме, подслушваните разговори, са лепени, рязани, монтирани и неистинни, в техен интерес е да има бързи, ефикасни разследвания и евентуално съд.ако се докаже, че той е неоправдано обвинен от наша страна, а той има здрав интерес от това. Истинският му страх не е от прокуратурата, а от губенето на власт.\"Според Павле Траянов съдбата на Македония е в известна степен в ръцете на международната общност. \"Уж зависи от нашите политици. Но те никога не са действали без външно влияние. Така беше през 2001 г., под натиск на ЕС се подписа Охридският договор. После дойдоха американците и европейците и подписахме Пържино. Така се решава и сега кризата. Ние правим проблемите, искаме помощ да ги решат чужденците, а после ги критикуваме защо ни се месят във вътрешните работи.\"\"Всички ние, балканците, имамеи е много лесно да ни манипулират. Проблемът ни е друг: мислим, че светът се върти около нас. Това е главният проблем, защото Великите сили са тези, които пишат историята. Те са поставили границите, без да питат хората в коя държава искат да живеят. Винаги те са решавали големите искания,\" смята Пивоваров.\"Проблемът е, че народът, вместо да се завърти към това да работи и да живее добре, той се върти около историята. А историята винаги я пишат победителите. С времето се извъртат фактите - онзи, който е нападал, сега твърди, че всъщност се защитавал. Освен ЕС и НАТО друго няма да ни спаси.\"", "date": "2017.05.06", "title": "Най-големият удар по Груевски ще дойде от съюзниците, не от враговете"}
{"url": "http://www.dnevnik.bg/sport/2017/05/06/2966670_ljuis_hamiltun_e_nai-bogatiiat_sportist_vuv/", "text": "Пилотът на \"Мерцедес\" Люис Хамилтън беше обявен за най-богатият спортист във Великобритания. Неговото състояние е 130 млн. паунда, съобщи \"Сънди таймс\".Трикратният световен шампион във Формула 1 е увеличил богатството си с повече от 25 млн. паунда през последните 12 месеца. Освен договора си с \"Мерцедес\", той има спонсорски споразумения с канадската корпорация Bombardier, L'Oreal и марката часовници IWC.Хамилтън, който живее в Монако, обяви, че плаща данъци върху това, което печели.\"Това, което хората не разбират и едва ли осъзнават, е, че аз плащам данъци тук, но не изкарвам всичките си пари на това място. Състезавам се в още 19 различни държави, така че печеля на 20 различни места и плащам данъци навсякъде. В Монако също плащам много\", каза пилотът пред \"Сънди таймс\".\"Истината е, че съм част от много по-голяма картина. Допринасям към държавата и помагам да се издържа един отбор, където работят над 1000 души\", добави той.Зад Хамилтън е нападателят на \"Манчестър юнайтед\" Златан Ибрахимович, чието богатство е 110 млн. паунда, а топ три се допълва от друг футболист на \"червените дяволи\" - Уейн Рууни, който има 93 млн.Бившият съотборник на Хамилтън Дженсън Бътън е четвърти с 86 млн.", "date": "2017.05.06", "title": "Люис Хамилтън е най-богатият спортист във Великобритания"}
{"url": "http://www.dnevnik.bg/bulgaria/2017/05/06/2966653_obedinenite_patrioti_sa_izplatili_celiia_si_medien/", "text": "Коалицията \"Обединени патриоти - НФСБ, АТАКА и ВМРО\" е платила пълния си медиен пакет от 16 хил. лв. на телевизия \"Скат\". Това показва справка на Централната избирателна комисия за изплатените медийни пакети от изборите за народни представили, поискана от \"Дневник\". Вицеприемиър Валери Симеонов е съдружник в дружеството, на което са изплатени парите - \"Скат\" ООД. То е и собственик и на хотел \"Козият рог\" в Малко Търново, който в края на април стана повод за обвинения към Симеонов в конфликт на интереси.Със от февруари . за покриване на разходи за медийни участия на кандидати за народни представилите. Според решенията 7 партии, които нямат държавна субсидия (получили са под 1% на последните парламентарни избори), ще получат пълният медиен пакет от 40 хил. лв. Освен тях 8 нови коалиции също получиха право на държавни средства, но някои от тях бяха непълни, като сред тях бе \"Обединени патриоти - НФСБ, АТАКА и ВМРО\" с 16 хил. лв.Коалицията \"Обединени патриоти\", като двама от лидерите в патриотичното обединение - Валери Симеонов и Красимир Каракачанов, получиха вицепремиерски постове. Каракачанов дори бе назначен за министър на отбраната.От справката на ЦИК се вижда, че \"Обединени патриоти\" е изплатила на \"СКАТ\" ООД 15.973 лв. за медийно отразяване.в е съдружник в дружеството, заедно с Данчо Хаджиев, който е и управител, се вижда от Търговския регистър. Хаджиев е и зам.-председател на създадената от Симеонов \"Национален фронт за спасение на България\" (НФСБ).В края на април в предаването излъчен репортаж, според който Симеонов есобственик на хотел в Малко Търново, в който се настаняват военни и полицаи, командировани да охраняват границата с Турция. Това даде повод на екипът на предаването на обвини депутата в конфликт на интереси. Тогава Симеонов обясни, че е излязъл от управлението на \"Скат\" ООД, като е останал само съдружник. Според закона депутатите могат да притежават акции в търговски дружества.", "date": "2017.05.06", "title": "Обединените патриоти са изплатили целия си медиен пакет на телевизия \"Скат\""}
{"url": "http://www.dnevnik.bg/skorost/2017/05/06/2965316_s_audi_rs_5_kupe_debjutira_nov_v6_motor/", "text": "\"Ауди\" избра новото поколение на модела RS5 купе, за да представи най-новата си разработка при мощните, но ефективни мотори. Става дума за шестцилиндров, V-образен агрегат, с работен обем 2.9 литра, предлагащ 450 конски сили мощност и въртящ момент от 600 Нм.Двигателят се отличава с два турбокомпресора, позиционирани централно, между двата цилиндрови реда. Въздухът се насочва към съответния турбокомпресор и към горивните камери с помощта на двуконтурна всмукателна система, което гарантира по-бърза реакция.С новия мотор \"Ауди\" RS5 се ускорява до 100 км/ч за 3.9 секунди, а максималната скорост е 280 км/ч. Разходът на гориво е 8.7 л/100 км, което е със 17% по-малко в сравнение с предишния модел.Двигателят се комбинира с осемстепенна автоматична трансмисия с оптимизирани времена на превключване и система за постоянно задвижване на четирите колела. Като допълнително оборудване се предлага заден спортен диференциал, който може да разпределя различен въртящ момент към всяко от задните колела.С дължина си от 4.72 метра, новото \"Ауди\" RS 5 Купе е със 7.4 см по-дълго от предишния модел. Спрямо стандартната версия на модела, то се отличава по по-широката и плоска решетка, допълнителни странични въздушни отвори до фаровете, овалните накрайници на изпускателната система и ниско монтирания долен елемент на спойлера.RS 5 Купе е стандартно оборудвано с 19-цолови джанти, а срещу доплащане те могат да бъдат и 20 цола. Колата е със 60 килограма по-лека от предшественика си и тежи 1655 килограма. Като опция се предлага карбонов покрив с видима структура на влакната.\"Ауди\" RS 5 Купе може да с поръча със спортно окачване, керамични дискове на спирачките и динамично кормилно управление. Салонът на колата е издържан в черно, кожата е напа, а воланът е спортен, с плоска долна част.Специфични RS дисплеи във виртуалния кокпит, който замества приборното табло, осигуряват информация за налягането на гумите, нивото на въртящия момент и страничните сили. Специална светлинна индикация предупреждава водача да включи на по-висока предавка при достигане на ограничението на оборотите. Колата е снабдена с над 30 системи за асистенция на водача.От \"Ауди\" посочват, че над 13 000 автомобила са продадени от първото поколение на RS 5 Купе, което е на пазара от 2010 година. Първите доставки при дилърите в Германия ще са през юни, при стартова цена от 80 900 евро.", "date": "2017.05.06", "title": "С \"Ауди\" RS 5 купе дебютира нов V6 мотор"}
{"url": "http://www.dnevnik.bg/sport/2017/05/06/2966702_mediite_v_ispaniia_sa_razedineni_okolo_budeshteto_na/", "text": "Неяснота е обвила медиите в Испания относно бъдещето на Лионел Меси в \"Барселона\". Настоящият договор на аржентинската звезда изтича през юни 2018 г.Изданието \"АС\" твърди, че 29-годишният играч е отхвърлил първото предложение на клуба, според което годишната му заплата ще бъде над 35 млн. евро. До този развой най-вероятно се е стигнало заради новите подобрени договори на Луис Суарес и Неймар.Според \"Марка\" обаче, Меси вече е постигнал споразумение с клуба. Президентът на каталунците Хосеп Мария Бартомеу е провел среща с бащата и агент на Меси – Хорхе, на която двете страни са постигнали съгласие по всички основни точки в договора. Остават да се уточнят \"някои по-дребни детайли, но основната на новия договор вече е положена\".В края на януари тази година секретарят на \"Барселона\" Роберт Фернандес обяви, че разговорите по новия договор вървят \"много, много добре\".\"Спокоен съм. Работим по въпроса и съм убеден, че той ще остана с нас. Има хора, които се опитват да \"отровят\" ситуацията в клуба, но това е нещо напълно нормално\", заяви той.Меси дебютира за \"Барселона\" на 16 октомври 2004 г. срещу \"Еспаньол\". Той е вкарал 343 гола в Примера дивисион, което е абсолютен рекорд. Втори в класацията е Роналдо с 279, следван от Телмо Сара с 251, Уго Санчес с 234, Раул Гонсалес с 228 и Алфредо ди Стефано с 227.", "date": "2017.05.06", "title": "Медиите в Испания са разединени около бъдещето на Меси в \"Барселона\""}
{"url": "http://www.dnevnik.bg/sviat/2017/05/06/2966703_poveche_ot_300_deca_sa_postradali_zaradi_iztichane_na/", "text": "Най-малко 300 ученички от девическо училище в южната част на индийската столица Делхи днес са били приети в болници зарази изтичане на газ, съобщи ДПА, цитирана от БТА. Пострадали са и девет учители.Изтичането е станало по време на учебните занятия в училището в район Туглакабад. Ученичките започнали да се оплакват, че очите им парят и че дишат трудно. На местопроизшествието пристигнали пожарни екипи, които организирали евакуацията им.Според предварителни данни изтичането на газ е станало от контейнер в склад, който бил близо до училището. Заместник-главният министър на Делхи Маниш Сисодия заяви, че властите ще направят щателно разследване на инцидента, отбелязва ТАСС.", "date": "2017.05.06", "title": "Повече от 300 деца са пострадали заради изтичане на газ в училише в Индия"}
{"url": "http://www.dnevnik.bg/sport/2017/05/06/2966676_raiun_gigs_e_poseshtaval_psihiatur_za_da_se_spravi_s/", "text": "Бившият играч на \"Манчестър юнайтед\" Райън Гигс обяви, че е посещавал психиатър, за да се справи с живота извън футбола.Гигс дебютира за \"червените дяволи\" през 1991 г. и изкара 24 сезона на \"Олд Трафорд\" като футболист. Той временно изпълняваше и функциите на мениджър след уволнението на Дейвид Мойс преди да се присъедини към екипа на Луис ван Гаал в началото на миналия сезон.Той напусна клуба, след като Жозе Моуриньо пое отбора. Уелската легенда получи предложение да стане част от екипа на новия мениджър, но не като първи асистент, тъй като тази роля португалецът повери на сънародника си Руи Фария.\"Целият ми живот е свързан и белязан с футбола и най-вече \"Манчестър юнайтед\". В края на кариерата си бях в труден период, защото трябваше да осмисля, че повече няма да играя. Знаех, че няма да бъде никак леко психологически\", каза Гигс пред \"Дейли телеграф\".Той добави, че натрупаният стрес се е отразил и посочи, че като футболист е имал момент, в които му е било тежко да се справя с напрежението.\"Имаше моменти в които се чувствах напълно безполезен - когато играех лошо или просто бях извън състава по една или друга причина\", допълни Гигс.\"Реших да започна да посещавам психиатър, за да се справя с тези проблеми. Той ми даде различни съвети, благодарение на които да се приспособя по-бързо към живота извън футбола. Трудно е\", каза още уелсецът.Гигс, който е спряган за нов мениджър на \"Мидълзбро\", има общо 963 мача за \"Юнайтед\" във всички турнири, като е вкарал 168 гола. Той  спечели впечатляващите 34 трофея - 13 пъти титлата във Висшата лига, четири пъти Купата на Англия, три пъти Купата на лигата, два пъти Шампионската лига, по веднъж световното клубно първенство, Интерконтиненталната купа и Суперкупата на Европа, както и девет пъти \"Къмюнити шийлд\".", "date": "2017.05.06", "title": "Райън Гигс е посещавал психиатър, за да се справи с живота извън футбола"}
{"url": "http://www.dnevnik.bg/politika/2017/05/06/2966691_plevneliev_iztrebitelite_triabva_da_budat_izbrani_s/", "text": "Категорично съм против решението за избор на изтребител за българските Военновъздушни сили да бъде само на базата на технически критерии. Изборът трябва да се случи и с оглед геополитическата обстановка. Това мнение изрази президентът Росен Плевнелиев (2012- 2017) пред Би Ти Ви.В едно от последните си заседания служебното правителство  \"СААБ\" за изтребителите \"Грипен\" като най-изгодна от предложенията за нов тип изтребител за нуждите на армията.,заяви още Росен Плевнелиев. Според него покупката на изтребители ще даде геополитически сигнал и прогнозира \"тежко и отговорно\" решение по темата за новия кабинет на Бойко Борисов.Той пожела успех на новия кабинет на бившия премиер. Според него управляващите трябва да разгледат с приоритет очакваната отдавна и спешна модернизация на армията.\"Ако се случи нещо по източния фланг на НАТО, от Полша до Румъния, всички останали трябва заедно да могат да защият суверенитета и териториалната цялост на демократичния Алианс. Всеки един от тях обаче има Ф-16, а не \"Грипен. Ако се случи нещо по южната част на фланга на НАТО, там, където са и Турция и Гърция и всички останали до Италия – по същия начин само заедно с нашите съседи и партньори в НАТО можем да защитим българския национален интерес\", заяви още Плевнелиев.", "date": "2017.05.06", "title": "Плевнелиев: Изтребителите трябва да бъдат избрани с оглед на геополитическата обстановка"}
{"url": "http://www.dnevnik.bg/sviat/2017/05/06/2966707_nad_50_hiliadi_dushi_shte_budat_evakuirani_v_hanover/", "text": "Над 50 000 души в германския град Хановер ще бъдат евакуирани в неделя. Причината - намерени бомби от времето на Втората световна война, съобщава БТА. В събота тече подготовка хората да бъдат изведени от домовете им.В половинмилионния град са намерени тринадесет неексплодирали бомби и снаряди от 40-те години на 20 век. Премахването им ще започне утре следобед и може да продължи до вечерта.", "date": "2017.05.06", "title": "Над 50 хиляди души ще бъдат евакуирани в Хановер заради бомби от Втората световна война"}
{"url": "http://www.dnevnik.bg/sviat/2017/05/06/2966706_germaniia_predlaga_velikobritaniia_da_plashta_za/", "text": "Германското правителство предлага да се даде достъп на Великобритания до единния пазар на Европейския съюз (ЕС), след като си плати такса, съобщи \"Ройтерс\", като се позова на сп. \"Фокус\", което цитира доклад на министерството на финансите на Германия.Според доклада, разглеждащ възможните разходи за Германия от Брекзит, при излизането на Великобритания от ЕС има опасност от \"сериозни последици за икономиката и стабилността, за въздействие в частност върху реалната икономика\", уточнява БТА.Служители на министерството на финансите са изчислили,че Германия ще трябва да внася допълнително по 4.5 милиарда евро на година в хазната на ЕС заради излизането на Великобритания от общността. За да бъдат намалени тези разходи, те са предложили Великобритания да плаща такса, за да има достъп до единния пазар.Според тях \"подобен бъдещ финансов принос би трябвало да бъде използван, за да се облекчат финансовите последици от Брекзит (намаляване на разходите на ЕС или увеличаване на плащанията на другите държави членки)\".В доклада се посочва още, че излизането на Великобритания от ЕС допълнително ще натовари германските данъчни и митнически власти, тъй като ще има нови данъчни задължения за стоките и услугите, купувани от британски компании.", "date": "2017.05.06", "title": "Германия предлага Великобритания да плаща за достъп до единния европейски пазар"}
{"url": "http://www.dnevnik.bg/sport/2017/05/06/2966709_mitov_izvadi_chetirima_tituliari_ot_grupata_na_levski/", "text": "Треньорът на \"Левски\" Николай Митов направи сериозни промени в групата за мача с \"Черно море\" от 31-ия кръг на Първа лига.В разширения състав за първи път този сезон попадна защитникът Деян Иванов. Той претърпя операция в Болоня през август миналата година.От групата отпаднаха Роман Прохазка, който е наказан за 3 мача, след като получи червен картон в дербито с ЦСКА, и Веселин Минев заради контузия, както и Сърджан Лукин, Джереми де Ноойер, Георги Костадинов, Антонио Аниете, които най-вероятно ще напуснат през лятото.Сините и \"Черно море\" се изправят един срещу друг в неделя от 17.30 ч. на стадион \"Калиакра\" в Каварна.Николай Кръстев, Божидар Митрев, Давид Яблонски, Деян Иванов, Аалександър Александров, Сашо Александров, Димитър Пиргов, Ивайло Найденов, Алекс Боримиров, Мехди Бурабия, Атанас Кабов, Илия Юруков, Антон Огнянов, Франсис Нар, Божидар Краев, Станислав Иванов, Амаду Сукуна, Бабатунде Адениджи.", "date": "2017.05.06", "title": "Митов извади четирима титуляри от групата на \"Левски\" за мача с \"Черно море\""}
{"url": "http://www.dnevnik.bg/sport/2017/05/06/2966711_neviana_vladinova_i_katrin_taseva_specheliha_zlato_i/", "text": "Гимнастичките  и Катрин Тасева спечелиха съответно златен и сребърен медал в многобоя от Световната купа, която се провежда в \"Арена Армеец\" в София.Владинова, която завърши трета в многобоя в Баку, събра общ актив от 74 000 точки - 18.450 на бухалки, 18.200, 18.800 на обръч и 18.550 на топка - и си осигури златото още преди изпълненията от група А, където беше Тасева.Това е първо злато за Владинова в многобой от Световна купа. В Баку тя спечели злато на финала на лента.Тасева получи оценка за съчетанието си с обръч от 16.350, на топка - 18.400, на лента 18.300, а на бухалки съдиите ѝ дадоха 17.400.На третото място на почетната стълбичка застана представителката на Израел  Линой Ашрам с общ сбор 70.300 - 18.350 на обръч, 16.500 на топка, 17.550 на лента и 17.900 на бухалки.По-късно днес ансамбълът ще излезе за второто си съчетание в многобоя. След изиграване на композицията с пет обръча, възпитаничките на Весела Димитрова са първи.", "date": "2017.05.06", "title": "Невяна Владинова и Катрин Тасева спечелиха злато и сребро от многобоя в София"}
{"url": "http://www.dnevnik.bg/analizi/2017/05/06/2966714_makron_i_velikata_falshiva_revoljuciia/", "text": "Западът е обхванат от Великата Фалшива Революция (ВФР): изблик на народен гняв под лозунга В неделя ще видим дали Бастилията ще падне, или все пак Макрон ще удържи Франция. В Америка и Великобритания революционерите са вече на власт. Опити за метежи имаше в Холандия, Австрия и къде ли още не.Когато стане дума за народен гняв, левицата веднага наперва уши и заявява, че народът винаги е прав. С подобен демократичен труизъм трудно се спори, макар че нещата стават по-неясни, когато се попита \"за какво  е прав народът?\". Отговорите, които се дават в настоящия случай, обикновено са следните:Наистина електоралните профили на гласуващите показват, че това, което ги обединява, е страх от глобализацията и нейните различни проявления – имиграция, различни култури, социална промяна. (1. - бел.авт.) Но някакъв еманципаторски пиетет към сред революционерите няма. Не случайно те си избират крайни консерватори и дори милиардери като Тръмп за свои представители, чиято първа работа е да намалят още данъците и дори да премахнат елементарните публични здравни услуги за най-уязвимите групи. Този факт показва, че ВФР е в сърцевината си антиегалитарна и в този смисъл не е наследник, а е по-скоро отрицание на 1789 г.За да се обясни този парадокс на народните стремления, са предлагани всякакви аргументи, включително психологически. Според един от тях – засега най-креативния – народът се \"идентифицира\" със своя най-голям враг и затова се превъплъщава в типажи като Тръмп. (2. - бел.авт.) Но това все пак е абсурдно. Много по-вероятно е, гласувайки за Тръмп, различни социални групи просто да искат да блокират обществена промяна и да запазят правата и привилегиите, които имат, като спрат достъпа на други до тях. Такива групи има в северните работнически щати на САЩ, Уелс и Северна Англия в Обединеното кралство и т.н.Нещо повече, към тези групи от \"народа\", трябва да се добавят и богатите опортюнисти, които смятат, че Западът трябва да се възползва още повече от привилегированото си положение, като извлече нови ползи за себе си от глобализацията. Това би станало, като се \"изсмучат\" глобалните капитали чрез квазиофшорен статут на Великобритания, САЩ, а защо не на Западна Европа като цяло, като същевременно се забрани предоставянето на блага на други, като се ограничи имиграцията. Програмата Тръмп е всъщност точно това – стена с Мексико, репатриране на капитали и предоговаряне от позиция на силата на всички търговски споразумения.Тоест, макар че се осъществява в името на народа, ВФР всъщност разбива универсалното гражданство на отделни групи, класи, котерии, като сглобява най-неочаквани мнозинства на базата на обещания за запазени привилегии. И то без ангажименти към останалите, които спокойно могат да останат и без базови здравни осигуровки.Второто обяснение на ВФР е културно – тя е протест срещу свободата. Според тази консервативна по своя характер теза, Западът трябва да разгради системите от универсални права, които сам е изградил, да ренационализира ценностите и да наложи по-сериозни форми на социален контрол над изразяване и сдружаване. Трябва да се елиминира \"политическата коректност\", за да може публично да се заклеймяват хомосексуалистите например, както и да се ограничават възможностите им за обществена изява. Трябва да се забранят или ограничат другите религии за сметка на християнството. Трябва да се забрани имиграцията на мюсюлмани и т.н.И тук, както по-горе, се получава парадокс – \"освобождението\" на народа преминава през ограничаването на определени права. Както в света на Оруел несвободата е свобода.Макар че е много раздухван, този антилиберален дискурс не е водещото във ВФР, обаче. (3.- бел.авт.) Ако тя разчита само на него, нейното влияние бързо ще се свие до традиционната ниша на неофашистки, расистки и крайнодесни партии, каквито винаги е имало в поствоенна Европа. В САЩ Ку Клукс Клан със сигурност подкрепят ВФР, но тя не е ККК. Със своя инстинкт Тръмп бързо разбра, че ако даде прекалена тежест на Банън и Брайтбарт, администрацията му бързо ще загуби доверие и ще се превърне в екзотична радикална секта.В този смисъл антилибералните радикали са част от революционното мнозинство, но само част от него. Поради факта, че имат идеология, те са по-шумни и видими от останалите. Но ако останат само те, ВФР бързо би се спихнала, както се случи в Холандия: след целия \"културен\" антиислямистки шум, революционерите взеха около 20%.Толкова същите биха взели и във Франция при една пропорционална система на представителство. Мажоритарните избори – и в англосаксонските държави, и в президентската надпревара във Франция и Австрия – ги изведоха близко до мнозинството, чрез прибавянето на групи, които изобщо не споделят антилиберални ценности.ВФР е всъщност бунт срещу самата политика, доколкото тя е колективно действие в защита на интерес. Политика има там, където хората заедно, чрез взаимодействие, решават своите проблеми. Там, където всеки действа само и изключително за себе си, имаме други форми на общуване – да речем пазар. ВФР е срещу политиката на наднационално ниво и това се вижда много ясно – революционерите са отявлени опоненти и на ЕС, и на НАТО.По-интересното е, че ВФР е и срещу политиката на национално ниво. Недоверието на гражданите в политическите институции е добре известен факт, който ВФР капитализира. За целта революционерите парцелират, разпадат националната общност на заслужаващи и незаслужаващи групи, на патриоти и предатели. Вътрешната политика става различна от класическото понятие на Аристотел. За сметка на нея се налага оксиморонът на Карл Шмит – политиката е противопоставяне на \"приятел\" срещу \"враг\". А врагът са ислямът, хомосексуалистите, чужденците, различните, инакомислещите и пр., и пр.В този смисъл ВФР не е просвещенска революция като тази от 1789 г. или американската война за независимост, а е по-сходна с \"революциите\" от 20-те и 30-те години на XX-ти век в Италия, Германия и Централна Европа. Ето защо уточнението \"фалшива\" революция, или дори контрареволюция, не е произволно.Ако Макрон спечели утре, пикът на ВФР ще е вече преминат: на Запад ще започне постепенно постреволюционно отрезвяване. Дори и Льо Пен да спечели, ВФР ще донесе една основна щета – разпадането на ЕС и НАТО. Това ще е тежък удар върху благосъстоянието на Запада и ако не бъде компенсирано от нова интеграционна вълна, е бърз път към неговия залез. Но в историята са се случвали и по-големи драми. В по-краткосрочен план един по-консервативен елит ще смени временно настоящия, но състезателният характер и плурализмът на политиката ще се запазят.На Изток – в Русия, но и в части на нашия регион, ВФР ще има далеч по-трайни и разрушителни последици. Тук несвободата, неравенството и спасението поединично ще се превърнат в надпартийна държавна политика:– антилиберализмът ще стане (монополна) държавна политика и опонентите му ще са подложени на различен вид гонения. Тази програма е вече изпълнена в Русия, а Унгария, Македония, Полша и други държави правят стъпки в тази посока;– местните еквиваленти на Брайтбарт ще имат монопол в медиите. Медийният плурализъм е така или иначе под въпрос не само в Русия. Овладяването на медиите и налагането на ВФР идеология в тях може да стане технологически лесно и у нас;– антиегалитарианството също е факт – Русия е една от най-олигархичните системи, познати в световен мащаб;– недоверието във всякакви публични, колективни форми на взаимодействие извън семейството и племето също е широко разпространено и лесно може да стане монополна държавна политика. Заклеймяване на чужди агенти, пети колони, предатели и т.н. вече е част от публичния дискурс в много държави в региона. Ако ВФР успее на Запад, това ще стане форма на политика тук.ВФР в този смисъл не е ограничена до Запада. Напротив, поради плитките корени на либералните и демократичните институции на Изток, нейното разгръщане и екстремизация може да се очаква точно тук.Затова сблъсъкът между Макрон и Льо Пен е от пряко значение и за България.(2.) (3.) Цитираното по-горе изследване на Бертелсман показва, че културното деление консерватори-либерали не обяснява популисткия вот в големите западно-европейски демокрации.", "date": "2017.05.06", "title": "Макрон и Великата Фалшива Революция"}
{"url": "http://www.dnevnik.bg/sport/2017/05/06/2966704_manchestur_siti_zae_tretoto_miasto_sled_kategorichna/", "text": "\"Манчестър сити\" победи \"Кристъл палас\" и зае третото място във Висшата лига. Двубоят на \"Етихад\" завърши 5:0 с попадения на Давид Силва, Винсен Комбани, Кевин де Бройне, Рахим Стърлинг и Николас Отаменди. \"Гражданите\" събраха 69 точки, колкото има четвъртият \"Ливърпул\". \"Мърсисайдци\" приемат \"Саутхемптън\" в неделя.Отборът на Хосеп Гуардиола прекъсна серията си от две поредни равенства – с \"Манчестър юнайтед\" (0:0) и \"Мидълзбро\" (2:2). \"Кристъл палас\", който е на 16-ото място с 38 точки, допусна трета поредна загуба.\"Сити\" поведе още във втората минута. Мартин Кели не успя да изчисти добре с глава топката от наказателното поле и я прати право към връхлитащия Силва и испанският национал със силен удар не остави шансове на Уейн Хенеси. Силва вкара най-бързия гол за отбора от февруари 2015 г. Тогава Серхио Агуеро вкара в началните минути срещу \"Нюкасъл\".В заключителните минути на първата част нападателят на гостите Кристиан Бантеке можеше да изравни. Той с глава засече центриране и прати в долния десен ъгъл, но Вили Карайеро успя да спаси.През второто полувреме домакините продължиха да доминират. Четири минути след почивката Компани вкара красив гол, след като получи от Де Бройне в наказателното поле и отправи силен удар от движение. Той вкара за втори път в последните четири мача. Толкова попадения имаше преди това в общо 43 двубоя.В 53-ата минута Де Бройне изпълни майсторски пряк свободен удар и топката се отби от напречната греда. Малко след това белгиецът успя да се разпише след пас на Габриел Жезус с удар от границата на наказателното поле.Резултатът стана 4:0 в 82-ата минута. Де Бройне свали с глава в наказателното поле за Стърлинг, той изчака топката да тупне веднъж, след което нанесе силен удар. Крайното 5:0 оформи Отаменти в добавеното време. Де Бройне направи третата си асистенция в мача, като центрира от пряк свободен, защитникът беше изпуснат и с глава преодоля Хенеси.Следващия двубой на \"гражданите\" е срещу \"Лестър\", а \"Кристъл палас\" ще играе срещу \"Хъл сити\".", "date": "2017.05.06", "title": "\"Манчестър сити\" зае третото място след категорична победа над \"Кристъл палас\""}
{"url": "http://www.dnevnik.bg/sport/2017/05/06/2966721_ansambulut_triumfira_v_mnogoboia_v_arena_armeec/", "text": "Ансамбълът по художествена гимнастика спечели златните медали в многобоя от Световната купа в \"Арена Армеец\". Възпитаничките на треньора Весела Тодорова се качиха на най-високото място на почетната стълбичка с общ резултат от 36.550 - 18.150 на съчетанието си на пет обръча и 18.400 на три топки и две въжета.Втори остана съставът на Украйна, който след изиграване на двете си съчетания събра сбор 36.050 (18.000 на пет обръча и 18.050 на три топки и две въжета).Трета се нареди отборът на Беларус с резултат 31.750.Това е трето злато в многобой от Световна купа за ансамбълът. Преди това те спечелиха в Пезаро, Ташкент и Баку. Треньорът Димитрова определи тази Световна купа като \"най-тежката до момента\".\"Много съм щастлива. Абсолютно заслужени шампионки и на индивидуално, и отборно. Не съм си представяла такова класиране. Най-важното е, че бяха много концентрирани. Има още върху какво да се работи. Има една седмица до европейското първенство в Будапеща. Да се надяваме да вървим само възходящо\", каза президентът на федерацията Илияна Раева.По-рано Невяна Владинова и Катрин Тасева  в многобоя с оценки 74.000 и 70.450.В неделя, 7 май, предстоят финалите на отделните уреди. ", "date": "2017.05.06", "title": "Ансамбълът триумфира в многобоя в \"Арена Армеец\""}
{"url": "http://www.dnevnik.bg/sport/2017/05/06/2966719_borusiia_dade_zaiavka_za_tretoto_miasto_sled_pobeda/", "text": "\"Борусия\" (Дортмунд) победи \"Хофенхайм\" и зае третото място в Бундеслигата. Жълто-черните се наложиха с 2:1 на \"Сигнал идуна парк\", а голмайстори станаха Марко Ройс и Пиер Емерик-Обамеянг, който освен това изпусна и дузпа. Точен за гостите беше Андрей Крамарич.Двата отбора са основни конкуренти за третата позиция два кръга преди края. Разликата помежду им е две точки (60 - 58).Отборът на Томас Тухел поведе още в четвъртата минута. Кастро подаде към Ройс в наказателното поле и сам срещу вратаря Бауман се разписа. Футболистите на \"Хофенхайм имаха основателни претенции, че нападателят на \"Борусия\" е бил в засада, но въпреки след консултация между главния и единия страничен съдия голът беше зачетен.В 13-ата минута беше отсъдена дузпа в полза на домакините заради игра с ръка и зад топката застана Обамеянг, изпълнението му обаче беше неточно - той прати покрай лявата греда.Той обаче успя да се реваншира за пропуска си в 82-ата минута, когато след центриране топката отскочи от дясната греда и нападателят с глава от близо направи добавка.Четири минути преди края на редовното време Лекаш Писчек събори в наказателното поле Сандро Вагнер и гостите получиха дузпа. Крамарич изпълни силно в центъра на вратата без остави шансове на Бюрки.В следващия кръг \"Борусия\" ще играе срещу \"Аугсбург\", а \"Хофенхайм\" гостува на \"Вердер\".Шампионът \"Байерн\" победи с 1:0 \"Дармщад\" на \"Алианц арена\" в мач с опасни положения и пред двете врати. Голмайстор стана Хуан Бернат в 18-ата минута след пас на Франк Рибери. Той получи в наказателното поле и след серия от финтове се разписа.В 86-ата минута гостите можеха да изравнят, но Хамит Алтънтоп изпусна дузпа, която беше отсъдена за нарушение на Бернат.През следващия сезон \"Дармщад\" ще играе във Втора Бундеслига.", "date": "2017.05.06", "title": "\"Борусия\" даде заявка за третото място след победа над прекия си конкурент"}
{"url": "http://www.dnevnik.bg/sport/2017/05/06/2966746_lokomotiv_gorna_oriahovica_shte_igrae_sus_slaviia_za/", "text": "\"Нефтохимик\" ще играе срещу \"Монтана\" за оставане в елита, а в другия бараж \"Славия\" ще срещне \"Локомотив (Горна Оряховица).Отборът от Бургас се наложи с 4:1 над \"Локомотив\" днес и ще приключи на третото място в плейофна група Б, след като кръг преди края на редовния сезон не може да настигне втория \"Берое\", а \"железничарите\" вече изостават на четири точки от \"Нефтохимик\".След загубата старши треньорът на \"Локомотив\" Александър Димитров обяви, че \"много се замисля\" дали да остане начело на отбора.\"Много се замислям дали да остана за баражите, защото не могат по такъв начин да влизат в мача и да имат подобно отношение към играта. Ако, разбира се, футболистите не променят поведението си, но иначе аз гледам себе си и моите грешки\", каза Димитров, който замени на поста Иван Колев.Той добави, че не е видял себераздаване срещу \"Нефтохимик\" и посочи, че отборът е тръгнал добре след неговото идване, но \"в най-неподходящия момент се връщаме там, откъдето започнахме, а това не е добре\".Наставникът на \"Нефотихимик\" Христо Янев заяви, че не си е променил решението и продължава да иска да напусне. Той подаде оставка, но ръководството на клуба не я прие.\"Имам сериозни разногласия с ръководството на \"Нефтохимик\". Не виждам как мнението ми ще се промени и няма как да работя с такива хора. Оставката ми още е там и ако трябва ще депозирам друга молба в реални срокове. Изпълнихме целта да не сме последни в групата\", каза Янев.Той добави, че трябва да има ясни критерии и единомислие в един отбор.", "date": "2017.05.06", "title": "\"Локомотив\" (Горна Оряховица) ще играе със \"Славия\" за оставане в елита"}
{"url": "http://www.dnevnik.bg/sport/2017/05/06/2966735_guardiola_siti_igra_na_mnogo_visoko_nivo/", "text": "Мениджърът на \"Манчестър сити\" Хосеп Гуардиола обяви след победата с 5:0 над \"Кристъл палас\", че единствено от отбора зависи дали ще играе в Шампионската лига и през следващия сезон.\"Сити\" зае третото място в класирането с 69 точки, колкото има и четвъртият \"Ливърпул\". \"Мърсисайдци\" приемат \"Саухемптън\" в неделя.\"Нашият отбор игра на много високо ниво. Радвам се, че феновете ни се насладиха на много голове\", каза испанецът.В следващия кръг \"гражданите\" ще се изправят срещу \"Лестър\", който днес победи с 3:0 \"Уотфорд\".\"Челси\", \"Тотнъм\", \"Манчестър сити\", \"Ливърпул\", \"Манчестър юнайтед\", \"Арсенал\" и дори \"Евертън\" имат амбицията да играят в Шампионската лига. За всички тези отбори е важно това да се случи. Но всичко зависи само от нас\", добави Гуардиола.Мениджърът на \"Кристъл палас\" Сам Алърдайс обяви, че не иска услуги в борбата за оцеляване на отбора. \"Орлите\" на 16-ото място с 38 точки при оставащи им два мача до края.\"Искам отборът сам да си спечели оставането, а не да чакаме нещо от някого. По никакъв начин няма да се получи по другия начин. Просто искам да си го извоюваме\", каза Алърдайс.", "date": "2017.05.06", "title": "Гуардиола: \"Сити\" игра на много високо ниво"}
{"url": "http://www.dnevnik.bg/politika/2017/05/06/2966727_bivshi_ministri_i_deputi_shte_sutrudnichat_v_parlamenta/", "text": "Бивши министри и народни представители, неуспели кандидат-депутати и адвокати - това са част от хората, които ще сътрудничат в Народното събрание, показа проверка на \"Дневник\". На сайта на парламента към информацията за всеки депутат има и раздел \"нещатен сътрудник\", където всеки може да избере до трима души.Всеки народен представител посочва с каква тема ще се занимава помощникът му. Например Стефан Данаилов от БСП е избрал трима, като за Невяна Пешева Малчева (началник на кабинета му като културен министър ) е посочил, че ще сътрудничи за \"цялостната му дейност. Останалите двама - Емил Жаклен Бехар ще се грижи за \"дейността по организационно - технически\", а бившият директор на БНТ Иван Токаджиев ще помага на Данаилов за \"медийното законодателство и културата\"ще получава сътрудничество \"по политически въпроси\" от бившия военен министър от същото правителство - Елена Йончева, която е депутат за първи път ще бъде съветвана от Емил Димитров Райнов, който беше народен представител от левицата в предишния парламент. Той ще помага по \"политическите въпроси и законодателство\".Лидерът на левицата Корнелия Нинова ще бъде съветвана от бившия заместник-председател на парламента Янаки Стоилов и от Бояна Бозаджиева, която ще сътруднични по \"политически и медийни въпроси\". В предишния парламент тя е изпълнявала същата функция, но за депутата Кирил Добрев.Весела Лечева пък ще бъде съветвана от бившия социален министър Емилия Масларова, която ще сътрудничи по \"младежката заетост и други социалнополитически проблеми\". Народният представител Таско Ерменков ще бъде съветван от бившия министър на регионалното развитие - Асен Гагаузов, като ресорът му е \"политически въпроси и законодателство\". Друг депутат от левицата - Филип Попов ще има двама сътрудници - Светлин Красимиров Симеонов, който ще сътрудничи \"организационно - технически\", а спортистът и бивш народен представител в 42-то Народно събрание Таню Киряков ще го съветва за младежката политика и политически въпроси.,като един от тях беше шефът на охраната му, в това Народно събрание засега той не е избрал помощници. Доскорошната пиарка на ДПС Велислава Кръстева, която е първи мандат народен представител, е избрала Денка Василева за сътрудник по комуникации. Тя е един от бившите собственици на списание \"Тема\".Бившият заместник-министър на правосъдието в кабинета на Пламен Орешарски - Сабрие Сапунджиева, която беше на трето място в листата на ДПС в Благоевград, където водач беше и Делян Пеевски, сега ще сътрудничи на народния представител Хамид Хамид.-  - брат на адвоката Момчил Мондешки, който беше един от основните участници в разговорите по скандала \"Яневагейт\". По европейски въпроси Ибрямов ще получава сътрудничество от Айхан Етем - депутат от движението в предишния парламент.Сред сътрудниците на ГЕРБ също има бивши депутати. Лидерът на парламентарната група Цветан Цветанов си е избрал Стоян Марков Младенов с ресор \"транспорт\". Той е изпълнявал същата длъжност и към друг депутат от партията в предишен мандат.А Десислав Чуколов е ангажирал трима \"помощници\", сред които и Деница Гаджева, жената, от която лидерът на партията Волен Сидеров има дете. Тя беше сътрудник и в предишния парламент.ГЕРБАлександър Мацурев - Георги Иванов Икономов - регионална политикаАлександър Ненков - Румен Стефанов Стоилов - регионалното развитиеАлтамир Адамов -Боряна Юлиянова Генова - икономиката и правните въпросиВладислав Николова - Владислав Димитров Монов - регионална политикаГеорги Марков - Иван Славчев Подолински - информационни технологииДимитър Бойчев Петров - Семир Хусеин Абу Мелих - здравеопазванеЖивко Мартинов - Валентин Атанасов Николов - околна среда и водитеОлга Ивелинова Пейчева - земеделиеПламен Тачев Петров - Атанас Любомиров Найденов - регионална политикаСтанислав стоянов Иванов - Желю Тодоров Бурилков - сухопътен и въздушен транспортХристо Гаджев - Атанас Андонов Бояджиев - икономическа политикаАлександър Симов- Милко Петров Багдасаров - проблемите на околната средаАнтин Лутев - Михаил Стоянов Балев - организационно - технически въпросиВесела Лечева - Емилия Радкова Масларова - младежката заетост и други социалнополитически проблемиГеорги Георгиев Михайлов - Альоша Маков Даков - законодателствотоГеорги Димитров Андреев - Атанас Стойнов Пъдев - организационни и политически въпросиДаниел Петков Йордавно - Сияна Атанасова Фудулова - регионални въпроси и законодателствоДора Янкова - Румяна Крумова Тодорова - регионална политика , местно самоуправление и законодателствоИван Валентинов Иванов - Димитър Стоянов Дъбов - политически въпроси , регионална политика и сигурностИван Димов Иванов - Борислав Гуцанов Гуцанов - местната политика и законодателствоИван Ибришимов - Асен Атанасов Златев - здравеопазванетоИлиян Ангелов Тимчев - Огнян Цветков Иванов – здравеопазванеКольо Минев - Георги Минев Хараланов - сигурността и отбранатаКрум Зарков - Георги Илиев Хаджийски - законодателство и организационни въпросиМанол Трифонов Генов - Петър Василев Мутафчиев - законодателството и в 17-и Пловдивски МИРНиколай Иванов Цонков - Станислав Райчев Велинов - висшето образование; Стоян Проданов Иванов - организационни и регионални въпросиМихаил Ивайлов Христов - Димитър Николов Димитров - социално - икономическото законодателствоЕмил Кръстев Бошкилов - Емил Страхилов Костадинов - местната политика и законодателствотоПетър Бойков Цветанов 0 Христо Цветанов Монов - законодателствоПетър Георгиев Кънев - Анатоли Димитров Йонов - организационно - технически въпросиСветла Бъчварова - Явор Бориславов Куюмджиев - регионални въпроси и законодателствоСтоян Мирчев - Мариана Радева Бояджиева - образованието , науката , културата и младежката политикаЧавдар Велинов - Петър Илиев Дулев - регионални въпроси и законодателствоГеорги Колев Колев - Велизар Милков Чолаков - административната оптимизация и обществените политики;Владимир Димитров Дончев - околната среда и води; Николай Георгиев Колев - икономиката и здравеопазванетоЙордан Апостолов - Жеко Велев Кунев - земеделието ;Милко Великов Пенчев - европейското и гражданско правоМаргарит Николаева Николова - Иван Тодоров Димитров - спортМилен Василев Михов - Николай Станев Проданов - образование, наука и правни въпроси; Свилен Милков Тутеков - образование и религиозни въпросиСтанислав Станилов - Георги Михайлов Сенгалевич - култура; Станил Станиславов Станилов - образование и наукаХристиян Радев Митев - Георги Стоянов Ваташки - медийна политика; Орлин Димитров Колев - правоГергана Желязкова Стефанова - Радиана Красимирова Цонева - икономически въпроси", "date": "2017.05.06", "title": "Бивши министри и депути ще сътрудничат в парламента"}
{"url": "http://www.dnevnik.bg/istorii_na_denia/2017/05/06/2966744_nai-chetenoto_v_dnevnik_boiko_borisov_brad_pit_i_slavi/", "text": "1.  - 46 362 прочитания.2. ) - 29 930 прочитания.3.  - 20 266 прочитания.4.  - 20 058 прочитания.5.  - 19 704 прочитания.6.  - 18 653 прочитания.7.  - 16 366 прочитания.8.  - 16 212 прочитания.9.  - 15 626 прочитания.10.  - 13 995 прочитания.", "date": "2017.05.06", "title": "Най-четеното в \"Дневник\": Бойко Борисов, Брад Пит и Слави Трифонов"}
{"url": "http://www.dnevnik.bg/sport/2017/05/06/2966751_napoli_vze_domakinstvoto_si_sreshtu_kaliari_i_zae/", "text": "\"Наполи\" победи \"Каляри\" и излезе на второто място в Серия А. Двубоят на \"Сан Паоло\" завърши 3:1, като белгийският национал Дрис Мертенс вкара два гола. Другото попадение беше дело на Лоренцо Инсиние.Отборът на треньора Маурицио Сари събра 77 точки и изпревари \"Рома\". В неделя \"вълците\" приемат \"Милан\" от 21.45 ч.\"Наполи\" стигна границата от 100 гола във всички турнири през този сезон. През миналата кампания отборът вкара общо 106.Неаполитанци създадоха повечето интересни положения в срещата и можеха да постигнат по-изразителна победата.Резултатът беше открит във втората минута, когато Фауза Гулам центрира отляво и в наказателното поле Мертенс с удар от близо се разписа.Почти веднага след почивката отново белгиецът беше в центъра на вниманието. Той получи на дъгата на наказателното поле и с плътен удар прати в долния десен ъгъл. Мертенс, който днес празнува 30-ия си рожден ден, вкара 30-ия си гол за \"Наполи\" за сезона във всички турнири.Той асистира за третия гол, отбелязан от Инсиние. Италианският национал беше изпуснат в наказателното поле и с от близо не остави шансове на вратаря.\"Наполи\" продължи да доминира, но след контраатака във втората минута на добавеното време Диего Фариас оформи крайното 3:1.В следващия кръг \"Наполи\" гостува на \"Торино\", а \"Каляри\", който е 13-и в таблицата, приема \"Емполи\".", "date": "2017.05.06", "title": "\"Наполи\" взе домакинството си срещу \"Каляри\" и зае второто място"}
{"url": "http://www.dnevnik.bg/evropa/2017/05/06/2966713_hiliadi_poliaci_protestiraha_sreshtu_iaroslav_kachinski/", "text": "Хиляди поляци участваха в протестен поход в полската столица Варшава срещу популистката управляваща партия на Ярослав Качински, съобщи БТА, като цитира \"Асошиейтед прес\".Проявата бе наречена \"Поход на свободата\". Първо, участниците в нея се събраха на централен площад, където изслушаха речи на оратори, описали политиките на партията на Качински като атаки срещу демократичните основи на Полша. После демонстрацията прерасна в шествие през града.По данни на кметството на Варшава в протестната проява са участвали 50 хиляди души, което е доста по-малко в сравнение с 240-те хиляди души, участвали в големите антиправителствени протести от март 2015 г.Обществената подкрепа за полската \"Гражданска платформа\" - най-голямата опозиционна партия в страната - надмина подкрепата за управляващата  за първи път от две години, сочат резултатите от  анкета.Европейската комисия обвини правителството на \"\" в опити да подкопае демокрацията с реформа на Конституционния съд. Управляващите във Варшава сега планират и реформа на съдебната система, което е обект на силни критики от организации за защита на човешките права.", "date": "2017.05.06", "title": "Хиляди поляци протестираха срещу Ярослав Качински"}
{"url": "http://www.dnevnik.bg/sport/2017/05/06/2966773_ivo_angelov_specheli_srebro_ot_evropeiskoto_po_borba_v/", "text": "Иво Ангелов спечели сребърен медал в категория до 59 килограма на Европейското първенство по борба в класическия стил в Нови Сад.32-годишният перничанин загуби на финала с 1:3 точки от представителя на домакините Кристиян Фрис, който донесе първа континентална титла в историята на сръбската борба.Фрис започна агресивно и успя да поведе с 3:0 точки, като запази преднината си до края на първата част.След почивката Ангелов опита да отвърне с по-активни действия, но успя да вземе само точка от пасивност на съперника, който се защитаваше добре и не позволи успешна атака на съперника си.Ангелов заслужи шесто отличие от европейски първенства в кариерата си. Той е континентален шампион от Тбилиси 2013, като вече има още три сребърни и две бронзови отличия.Българинът, който е световният първенец от Будапеща 2013, стартира с победа над турчина Хамет Рустем, който се отказа заради травма в 4:40 минута на срещата при 3:0 точки за българина.На четвъртфиналите Ангелов се наложи със 7:1 точки над унгареца Ерик Торба, а на полуфиналите той детронира шампиона от Рига 2016 Мингиян Семьонов, след като обърна руснака от 0:2 до 3:2 точки.Мингиян в последствие взе бронза след убедително 5:0 над Торба.", "date": "2017.05.06", "title": "Иво Ангелов спечели сребро от европейското по борба в Нови Сад"}
{"url": "http://www.dnevnik.bg/sport/2017/05/06/2966781_real_razgromi_granada_s_chetiri_gola_za_edno_poluvreme/", "text": "\"Реал\" постигна категорична победа при гостуването си на \"Гранада\". Белите се наложиха с 4:0, като Хамес Родригес и Алваро Мората се разписаха на два пъти. Всички попадения бяха реализирани през първото полувреме.Треньорът Зинедин Зидан беше направил няколко промени в титулярния си състав, като даде почивка на основните си футболисти преди реванша с \"Атлетико\" в полуфинала от Шампионската лига.С този успех \"Реал\" събра 84 точки, колкото има и \"Барселона\". Двата отбора заемат първите две места. Каталунците победиха по-рано през деня с 4:1 \"Виляреал\".Белите започнаха агресивно и бързо взеха аванс. В третата минута Лукас Васкес проби отдясно дълбоко в наказателното поле и подаде към Хамес Родригес, който я насочи в мрежата от два метра. Вторият гол не закъсня. Коентрао центрира отляво, а колумбиецът вкара втория си гол, като този път се разписа с глава.Домакини трудно успяваха да удържат атаките на съперника си. В 30-ата минута Данило проби отдясно и върна ниско към точката за дузпа, където Алваро Мората стреля моментално с вътрешен удар се разписа. Топката се удари в напречната греда и премина зад голлинията.В 35-ата гостите проведоха бърза атака, при която Марко Асенсио напредна и подаде вляво към Мората. Централният нападател финтира бранител и технично насочи високо по диагонала за 4:0.Вратарят Очоя така и не направи спасяване преди да допусне четирите попадения.След почивката гостите от \"Сантиаго Бернабеу\" продължиха да доминират, като Данило, Рамос и Васкес направиха пропуски.\"Гранада\" можеше да вкара почетен гол в 80-ата минута, но удара на Мартин Хонгла премина над вратата.", "date": "2017.05.06", "title": "\"Реал\" разгроми \"Гранада\" с четири гола за едно полувреме"}
{"url": "http://www.dnevnik.bg/istorii_na_denia/2017/05/06/2966747_nai-komentiranoto_v_dnevnik_tretiiat_kabinet_borisov_i/", "text": "1.  - 223 коментара.2.  - 216 коментара.3. ) - 200 коментара.4.  - 183 коментара.5.  - 177 коментара.6.  - 175 коментара.7.  - 174 коментара.8.  - 173 коментара.9. - 156 коментара.10.  - 151 коментара.", "date": "2017.05.06", "title": "Най-коментираното в \"Дневник\": Третият кабинет \"Борисов\" и събития на 1 май"}
{"url": "http://www.dnevnik.bg/sport/2017/05/06/2966776_laipcig_shte_igrae_v_grupite_na_shampionskata_liga/", "text": "\"Лайпциг\" победи с 4:1 Херта в Берлин в двубой от 32-ия кръг на Бундеслигата и си гарантира участие в групите на Шампионската лига през следващия сезон.Отборът Ралф Хазенхютъл прекъснаха серия от две поредни равенства и събраха 66 точки на второто място. Разликата с третия \"Борусия\" (Дортмунд) е шест. По-рано днес жълто-черните победиха с 1:0 \"Хофенхайм\".Гостите откриха резултата в 11-ата минута, когато Тимо Вернер засече с глава центриране на Марсел Забитцер от дясно. Те удвоиха в 54-ата минута след груба грешка на вратаря Руне Ярстейн. Норвежкият страж се подхлъзна при опита си да изчисти върната към него пас и топката попадна в краката на Юсуф Поулсен в наказателното поле, който веднага подаде към Вернер и той отблизо засече в празната врата, за да вкара 19-ия си гол в Бундеслигата за сезона.\"Херта\" рядко застрашаваше вратата на съперника, но в 85-ата минута успя да намали изоставането си. Владимир Дарида центрира от фаул от ляво към далечната греда към Ведад Ибишевич, който игра с глава, след което топката се отби от главата на резервата Рани Кедира и влезе във вратата.Минута преди края \"Лайпциг\" реши всичко с трето попадение. При бърза контраатака резервата Дейви Зелке напредна от ляво, навлезе в наказателното поле и от малък ъгъл преодоля Ярстейн за 3:1.Във втората минута на добавеното време Зелке вкара втори гол за крайното 4:1, след като се измъкна сам в ляво в наказателното поле и реализира.Столичани допуснаха втора загуба в последните си девет домакинства в първенството и останаха на пето място с 46 точки.", "date": "2017.05.06", "title": "\"Лайпциг\" ще играе в групите на Шампионската лига"}
{"url": "http://www.dnevnik.bg/sport/2017/05/06/2966778_pirin_i_beroe_zavurshiha_pri_ravenstvo_liderut_v/", "text": "\"Пирин\" и \"Берое\" завършиха при равенство в трети пореден мач. Двубоят от 31-ия кръг от втората осмица завърши 1:1 и победилят в група Б ще се реши в последния кръг. Благоевградчани имат 43 точки, а старозагорци са с две по-малко.Двата отбора показаха динамичен и открит футбол, положенията обаче почти изцяло липсваха и единствено индивидуално изпълнение на Станислав Костов направи разликата преди почивката.В 27-ата минута Станислав Костов направи двойно с Даниел Младенов и с плътен шут прати в горния ляв ъгъл на вратата за 1:0.След почивката Ферарио Спасов замени Кохей Като, като на негово място пусна Карлос Охене, който изигра ключова роля за изравнителното попадение в 63-ата. Ганаецът получи с гръб към вратата, завъртя се бързо и пусна напред за Жуниор Мапуку, нападателят избегна плонжа на вратарят и на празна врата не сгреши.В 79-ата Борислав Цонев получи в наказателното поле, пробва удар в близкия на вратаря ъгъл, но Макенджиев отклони в страничната греда.\"Берое\" приема \"Нефтохимик\" в следващия мач, а \"Пирин\" гостува на \"Локомотив\" (Горна Оряховица).", "date": "2017.05.06", "title": "\"Пирин\" и \"Берое\" завършиха при равенство, лидерът в групата ще се реши в последния кръг"}
{"url": "http://www.dnevnik.bg/sport/2017/05/06/2966771_mesi_suares_i_neimar_minaha_100_gola_za_barselona_vuv/", "text": "Лионел Меси, Луис Суарес и Неймар минаха границата от 100 гола за \"Барселона\" във всички турнири през този сезон, след като и тримата се разписаха за успеха на каталунците с 4:1 над \"Виляреал\".Меси се разписа на два пъти и петдесет и едно от стоте са отбелязани от него, който той стана първият футболист от петте топ първенства в Европа с толкова голове през сезона. Суарес има 34, а Неймар - 16.Уругвайският нападател вече има сметката си 83 гола в Примера дивисион от 95 мача, колкото успя да постигне и Христо Стоичков в 175 двубоя.С тази победа \"Барселона\" събра 84 точки на първото място. Вторият \"Реал\" е с 81. Белите гостуват на \"Гранада\" от 21.45 ч. тази вечер. Отборът на Зинедин Зидан е и с мач по-малко.Резултатът на \"Камп ноу\" беше открит в 21-ата минута, когато Суарес подаде към Меси в наказателното поле, а той веднага намери Неймар и бразилецът от близо не сгреши.Гостите успяха да изравнят 11 минути след това. Бакамбу се възползва от грешка в средата на терена и пробив в наказателното поле, където технично прати топката покрай Андре тер Щеген. Домакините обаче си върнаха преднината в края на първата част. Меси овладя пред дъгата, финтира защитник и със добре премерен удар прати в долния ляв ъгъл.В 69-ата минута Серджи Робредо подаде към Суарес, който проби в наказателното поле и след като се справи с двама защитници преодоля и вратаря за 3:1.Крайният резултат беше оформен в 82-ата минута, когато след игра с ръка при удар на Суарес каталунците получиха дузпа и Меси изпълни в стил \"Паненка\".В следващия кръг \"Барселона\" гостува на \"Лас Палмас\".", "date": "2017.05.06", "title": "Меси, Суарес и Неймар минаха 100 гола за \"Барселона\" във всички турнири"}
{"url": "http://www.dnevnik.bg/sport/2017/05/06/2966783_iguain_spasi_juventus_ot_zaguba_sreshtu_torino_s_kusen/", "text": "\"Ювентус\" се пребори за равенство в емоционално дерби срещу \"Торино\". Двубоят от 35-ия кръг на Серия А завърши 1:1, като нападателят Гонсало Игуаин стана голмайстор във втората минута добавеното време.\"Бианконерите\" не успяха да спечелят у дома за първи път от 591 дни. На 23 септември 2015 г. отборът направи 1:1 срещу \"Фрозиноне\".\"Ювентус\" събра 85 точки на върха и е на победа от шеста поредна титла, като разликата с втория \"Наполи\" е осем. В неделя третият \"Рома\", който има 75, ще играе срещу \"Милан\".Отборът на Масимилиано Алегри направи много сериозни пропуски в мача, като един от тях беше на Сами Кедира в 69-ата минута при резултат 0:1. Германецът получи страхотен пас от Пауло Дибала в наказателното поле и от чиста позиция прати високо над вратата.През първото полувреме Мехди Бенатия удари напречната греда след удар с глава, а минути преди почивка Джо Харт спаси удар на излезлия срещу него Дибала.Гостите откриха в 52-ата минута, когато Адем Ляич изпълни майсторски пряк свободен удар, като прати в точно в горния десен ъгъл, а вратарят Нето не помръдна.Малко след това Африе Акуа получи втори жълт картон и това повиши страстите. Треньорът на \"Торино\" Синиша Михайлович навлезе на терена, за да търси обяснение от съдията и беше изгонен на трибуните.\"Биковете\" приеха играта в половината си, но не успяха да удържат до края. Във втората минута на добавеното време Миралем Пянич подаде към Игуаин, който от границата на наказателното поле не остави шансове на Харт. Аржентинецът реализира 24-ия си гол от началото на сезона в първенството.", "date": "2017.05.06", "title": "Игуаин спаси \"Ювентус\" от загуба срещу \"Торино\" с късен гол"}
