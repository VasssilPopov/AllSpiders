{"url": "https://www.dnevnik.bg/evropa/regioni/2019/11/05/3987401_borisov_i_oshte_16_lideri_na_es_prieha_deklaraciia_v/", "text": "\"Кохезионната политика представлява ключов инструмент за инвестиции на ЕС. Тя подпомага реалното сближаване на регионите и държавите членки в общността, както и функционирането на вътрешния пазар, увеличаването на растежа, конкурентоспособността, създава заетост, улеснява преминаването към нисковъглеродна икономика\". Това записаха в декларация българският премиер Бойко Борисов и още 16 лидери на държавите от групата \"Приятели на кохезията\", чиято  среща на високо равнище се проведе днес  в Прага, съобщи правителствената пресслужба. В документа се изтъква, че кохезионната политика трябва да продължи да се базира на целите, както са посочени в Договора за функционирането на ЕС, като в същото време тя е важно средство за справяне с новите предизвикателства, включително климатичните промени, индустриалната трансформация и демографските въпроси.  Поради това е от жизненоважно значение да се запази нивото на финансиране на кохезионната политика до размерите от многогодишната финансова рамка (МФР) 2014-2020 г. в реално изражение, се акцентира в Декларацията от Прага. Според лидерите на 17-те държави от ЕС, които я подписаха, значителните съкращения в бюджета, включени в предложението за МФР 2021-2027 г., крият риск да се попречи на изпълнението на важните за ЕС цели. В този контекст се подчертава, че гъвкавостта във фазите на програмиране и прилагане е предпоставка за гарантиране на гладкото, ефективно и ефикасно протичане на кохезионната политика. В документа се посочва, че трябва да се осигуряват едновременно благоприятна среда за бенефициентите и адекватна степен на гъвкавост, за да могат регионите и държавите членки да изпълнят своите приоритети. Така те ще могат и да отговорят на нуждите си от инвестиции като се отчитат различните им икономически условия. Този подход трябва да бъде отразен в прилагането на целите на Европейския семестър в рамките на кохезионната политика, се изтъква в декларацията. \"Призоваваме всички лидери и институции на ЕС да се стремят към приключване на преговорите и към постигане на съгласие по един честен и балансиран компромис по МФР за периода 2021-2027 г.\", се заключава в Декларацията от Прага. Решение за дългосрочния бюджет на ЕС  не се очаква  до края на годината. Страните продължават да имат различни мнения не само за цялостния размер на седемгодишния бюджет, но и за средствата, отделяни за големи политики, като кохезия и земеделие, както и за въвеждането на нови условия за отпускането им, по-конкретно  спазването на върховенството на закона .", "date": "2019.11.05", "title": "Борисов и още 16 лидери на ЕС приеха декларация в защита на кохезионната политика"}
{"url": "https://www.dnevnik.bg/kultura/2019/11/05/3987333_daniel_nenchev_jurnalist_pri_vzemaneto_na_intervju/", "text": "                         - С телевизиите и радиото са хиляди. Реших да събера най-добрите от тях на едно място - в книга. Вярвам на Жан-Клод Кариер и Умберто Еко, че книгите са повече от нулите и единиците на дигиталния ни живот. Плюс това тези интервюта си струват. Не защото съм ги правил аз, а защото са с най-интересните българи въобще. С тези от нас, които са постигнали най-много по света. Чрез проявленията на своя талант в изкуството те са повлияли на милиони хора. Важно ми е техните истории, възгледи и идеи да са в оборот, особено днес. Възнамерявам да преведа книгата и да я популяризирам и по света. - Важна е добрата подготовка. Преди всичко любопитството. Но най-вече обичта към човешкото същество. Изчитам, гледам и слушам всичко възможно. После се стремя да не ползвам нищо от това. - Каквато е била винаги - да го променят до неузнаваемост. Вземете Ренесанса, \"Бийтълс\", Чарли Чаплин, Жак Превер или Кристо и ще видите блестящи примери за това. Днес обаче повече от всякога всичко зависи и от окото на онзи, който гледа. И играта е още по-интересна. - Съвсем естествено е повечето хора да се интересуват от въпросите на тялото, а не от въпросите на духа. Едното е видимо, другото - не. Новинарските подходи се харчат повече, защото вземаме решения с шест емоции - една положителна, една неутрална и четири негативни. Оцелявайки, през повечето време сме заети с отрицателните. А и обществото ни тепърва се изчаква по пирамидата на потребностите на Маслоу ( теория за мотивите в живота на хората на американския психолог Ейбрахам Маслоу). Предаването ми се отличава с разточителния лукс да се занимава с теми, свързани с дизайн, архитектура, съвременно изкуство и бъдеще, а не с чалга, сеир и злободневие. - Огромна. В телевизиите обикновено се бърза - това е надпревара с времето и с дистанционното. Участниците са в стрес. Двата типа интервюта предполагат различни начини на възприемане. Интервютата в печатни медии са много по-трудоемка, но и по-съдържателна работа. Благодарен съм на Bulgaria ON AIR, че сега имам възможността и ефирното време да правя по-задълбочени интервюта и в предаването ми \"Мултимедия\". - От Димитър Динев научих, че любовта също може да бъде родина. От Райна Кабаиванска, че свободата е липсата на страх. Когато заминава за Италия, тя е вербувана и от руснаци, и от американци, но не се поддава.... Теди Москов всеки път изненадва с неизчерпаемата си енергия за остроумия, каламбури, препратки и цитати. Интервюто ми с него е специално за книгата. Теодор Ушев и Георги Господинов също винаги имат какво интересно да кажат. Димитър Маринов в разговор, който продължи близо 3 часа, ме изненада с възгледите си за границите. Човек с изключителна история, която ме изуми. - Няма да забравя как интервюто ми с Диана Добрева започна, докато тя яростно блъскаше врати в Народния театър под някакъв нейн режисьорски афект. Велика красота! Стана чудесно интервю. - Казаното от тези хора да има смисъл и след години. Думите им да имат свойството да обясняват, да утешават, да радват, да вдъхновяват, да бъдат инструмент за действия. Избрах именно тези хора, защото технните постижения са наистина значими в България и извън нея. Тези примери са възможност за разговор както помежду ни, така и с други човешки същества. Чрез тези примери ние се сдобиваме със спокойствието, че сме част от света и надмогваме пасивите от това, че живеем в наследството от държава затвор. - 30-годишнината от официалното начало на демократичните промени за мен е възможност за три неща: за празнуване, за преосмисляне на особеностите на националния ни характер, но и за обсъждането на конкретни идеи за по-светло бъдеще без социалистическата утопия. Ето и три такива идеи. Илия Троянов предлага не граници огради, а морални граници, които да дефинират какво е да си част от Европейския съюз. Теодосий Спасов на свой ред има идея за това да се създаде изкуство, чрез което да се поставят граници в понятието \"достатъчност\". А Кристо твърди, че изкуството е над всичко.", "date": "2019.11.05", "title": "Даниел Ненчев, журналист: При вземането на интервю най-важна е любовта към човека"}
{"url": "https://www.dnevnik.bg/sviat/2019/11/05/3987413_boris_djonsun_iska_da_otprishti_tachurizum_na_steroidi/", "text": "Британският премиер Борис Джонсън иска да си присвои Брекзит, за да \"отприщи тачъризъм на стероиди\", като унищожи регулациите и ориентира Обединеното кралство към американски икономически модел, заяви днес лидерът на опозиционната Лейбъристка партия  Джереми Корбин , цитиран от агенция \"Ройтерс\". \"Това което искат консерваторите на Борис Джонсън, е да си присвоят Брекзит, за да отприщят тачъризъм на стероиди. Вот в подкрепа на консерваторите на Джонсън е вот на предателство към нашата Националната служба за здравеопазване (НСЗ) и предлагането й на безценица на Тръмп\", каза Корбин. Лейбъристкият лидер направи препратка към бившият министър-председател от консерваторите  Маргарет Тачър , която приватизира множество държавни индустрии, отбелязва \"Ройтерс\". Според  Корбин  правителството на Джонсън ще включи британската здравна система в търговското споразумение със САЩ след Брекзит. Това отношение към НСЗ не е грешка или случайност, а е налице, защото консерваторите на Джонсън искат да си присвоят Брекзит, за да продадат НСЗ на безценица, да продадат на безценица работниците ни, като ги лишат от правата им, заяви той в реч в лондонско предградие. Искат да ни запратят на най-ниското равнище на стандартите и защитата. Искат да ни приближат до по-либерализиран американски модел на управление на икономиката, предупреди Корбин. Той отказа да уточни дали лейбъристите ще спрат  процеса на Брекзит , за да съставят коалиция, ако никоя партия не спечели мнозинство на изборите през декември. \"Мога да кажа само, че водим кампания да спечелим тези избори с лейбъристко правителство на мнозинството, а не за да съставяме коалиция с някого\", заяви Корбин в отговор на въпрос дали лейбъристите ще отменят чл. 50, за да си осигурят подкрепата на Либералните демократи в евентуален парламент без ясно мнозинство. Проевропейската партия  Либерални демократи  заяви днес, че няма да съдейства на лейбъриста Корбин да стане премиер след изборите. \"Абсолютно категорично изключвам възможността Либералните демократи да гласуват за настаняване на Корбин на \"Даунинг стрийт\" 10\", заяви партийната лидерка Джо Суинсън, обявявайки началото на предизборната си кампания в Лондон./ БТА", "date": "2019.11.05", "title": "Борис Джонсън иска да отприщи \"тачъризъм на стероиди\", обвини го опозицията"}
{"url": "https://www.dnevnik.bg/kultura/2019/11/05/3987402_ministerstvo_na_kulturata_razdade_otlichiiata_si_za/", "text": "Министърът на културата Боил Банов отличи с почетни награди и знаци на Министерството на културата 41 дейци и институции по повод 1 ноември – Деня на народните будители на церемония, провела се днес в галерия \"Средец\", съобщиха от институцията. За спросветителска дейност и принос към развитието и популяризирането на българската култура на редица читалищни дейци, преводачи, библиотекари и учени бяха раздадени награди \"Златен век\", почетни знаци \"Печат на цар Симеон Велики\" и грамоти. Най-високата награда на Министерството на културата - \"Златен век\" – огърлие и грамота, за изключителен принос в развитието и популяризирането на българската култура и изкуство, получиха: - проф. Мирослав Попсавов – диригент на църковния хор при катедралния храм \"Св. Неделя\"; - примабалерината Красимира Колдамова; - проф. Дора Христова – създател и диригент на \"Мистерия на българските гласове\"; - оперната певица Красимира Стоянова; - Кирил Чирпанлиев – фолклорист, дългогодишен ръководител на ФТА \"Балкан\"; - проф. Милчо Василев – ректор на Академията за музикално и танцово изкуство в Пловдив. Наградата на Министерството на културата \"Златен век\" – звезда и грамота, за значим принос в развитието и популяризирането на българската култура и изкуство, получиха: - Ценко Минкин – композитор и музикант; - Огнян Тодоров – директор на Регионален природонаучен музей в Пловдив; - Геновева Василева – киновед и филмов критик; - доц. Петко Христов – етнограф, Институт за етнология и фолклористика с етнографски музей при БАН; - проф. Любомир Стойков – културолог и изкуствовед, естет; - Николай Дойнов – председател на Съюза на народните читалища; - проф. Анастас Герджиков – ректор на СУ \"Св. Кл. Охридски\". Почетен знак \"Печат на цар Симеон Велики\" – сребърен, за принос в развитието и популяризирането на българската култура и изкуство, получиха: - Емил Павлов – председател на българската секция на Международния съвет на организаторите на фестивали за фолклор и традиционни изкуства /CIOFF/; - Йотко Кадемов – писател; - Руско Русев – ръководител на Представителния ансамбъл за народни песни и танци \"Китна Тракия\", Хасково. С почетен знак \"Печат на цар Симеон Велики\" – златен, грамота за принос в развитието и популяризирането на българската култура и изкуство, както и във връзка с отбелязване на кръгла юбилейна годишнина, бе отличена: - Народна библиотека \"П. Р. Славейков\", В. Търново, която отбелязва своята 130-годишнина. С Грамота за принос в развитието и популяризирането на българската култура и изкуство и по повод Деня на народните будители, са отличени: - Стефка Петрова – архивист; - д-р Калинка Анчова – архивист; - Вълчо Златилов – архивист; - Борислав Дряновски – архивист; - Виктория Жекова – библиотекар при НЧ \"Д. Войников 1856\", гр. Шумен; - Мирослава Илиева Лилова – председател на НЧ \"Развитие 1869\", Дряново; - Антоанета Александрова Ставрева – секретар на НЧ \"Развитие 1869\", Дряново; - Иван Йорданов Иванов – хореограф; - Мария Далчева – преводач; - Анжелина Пенчева – преводач; - Ася Григорова – преводач; - Мария Петкова – преводач; - Силвия Борисова – преводач; - Борис Илиев Иванов – преподавател и хореограф. С Грамота за принос в развитието и популяризирането на българската култура и изкуство, както и във връзка с отбелязване на юбилейни годишнини, бяха отличени: - Фолклорен танцов ансамбъл \"Балкан\", София – 65 години; - Регионална библиотека \"Хр. Ботев\", Враца – 65 години; - Регионална библиотека \"Хр. Смирненски\", Плевен – 65 години; - Регионална библиотека \"Захарий Княжески\", Ст. Загора – 65 години; - Регионална библиотека \"Н. Фурнаджиев\", Пазарджик – 60 години; - Регионална библиотека \"Емануил Попдимитров\", Кюстендил, 60 години; - Регионална библиотека \"Н. Й. Вапцаров\", Кърджали – 60 години; - Регионална библиотека \"Николай Вранчев\", Смолян – 60 години; - Регионална библиотека \"Петър Стъпов\", Търговище – 60 години. С Грамота за принос в популяризирането на българската култура и изкуство и за развитието на двустранното сътрудничество между Република България и Черна гора, в категорията за чужди граждани бе отличен Драган Перович – черногорски интелектуалец и енциклопедист.", "date": "2019.11.05", "title": "Министерство на културата раздаде отличията си за Деня на народните будители"}
{"url": "https://www.dnevnik.bg/evropa/2019/11/05/3987429_stava_vse_po-trudno_iadrenoto_sporazumenie_s_iran_da/", "text": "Запазването на ядреното споразумение с Иран е все по-трудно, но правим всичко по силите си, за да може то да оцелее. Става дума за сигурността на света, не само на региона и на Европа. Това заяви днес говорител на върховния представител на ЕС по външната политика и сигурността Федерика Могерини. Очакваме доклад от Международната агенция за атомна енергия. Това е единствената институция за независима оценка, добави говорителят по повод днешните съобщения на Техеран за допълнително отдалечаване от постигнатите договорености с международната общност. ЕС поддържа прилагането на споразумението, въпреки оттеглянето на САЩ от договореностите. Призоваваме иранската страна да прекрати нарушенията и да се въздържа от следващи мерки, които подкопават цялостното приложение на ядрената сделка, заяви говорителят. По неговите думи ЕС е загрижен от днешното изявление на иранския президент Хасан Рохани, който предупреди за предстоящо от утре възобновяване на обогатяването на уран в завода във Фордо. /БТА", "date": "2019.11.05", "title": "Става все по-трудно ядреното споразумение с Иран да оцелее, заяви ЕС"}
{"url": "https://www.dnevnik.bg/sport/2019/11/05/3987399_ceko_minev_se_izdigna_do_zamestnik-predsedatel_na_bok/", "text": "Президентът на Българската федерация по ски Цеко Минев се издигна в йерархията на Българския олимпийски комитет (БОК). Изпълнителното бюро на организацията прие той да стане заместник-председател. Според информацията в сайта на БОК новата позиция на Минев, който досега беше член на изпълнителния комитет, е гласувана единодушно. Ресорът му ще бъдат зимните спортове. Досега президентът на БОК Стефка Костадинова, която е на поста от 2005 г., имаше седем заместници. Сред тях са Христо Стоичков и Любомир Ганев. \"Дневник\" потърси пресслужбата на БОК за допълнителна информация около избора на Минев, но без успех. На заседанието са били приети отчетите за представянето на българските делегации на вторите Европейски игри в Минск и на европейския младежки олимпийски фестивал в Баку.", "date": "2019.11.05", "title": "Цеко Минев се издигна до заместник-председател на БОК"}
{"url": "https://www.dnevnik.bg/evropa/regioni/2019/11/05/3987436_po-bogatite_shte_poluchat_poveche_po-bednite_strani_v/", "text": "Източните и южните държави - членки на Европейския съюз, отхвърлиха опитите за поставяне на таван на помощта, която получават от бюджета на блока и за въвеждане на нови условия, опасявайки се, че \"по-бедните ще получават по-малко, а по-богатите – повече\", предаде \"Ройтерс\". Предложенията на Германия, Европейската комисия и сегашното финландско председателство на Съвета на ЕС предвиждат намаляване на размера на кохезионните фондове и въвеждане на условия, които ще определят предварително областите, където да отиват инвестициите. \"Предложението на комисията наистина е неприемливо за нас\", заяви чешкият премиер Андрей Бабиш преди срещата в Прага на групата \"Приятели на кохезията\", включваща 17 държави членки, сред които и България. По думите му предложението орязва \"традиционни политики\" и \"въвежда някои позиции, които според нас не трябва да са там\". \"Сегашното предложение на комисията не е справедливо\", каза унгарският премиер Виктор Орбан. \"Новото предложение иска да намали кохезията, с други думи, по-бедните ще получават по-малко, а по-богатите ще получават повече\", допълни той. Бабиш и Орбан бяха подкрепени от лидерите на Полша и Словакия в твърдението, че предложенията за бюджета са прекалено твърди по отношение на условията. Полският премиер Матеуш Моравецки изтъкна, че \"трябва да бъдат убедени най-богатите страни, които са имали по-голям шанс в историята, като Холандия, Белгия, Дания, Германия и Франция, така че това разпределяне на средствата да бъде справедливо за страните от Централна Европа, жертва на незаслужен посткомунистически срив\", предаде \"Франс прес\", цитирана от БТА. Словашкият му колега Петер Пелегрини отбеляза, че кохезионната политика не бива да зависи от политически решения. \"Наш дълг е да продължим да финансираме кохезионната политика до премахването на регионалните различия\", посочи той. Труден дебат Преговорите за дългосрочния бюджет на ЕС  за 2021-2027 г. се очертава да бъдат трудни заради евентуалната икономическа рецесия в Европа и защото Брекзит ще създаде дупка във финансите на ЕС. Сегашният бюджет възлиза на 1% от брутния национален доход (БНД) на блока. Европейската комисия предложи седемгодишен бюджет от около 1.1 трилиона евро, което се равнява на приблизително 1.11% от комбинирания БНД на ЕС. Европейският парламент иска по-голям бюджет, равен на 1.3% от БНД на ЕС. По-късно този месец се очаква финландското европредседатество да представи бюджетни предложения, които да бъдат дискутирани на срещата на върха на ЕС на 12 и 13 декември. Следващият многогодишен бюджет трябва да вземе предвид едновременно излизането на Великобритания, която е нетен вносител, както и нови приоритети (сигурност, миграция, цифровизация). Това поражда опасност от орязване на средства за исторически политики на ЕС като кохезионната и селскостопанската политика, отбелязва \"Франс прес\". За приетата декларация в подкрепа на кохезионната политика четете  тук .", "date": "2019.11.05", "title": "\"По-богатите ще получат повече\": По-бедните страни в ЕС са против план за бюджета му"}
{"url": "https://www.dnevnik.bg/sviat/2019/11/05/3987445_stachka_na_lufthanza_shte_zasegne_vsichkite_im_poleti/", "text": "Стачка на пилотите и кабинния екипаж на авиокомпанията \"Луфтханза\" ще засегне всички нейни полети, предупредиха от министерството на външните работи. Тя започва в 1.00 ч. на 7 ноември (четвъртък) и ще продължи до 24.00 ч. на 8 ноември (петък). Ще бъдат засегнати всички полети на компанията – национални и международни. Министерството препоръчва всички пътуващи да следят  сайта  на \"Луфтханза\" за актуална информация, както и мобилното приложение Miles & More. \"Луфтханза\" работи по изготвяне на алтернативен летателен план за полетите на 7 и 8 ноември 2019 г., който ще бъде обявен в сряда.", "date": "2019.11.05", "title": "Стачка на \"Луфтханза\" ще засегне всичките им полети"}
{"url": "https://www.dnevnik.bg/politika/2019/11/05/3987446_rukovoditelite_na_gerb_v_ruse_i_vetovo_podadoha/", "text": "Ръководителите на общинските организации на ГЕРБ в Русе и във Ветово – Росен Даскалов и Андрей Райков, са подали днес оставки като председатели на структурите след изборната загуба в двете общини. Засега Изпълнителната комисия на партията не е разгледала исканията. Областният ръководител на ГЕРБ Пламен Нунев потвърди пред \"Дневник\" за оставките, но не пожела да коментира дали двамата трябва да понесат отговорността за резултатите, след като не те утвърдиха кандидатите за кмет в общините. Той посочи, че това е морален акт след изборната загуба, който двамата са решили да направят. Вероятно следващата седмица висшето ръководство на ГЕРБ ще се събере, за да обсъди оставките. В Русе кандидатът на ГЕРБ Диана Иванова остана втора на балотажа, като взе едва 36.63% от гласовете. Във Ветово пък претендентът на ГЕРБ остана едва четвърти на първия тур, а партията има един съветник. В нощта на изборите премиерът Бойко Борисов заяви, че в Русе резултатите се дължат и на това, че основният кандидат, обсъждан да бъде номиниран, е бил сменен в последния момент, защото не е имал нужната по закон уседналост. Освен това отбеляза, че на някои места в страната, където партията не е заложила на досегашните си кметове и съветници, част от партийните структури са работили срещу издигнатия претендент. В Русе  напрежението около издигането на кандидат  за кмет ескалира още през лятото на тази година. А  местната организация дори си позволи открита съпротива  срещу решенията на Изпълнителната комисия и на централата в София. Тогава на ръководния пост в общинската организация беше назначен Росен Даскалов. Ръководството на общинската структура на ГЕРБ в Русе обяви за нелегитимно и изненадващо решението на Изпълнителната комисия на партията за смяна на местния лидер. Допреди това структурата се оглавяваше от кмета на града Пламен Стоилов, а според информация, публикувана на 31 юли в официалната \"Фейсбук\" страница на областната организация на партията, за общински ръководител е утвърден Росен Даскалов. От София не пожелаха и да гласуват доверие на досегашния кмет и да го номинират за нов мандат. Впоследствие Стоилов сам се оттегли и не пожела да се кандидатира за нов мандат, като даде да се разбере, че си прави отвод заради липса на подкрепа от централната власт. Сега до десетина дни се очаква прякото партийно ръководство да прецени кой ще понесе отговорността за резултатите в Русе, като Борисов се закани промените по места, където резултатите не са добри и са показали проблеми, да продължат.", "date": "2019.11.05", "title": "Ръководителите на ГЕРБ в Русе и Ветово подадоха оставки след изборната загуба"}
{"url": "https://www.dnevnik.bg/analizi/2019/11/05/3987440_opitvat_se_da_me_smachkat_kato_sprat_transplantaciiata/", "text": "                         Дадох ти дума, Мариелка! Дума за живот. Ти само се дръж и не губи вяра! Това е съпругата ми Мариелка, познавате я, два пъти управляващата ни мафия се опита да я убие, лишавайки я от лечение. Тя е болна от хронична бъбречна недостатъчност (ХБН) в терминален стадий и от три години се борим с болестта, като не сме спирали нито за миг и другата битка, срещу мафията и злото, което ни убива. Повече от една година се борим за трансплантация в чужбина, аз съм донора и накрая успяхме. Намерихме клиника в Гренобъл, Франция, която се реши да извърши изследванията и операцията. В момента, в който клиниката даде своето съгласие, знаех, че и за пореден път да се опитат да убият съпругата ми, защото не ни остава много. И го казах публично в ефира на Люба Кулезич. Знам как действа мафията, знам, че са способни и на убийства, за да ни унищожат, за да ни смачкат. А ударите са заради дейността ни в сдружение БОЕЦ, което се превърна в символ на съпротивата срещу мафията. Десетките внесени от нас сигнали за корупция, десетки акции и инициираните от нас протести срещу срамният избор и назначение на Гешев за главен прокурор. Преследват ни, нас, свободните и непримиримите, като престъпници в собствената ни държава, а истинските престъпници са на върха на държавата. Още след сигнала на БОЕЦ срещу Цветанов за#АпартаментГейт и делата на БОЕЦ срещу участието на Пеевски в евроизборите ударите станаха всекидневие. Вчера ми връчиха 59-ата призовка само за тази година. През юни ни изпратиха банда мутри, които в продължение на три дни издевателстваха и тормозиха мен и жена ми, а полицията стоеше и гледаше безучастно въпреки подадените от нас сигнали. Защитих съпругата си и себе си от мутрите. И пак ще го направя, ако се наложи, защото свободата, приятели, е в силата да отстояваш Правдата и Истината! Наложиха ми мярка за неотклонение – забрана за напускане на страната и местоживеене, за да не можем да заминем в чужбина и да направим трансплантацията.Това е целта им. Издадено бе и полицейско разпореждане за принудителна криминалистична регистрация. Отказах и не се явих. Не съм криминал, не е честно и не им позволих. И не отстъпих. Адвокат Николай Хаджигенов пое защитата ми (благодаря, Николай) по наказателното дело и поиска отмяна на мярката, за да можем да заминем. Вместо това днес разбирам, че прокуратурата е ЗАЛИЧИЛА моя адвокат от делото и ми е назначила служебен адвокат, който те са си избрали, без да бъда уведомен и без моето съгласие. Така действа мафията. Адвокат Камен Добрев от БОЕЦ пое защитата ми по другото дело. Благодаря, Камене, боецо! Знам, че не можете да ме разберете. Дори не можете да си го представите. Защото не познавам други, които да са минали през това по този начин. Всеки ден призовки, разпити, запори, ревизии, удари, заплахи. Дори по 4 призовки на ден. Всеки ден. Това е кочината, в която превърнаха държавата ни. Посегнаха и на децата ни. Патрулките са пред дома ми, униформените пред вратата ни. Всеки ден чакаш да те приберат. При всяко заминаване се сбогуваш, като за последно. Оставяш всички документи, взимаш само личната карта и тръгваш. Сбогуваш се без думи, всичко е изречено десетки пъти. И най-важното, въпреки всичко не сме спирали битката срещу мафията нито за секунда! И през всичко това минава цялото семейство, жената, децата, близките. Те са тези, които плащат цената. Знам, че ще опитат да ме спрат по всякакъв начин. Защото ни управляват изроди без съвест и морал. Трябва да издържим тези шест дни и да излезем от страната и стигнем до клиниката живи и здрави. И ще направя всичко необходимо. Представяте ли си колко ги е страх от нас, щом са стигнали до там да искат да спрат трансплантацията и да убият съпругата ми, за да спрат и смачкат мен. Благодаря на моите съратници в БОЕЦ! Респект, бойци, знам, че каквото и да се случи, ще продължите битката! Благодаря и на всички приятели, съмишленици и близки, които са до нас през всичките тези години и битки! Благодаря и на всички свободни медии, които даваха гласност на битките на БОЕЦ! Не молим за помощ. Не ние, вие имате нужда от помощ и правим всичко по силите си, за да дадем кураж на обезверените и да разобличаваме престъпниците, които превърнаха държавата ни в убиец и територия на мутрите. И сами плащаме цената за това. И вярвам, че си струва и успяваме. Искам да се знае и че в тази държава гражданите са по-силни от мафията. Да се знае, че когато се пребориш със страха, когато имаш чиста кауза, няма какво да те спре! Повярвайте в собствената си сила, като граждани! Научете се отново да се борите, да искате, да мечтаете! И никога не се отказвайте! Моля ви и за още нещо. Ако се случи нещо с мен, защитете семейството ми. Бойци са ми те. Те плащаха цената на моите битки. Докато аз обикалям страната, правя комитети на БОЕЦ, дигаме протести и се боря с вятърни мелници, Мариелка се грижи за децата и те за нея. Сами са и никога не се оплакаха или огънаха. Тя е ценната, тя е всичкото ми.", "date": "2019.11.05", "title": "Основателят на БОЕЦ: Опитват се да ме смачкат, като спрат трансплантацията на съпругата ми"}
{"url": "https://www.dnevnik.bg/analizi/2019/11/05/3987467_bezobraziia_i_chudesa_izbori_po_bulgarski/", "text": "                         \"Обичайно на този, който няма основание да е доволен от изборите, му е крив изборният процес\", каза след втория тур на отминалите избори отговарящият за тяхната организация вицепремиер. Но не е съвсем прав. Защото въобще не е задължително човек да е загубил изборите, за да се оплаква от безобразията в тях. Като например спечелилият втори мандат кмет на областен град, който обърна внимание на следната история. През 2015 г. той се явява срещу кандидат на управляващата партия. На първия тур в трите секции в близко до града село получава 273, а конкурентът му - 1294 гласа. На втория тур става \"чудо\": гласовете на конкуренцията набъбват до 1906, а неговите се стопяват до 35. Най-забележителен е резултатът във втора секция - 805 на 4. Четири години по-късно кметът се изправя срещу друг кандидат на управляващата партия. И \"чудото\" се повтаря. На първия тур в същото село силите са доста по-изравнени - 825 на 595 гласа. Във втора секция съотношението е 380 към 197 в полза на кандидата на управляващите, а в трета обратно - 197 на 236 гласа в полза на опозиционния кандидат. На втория тур обаче по някакъв \"магически\" начин гласовете за него се изпаряват. Във втора секция резултатът е 643 на 3, в трета - 466 на 28, а общо в селото - 1398 на 110 за кандидата на управляващите. И още една важна подробност: в изборния ден полицията арестува петима застъпници на опозиционния кандидат в селото. Вероятно за да не пречат на \"магията\". Тази история не е изключение, а явно нещо обичайно. Такива секции вероятно има във всяка община. Ако човек се порови малко в протоколите на сайта на ЦИК, несъмнено ще ги открие. \"Огромният брой недействителни бюлетини на първи тур и множеството сигнали за купени гласове компрометират доверието в изборния процес\", констатира онзи ден президентът на републиката и обеща да покани ЦИК, органите на реда и партиите, за да обсъдят \"всички пропуски в изборите и отстъплението от честността на изборния процес\". Само дето въпросните институции са се събирали вече безброй пъти, но пропуските са си все същите, доверието е отдавна компрометирано, а отстъплението от честността продължава. \"Явно само когато президентът победи, тогава изборите са били честни\", опита да се заяде министър-председателят. Само че тук вече не става дума за честност, а за аритметика. Защото от колкото повече гласове зависи изборният резултат, толкова по-скъпо и трудно е той да бъде манипулиран. Ето защо вероятността това да се случи на национални избори като президентските е малка. За разлика от местните, на които цялата криминална изборна енергия се отприщва и в употреба влиза целият репертоар от изборни шмекерии. Ето част от него. На първия тур на тези избори броят на недействителните бюлетини е нараснал в пъти. Колко точно са те е трудно да се каже – на сайта на ЦИК такава информация няма. Някои изчисляват, че са над 600 хиляди. Други - че процентът им се колебае между 10 и 25. Какви са причините също трябва да се гадае, но най-общо вариантите са два. Единият е огромна част от избирателите да са (полу)неграмотни и да не са в състояние да извършат едно елементарно действие, без да сбъркат. По-вероятно обаче е причината да се крие в секционните комисии, които поради незнание и неподготвеност или защото са пристрастни и купени, \"произвеждат\" недействителни бюлетини. Някои казват, че проблемът може да се реши чрез машинното гласуване. Но има много по-лесен и евтин начин: по-малко партийци за сметка на повече професионалисти в изборната администрация. И най-важното: броенето на бюлетините да бъде отнето от днешните секционни комисии и прехвърлено в професионални преброителни центрове. Тази идея е отдавна предложена и обсъдена, но тези, от които зависи прилагането ѝ, се правят на ударени. Обяснението е просто. Когато запечатаните урни от всички секции се съберат на едно място и преди да бъдат преброени, бюлетините се смесят, брокерите на гласове вече няма да могат да докажат, че са изпълнили поръчката, а избирателите ще се освободят от страха, че гласът им се контролира. А сега покупко-продажбата на гласове продължава да се шири безнаказано въпреки наглед засилените мерки на органите на реда. Ако се съди по последните избори, единичната цена на гласа нараства, но пък разходите като цяло може и да намаляват - заради все по-ниската избирателна активност. Но дори да оставим количествените му измерения настрана, този процес, документиран в изобилие от телевизионни репортажи, изглежда все по-отвратително. Брокерите са все по-изобретателни, купувачите - все по-безскрупулни, а продавачите – по-лумпенизирани. Има места, където вече малцина гласуват безплатно. Там обикновено е и най-високата избирателна активност. Същевременно делът на контролирания вот, изглежда, продължава стабилно да нараства. Най-разнообразните форми на заплаха, принуда и зависимост стават все по-извратени. Което е естествено отражение на икономическите и социалните реалности в една все по-силно феодализирана среда. Високата степен на контрол дава възможност за виртуозна еквилибристика и сложни пакетни сделки. Само така могат да се обяснят странни изборни истории като онази, с която започнахме. Или пък това: защо ДПС за първи път от десетилетия не издига кандидат за кмет в Хасково, а ГЕРБ след три кметски мандата оттегля кандидата си в Маджарово. Както и защо в много села на хасковската община броят на гласовете за кмет на кметство и за общинската листа на ДПС съвпада с броя на гласовете, подадени за кандидата на ГЕРБ за общински кмет. В община Маджарово пък наобратно: сборът от гласовете, подадени за листите на ДПС и на ГЕРБ, почти съвпада с броя на гласовете за кандидата на ДПС за кмет. Ако попитате партиите за тия странни явления, те, разбира се, ще ви обяснят, че такава е свободната воля на избирателите. А когато стане дума за недействителните бюлетини и изобилните свидетелства за купуване на гласове и контролиран вот, ще ви успокоят, че каквито и да са нарушенията, те не са повлияли на изборния резултат. Вероятно затова и не правят нищо, за да ги пресекат. Проблемът е, че едва ли някой им вярва.", "date": "2019.11.05", "title": "Безобразия и \"чудеса\": избори по български"}
{"url": "https://www.dnevnik.bg/bulgaria/2019/11/05/3987452_nad_1_milion_i_36_hiliadi_sa_gledali_snoshti/", "text": "Общо достигнатата снощи аудитория от  новата телевизия на Слави Трифонов \"7/8 ТВ\" , която започна излъчване в понеделник вечер (4 ноември), е била 1 456 120 зрители. Това показват данни на агенция Be Media Consultant, направени за телевизията, съобщиха от екипа на медията. очаквано е \"Вечерното шоу на Слави Трифонов\" (от 22 часа) с достигната аудитория 1 036 470 зрители. На второ място е \"Вечерта на актьорите\", което е било гледано от 1 011 200 души (то имаше две части - по 30 минути преди и след предаването на Трифонов). Публицистичното предаване \"Студио Хъ\" (единстветото излъчвано на живо от 20 часа) е било гледано от 687 600 души - в него гостува Мая Манолова. От \"7/8 ТВ\" разпространиха две графики, като в тях е отбелязано, че проучването е национално представително за 15 -70 годишните и е направено по панел на агенцията с извадка 1600 души, а методът е \"sms/online - ежедневна регистрация по метода \"yesterday behaviour\" (поведение през вчерашния ден). Това означава, че са били проучвани през съобщения по телефона и онлайн зрители за това какво са гледали предната вечер и кои точно предавания по новата телевизия. След като се покаже т.нар. \"reach\" - достигната аудитория в проценти, той се изчислява в брой зрители като се наложи върху общия брой зрители в тази възрастова група. Повече данни за метода на изследването няма, не са представени и директни сравнения за гледаемостта на други телевизии от конкретното проучване. От \"7/8 ТВ\" обаче отбелязват, че подобни предавания със същата насоченост и в същия часови диапазон по други национални медии са били със значително по-малко зрители. \"По официални данни на агенцията, мереща Би Ти Ви, предаването \"Фермата\" е гледано средно от 909 хиляди и 120 зрители, което е с 127 350 по-малко\", казват от екипа на Слави Трифонов като прави впечатление, че се сравняват само с програмите на телевизията, в която Трифонов правеше предавания до края на юли тази година. \"Фермата\" се излъчва в 21 часа, когато по \"7/8 ТВ\" беше \"Вечерта на актьорите\". Сравнението по две различни системи за измерване не е съвсем коректно. Темата за гледаемостта на българските телевизии е сложна. Традиционно тв аудиторията се измерва чрез т.нар. пийпълметрична система - прави се национално представителна извадка и се монтират устройства на телевизорите на избрани домакинства и това следи поведението им директно, а не през анкети. Още със старта на първата подобна система преди години имаше спорове и съмнения в извадката, представителността итн. В последните години ситуацията е по-сложна, защото има две пийпълметрични системи - с едната има договор - Би Ти Ви (това е ГАРБ), а с другата - \"Нова тв\" (измервана от Nielsen Admosphere България). Така често двете национални частни медии изпращат данни как според системата на която са клиент те са тв лидер и са били най-гледани в определени моменти. Някои медии и рекламодатели или агенции правят и допълнителни проучвания за тв и медийната аудитория през потребителски проучвания с интервюта. ГАРБ и Nielsen Admosphere България не са показали публично данни за старта на \"7/8 ТВ\". Be Media Consultant е собственост на Милкана Николова, която преди години беше част от екипа на първата пийпълметрична система, стартирана тогава от агенцията на Кънчо Стойчев (снощи той беше гост в \"Студио Хъ\") и Андрей Райчев. Фирмата се занимава с рекламни и медийни изследвания и преди години беше подизпълнител на ГАРБ. Be Media Consultant показва и демография за \"7/8 ТВ\". Над 31 на сто от зрителите на новия канал са хора между 15 и 34 години, а 34.5 на сто са между 35 и 54 години. Над 35 на сто от зрителите са били хора, живеещи извън столицата или областните гадове. Зрителите мъже са малко повече от жените. В  първото си изявление, в което разказа малко повече  за телевизията, Трифонов заяви, че телевизията ще разчита да се издържа от рекламодатели и ще ги привлича на база гледаемост. В първата вечер на излъчване в рекламните блокове имаше клипове на bazar.bg, credissimo.bg и сайт за авточасти втора ръка. Тогава той разкритикува и повечето от методите за мерене и статистика за гледаемостта и обеща, че неговата медия ще има много по-точен и конкретен начин за измерване. Не е ясно дали това ще е през този тип панел, но явно ще е по различна методика, което още повече ще затрудни сравненията какво точно гледат зрителите.          ", "date": "2019.11.05", "title": "Телевизията на Слави Трифонов: Над 1 милион и 450 хиляди са гледали старта ни"}
{"url": "https://www.dnevnik.bg/sviat/2019/11/05/3987423_vseki_peti_rusnak_iska_decata_mu_da_stanat_razuznavachi/", "text": "Близо 20 на сто от участвали в анкета жители на Русия биха искали децата или внуците им да станат разузнавачи. Това показват публикувани днес данни от проучване на центъра ВЦИОМ, предаде ТАСС. Руските въоръжени сили честват днес Деня на военния разузнавач, установен с президентски указ през 2006 г., посочва агенцията. Резултатът от допитването сочи, че професията е на почит в Русия. Уважението към нейните представители в обществото достига според оценки на участниците 4.32 точки от 5 възможни, доходите и трудовото възнаграждение са оценени с 4.10 точки, влиятелността - с 4.02 точки. Най-известният в Русия филм за разузнавачи е  \"Седемнайсет мига от пролетта\" , посочен от 43 процента запитани, на втора позиция с едва 5 процента е \"Щит и меч\", а филмите за  Джеймс Бонд  например са споменали само 2 на сто. Близо 30 процента не са успели да си припомнят нито един шпионски филм. Като най-известни представители на професията участниците са посочили съветския разузнавач  Рихард Зорге  (15 на сто),  Максим Исаев (Щирлиц)  - героя в \"Седемнайсет мига от пролетта\" (8 на сто),  Николай Кузнецов  - разузнавач и партизанин в окупираните от нацистки войски съветски територии (5 процента), а на четвърто място - президента  Владимир Путин , бивш офицер от КГБ (4 на сто от запитаните). Около 69 на сто не са могли да назоват нито един разузнавач./ БТА", "date": "2019.11.05", "title": "Всеки пети руснак иска децата му да станат разузнавачи"}
{"url": "https://www.dnevnik.bg/sport/2019/11/06/3987578_fotogaleriia_ludata_futbolna_vecher_v_london/", "text": "Челси\" и \"Аякс\" сътвориха зрелище в Шампионската лига, като завършиха 4:4, а в двубоя имаше от всичко по много. След два автогола и отлична успеваемост в атака холандците водеха с 4:1 до 63-ата минута, но после всичко се промени.  Сесар Аспиликуета празнува, след като е вкарал за 5:4, но секунди по-късно разбра, че голът му не е зачетен.", "date": "2019.11.05", "title": "Снимка на деня: Лудата вечер в Лондон, в която тържествува футболът"}
{"url": "https://www.dnevnik.bg/analizi/2019/11/05/3987042_zashto_sofiia_se_razmina_s_istanbulski_i/", "text": "                         В неделя София се опита да надскочи ръста си, но не успя. Независимият кандидат за кмет Мая Манолова, подкрепена от социалистите, либерали и десни, финишира само с пет процента разлика на балотажа след Йорданка Фандъкова (ГЕРБ). 20-те хиляди гласа обаче, които не достигнаха на Манолова, илюстрират особеностите на българската политическа култура. Тя не позволи на опозиционните формации да пратят в историята 14-годишното управление на ГЕРБ в столицата и да разклатят сериозно хегемонията й в страната. Голяма вина за това има и Манолова. Екипът й направи грешна преценка, че имиджът й на успешен омбудсман ще се прелее автоматично върху кандидатурата й за кмет. По време на кампанията политическият й образ беше крайно неконсистентен: разчитайки основно на подкрепата на БСП, тя предпочете \"гражданското\" начало в кампанията си и положи немалко, но тромави усилия да се хареса на електората на ген. Атанас Атанасов, Христо Иванов, Радан Кънев. В часовете след изборите политолози коментираха, че Най-оптимистичен беше Антоний Тодоров. Той заяви по БНТ, че \"в тези избори се ражда нещо ново. Има известно консолидиране на либерално-социална общност. Събират се хора, които иначе няма да се съберат в една партия, за да се противопоставят на нещо.\" И даде пример със София, а донякъде и с Русе и Благоевград. Много хора предпочетоха неприемлив кандидат само и само да отстранят ГЕРБ, казва в интервю за \"Дневник\" Даниел Смилов. Според него \"изборният резултат в доста градове показва, че анти-ГЕРБ мнозинства или ад хок групирания на избиратели далеч не са немислими.\" Огнян Минчев обаче беше категоричен пред БНТ, че нямаме социал-либерална общност. \"БСП и \"Демократична България\" (ДБ) никога не биха гласували за позитивна политическа цел заедно. Има мобилизация срещу статуквото\". Ако се анализира екзит пола на \"Алфа рисърч\", може и да се направи извод за ситуирането на някаква социално-либерална общност. Тя, разбира се, не може да има нищо общо със социалнолибералния модел на управление, за какъвто минаваше \"тройната коалиция\" между БСП, НДСВ и ДПС, и зад който се реализираха ударно различни олигархични интереси. На балотажа наистина се случил нещо немислимо в близкото минало: от подкрепилите листата на \"Демократична България\" на първия тур, на втория около 40 процента са гласували за \"червената Мая\" – колкото и за Фандъкова. За Манолова са гласували почти четири пети от подкрепилите независимия Борис Бонев за общински съветник. Но дали тези електорални решения са били предстои да видим. Преди три години например, от гласувалите на втория тур на президентските избори поддръжници на Трайчо Трайков (Реформаторски блок) една трета подкрепи Румен Радев, зад който стоеше БСП. Това не доведе до по-нататъшно взаимодействие между десните и социалистите. Затова на този етап говоренето за \"либерално-социална общност\" е по-скоро пожелателно, отколкото реалност. Стремеж към нея се почувства \"на терен\" сред избирателите на БСП, ДБ и симпатизиращите на Борис Бонев, респ. \"Спаси София\". На политическия връх мисленето е доста по-закостеняло. Особено сред лидерите на т.нар. \"градска десница\", известна още и като \"автентична десница\", която Евгений Данов съвсем скоро определи просто като \"демократична общност\". Докато броени дни преди балотажа лидерът на БСП Корнелия Нинова призова да се гласува за кандидати на \"Демократична България\", шефовете на коалицията вече бяха обявили на висок глас, че ДБ не подкрепя нито Фандъкова, нито Манолова. Същото стори и \"експертът\" Бонев, превърнал се в симпатичната изненада на първия тур. Новоизлюпеният политик Методи Лалов дори натърти по Би Ти Ви, че (правени в миналото при избори на районни кметове в София) като подкрепят на втория тур Манолова. Далеч по-откровен беше бившият пиар на Иван Костов Найо Тицин, привлякъл тези дни публичното внимание с хвалбата си за Фандъкова като \"истински меценат\". В коментар в профила си във фейсбук той пише: \"Иронията е, че на балотажа Синя София врътна БСП и спечели с нейните гласове районни кметове, но не допусна Манолова да стане кмет.\" Дали този изход от изборите е резултат от демократична \"врътка\" или наивност от страна на Нинова и БСП, не е най-важното. По-съществено е, че все още недоверието между социалисти и десни: либерали и антикомунисти, остава. А преодоляването му и вкарването временно във фризера на идеологическите различия са минимумът за формиране на \"единен фронт\" срещу ГЕРБ – окопалата се във властта уж дясноцентристката партия, която е близка е до олигархията и си партнира с националистите. А пробивът на политическото статукво можеше да се случи сравнително лесно. И в навечерието на изборите софиянци масово псуваха градската управа, а често и Фандъкова за некачествените ремонти на \"Графа\", окепазените плочки пред \"Св. Седмочисленици\" и \"Кристал\", мръсния въздух, сбърканите схеми на градския транспорт и какво ли не още. В публичния дневен ред на недоволството се настаниха и по-\"тежки\" обединяващи теми: за корупцията при общинските поръчки и абонираните за тях фирми, за неефективното използване на огромните суми, които влизат в бюджета на София, вкл. чрез еврофинансирането, както и чувството за преддесетоноемврийски застой. Е, имаше и ясно очертани разделителни линии. Една от тях беше и си остава Тя минава между яростното му, но аргументирано отхвърляне от страна на \"Демократична България\" и мълчаливата, пораждаща съмнения за колаборация позиция на БСП. За елиминиране на това препятствие никак не до принесе самата Мая Манолова. Тя критикува избора на Гешев като безалтернативен едва на финалната права на кампанията, в отчаян опит да получи индулгенция за минали \"грехове\" от десния електорат. Но баталиите около избора на главен прокурор надали са повлияли сериозно на предизборните нагласи в София. Ако го бяха направили, наказателният вот срещу Фандъкова щеше да бъде много по-силен. Някои анализатори отдават провала на \"унгарския\" респ. \"турския\" сценарий в София на разликите между силните мъже на трите страни. Борисов е много по-мек от аналозите си в тези страни. Затова не генерира силни протестни вълни. Борисов не е нито Орбан с неговото \"демократично легитимирано еднопартийно управление\", още по-малко пък Ердоган с неговия \"авторитарен стил\". Така Фолкер Вагенер описва в \"Дойче веле\" двамата радетели на \"нелибералната демокрация\". Колкото и да е критикуван Борисов, той няма техния ресурс за диктат над съдебната система и медиите, а в България затворите не са пълни с политически противници на властта, както е в Турция. Големите грешки на българската опозиция обаче бяха от стратегически характер. В София опозицията трябваше още през септември да е приела на въоръжение Така щеше да бъде разчистен пътя за победа с голяма символна стойност, която да сложи началото на края на съществуващия режим. През юни опозицията в Истанбул спечели повторно изборите срещу (кандидата на) Ердоган след като предишните бяха касирани. Зад малко известния дотогава районен кмет от Истанбул Екрем Имамоглу , издигнат от основната опозиционна Народнорепубликанска партия, застанаха \"Добрата партия\", прокюрдската Демократична партия на народите, десноцентристка Партия на верния път. В полза на Имамоглу се отказаха кандидатите на няколко малки леви формации. В Будапеща сформирането на анти-Орбан фронта стана по-сложно, но даде същия резултат миналия месец. Преди това беше създадена коалиция от партии от целия политически спектър, която подкрепа общи кандидати на местните избори срещу издигнатите от \"Фидес\". Така изгря звездата на либерала Гергей Карачон, зад когото се наредиха пет опозиционни партии: три либерални, социалистите и зелените. Беше поставена целта и за подкрепа на единни кандидатури в 23-те столични района – нещо немислимо само допреди няколко години. Преди това се проведоха серия обществени дебати, а Карачон спечели първите първични избори в Будапеща, на които се явиха трима представители на опозицията. Лидерите на десницата и на левицата в България, както и онези антикомунисти и либерали, които на 3 ноември гласуваха в София \"за\" районни кметове демократи, но не \"наказаха\" Фандъкова, На този етап само една либерално-социална общност има по-сериозни шансове да детронира ГЕРБ. Парадоксалното е, че тя трябва да бъде създадена в условията на все по-задълбочаващо се разделение между либералното и консервативното, при което традиционните леви се ситуират във втория лагер. Справка: истерията около Истанбулската конвенция, Стратегията за детето, джендърите, норвежците и други западни \"плашила\". В постмодерните общества обаче крехкостта на партийните лоялности и честото прескачане на избирателите от един терен на друг е нормално състояние. Тази несигурност и преакцентирането върху проблемите на \"идентичността\" не трябва да отклоняват вниманието на политиците и избирателите от \"социалния въпрос\" и на първо място от необходимостта да се възстановят нормалността в държавата и реалния политически плурализъм.", "date": "2019.11.05", "title": "Защо София се размина с истанбулски и будапещенски сценарий"}
{"url": "https://www.dnevnik.bg/analizi/2019/11/05/3986832_trudnata_dilema_pred_prezidenta_za_izbora_na_geshev_za/", "text": "                         Cпopeд чл.129, aл.2 oт Koнcтитyциятa глaвният пpoĸypop ce нaзнaчaвa oт пpeзидeнтa нa peпyблиĸaтa пo пpeдлoжeниe нa Bисшия съдебен съвет /ВСС/. Toвa cъoтнoшeниe мeждy пpepoгaтивитe нa двeтe инcтитyции, ĸoeтo би мoглo дa имa дoпиpни тoчĸи c пpaвнoтo пoнятиe cпoдeлeнa ĸoмпeтeнтнocт, e в cъoтвeтcтвиe c ĸoнcтитyциoнния cтaтyc нa бългapcĸия пpeзидeнт. Кoйтo, зa paзлиĸa oт дpyги пpeзидeнти нa пapлaмeнтapни peпyблиĸи, e пpяĸo избpaн oт cyвepeнa, oлицeтвopявa eдинcтвoтo нa нaциятa и e пpизвaн дa бъдe - зaĸoнoдaтeлнa, изпълнитeлнa и cъдeбнa, и инcтитyциитe, c ĸoитo тe ce ocъщecтвявaт. Kaĸ ce впиcвa тaзи ĸoнcтитyциoннa ypeдбa в cитyaциятa, пopoдeнa oт избopa oт BCC нa Ивaн Гeшeв зa глaвeн пpoĸypop и нaпpaвeнoтo нeзaбaвнo пpeдлoжeниe дo пpeзидeнтa дa гo нaзнaчи? Cъзнaвaйĸи изĸлючитeлнaтa тeжecт и знaчeниe, ĸoятo имa пo ĸoнcтитyциoннaтa ypeдбa /и дoпълнитeлнo пpидoбити в пpoцeca нa пpилoжeниeтo им/ пocтът нa глaвния пpoĸypop нa peпyблиĸaтa, пpeзидeнтът, oщe пpeди cтapтиpaнeтo нa пpoцeдypaтa пo чл.173 oт ЗCB /зa избop oт BCC /, cи пoзвoли eднa бeзпpeцeдeнтнa инициaтивa, нeпpeдвидeнa в зaĸoнa : нaпpaви ĸoнcyлтaции c шиpoĸ ĸpъг oт дъpжaвни инcтитyции, aдвoĸaтypaтa, пpeдcтaвитeли нa юpидичecĸaтa oбщнocт, вĸл. и yнивepcитeтcĸитe cpeди, ĸaĸтo и нa нeпpaвитeлcтвeни opгaнизaции, зa да ce изяcни нa ĸaĸви ĸpитepии тpябвa дa oтгoвapя личнocттa нoминиpaнa зa тoзи пocт .C тoзи cи xoд пpeзидeнтът дaдe зaявĸa, чe щe бъдe aĸтивeн yчacтниĸ в пpoцeдypaтa пo избop нa глaвeн пpoĸypop, пopaди ĸoeтo тpябвa дeтaйлнo дa бъдe зaпoзнaт c пpoфилa нa личнocттa зaeмaщa тaзи длъжнocт, ĸaтo cъщeвpeмeннo нeпocpeдcтвeнaтa цeл бeшe пpeпopъĸитe oт тeзи ĸoнcyлтaции дa ce имaт пpeдвид и пpи избopa, пpeдcтoящ дa ce извъpши oт BCC. Πpoцeдypaтa, пpeдвидeнa в чл.173от ЗCB, пpeдвиждa дa бъдaт нoминиpaни от нaй-мaлĸo тpимa члeнoвe нa пpoĸypopcĸaтa ĸoлeгия нa KAHДИДATИ зa избop нa глaвeн пpoĸypop. Πpoĸypopcĸaтa ĸoлeгия oбaчe излeзe c eдинcтвeнa ĸaндидaтypa, ĸoятo бeшe oдoбpeнa c 20 гласа \"за\" и 4 \"пpoтив\" и нeзaбaвнo пpeдлoжeнa нa пpeзидeнтa, зa дa издaдe yĸaз зa нaзнaчaвaнe. Глaвният пpoĸypop Coтиp Цaцapoв зaяви, чe твъpдo пoдъpжa тaзи ĸaндидaтypa и щe я пpeглacyвa дaжe aĸo пpeзидeнтът oтĸaжe дa нaзнaчи Гeшeв. Toвa, пo вcичĸo личи, ce cпoдeля oт тeзи члeнoвe нa cъвeтa, ĸoйтo oдoбpиxa ĸaндидaтypaтa нa Гeшeв. Kaĸ ce впиcвa в пpинципитe нa ĸoнcтитyциoннитe нopми, ypeждaщи cтaтyca нa пpeзидeнтa и нa BCC, тoвa пoлoжeниe? Kaĸтo пoдчepтa ĸoлeгaтa Eĸимджиeв, тo пpeвpъщa пpeзидeнтa в пpocт peгиcтpaтop нa peшeниeтo нa BCC, Toвa нe e в cъoтвeтcтвиe c тoчния cмиcъл и дyxa нa ĸoнcтитyциoннитe paзпopeдби, ĸoитo oпpeдeлят пocoчeнaтa пo–гope poля нa пpeзидeнтa в бългapcĸия ĸoнcтитyциoнeн мoдeл. B ĸoнĸpeтния cлyчaй ce cтигнa дo eдин бeзycлoвнo нeпpиeмлив, oт глeднa тoчĸa нa дyxa и cмиcълa нa ĸoнcтитyциoннитe пpинципи, ypeждaщи пpaвния cтaтyт нa пpeзидeнтa и нa BCC, peзyлтaт. Изявлeниeтo нa ceгaшния глaвeн пpoĸypop, ĸaĸтo и нa дpyги члeнoвe нa BCC, чe щe пoдĸpeпят нoминaциятa нa Гeшeв, дopи и пpeзидeнтът дa oтĸaжe дa издaдe yĸaз зa нaзнaчaвaнeтo мy, ca paвнocилни нa – тoвa би билo eднo бeзпoлeзнo дeйcтвиe. Дaвa ли cи cмeтĸa Цaцapoв, чe c тoвa cи изявлeниe тoй нaĸъpнявa пpecтижa нa пpeзидeнтa и гo пocтaвя в yнизитeлнoтo пoлoжeниe дa нe мoжe дa изpaзи coбcтвeнo мнeниe зa eдин aĸт, пoд ĸoйтo тpябвa дa cтoи нeгoвия пoдпиc? Eлeмeнтapнoтo изиcĸвaнe зa yвaжeниe ĸъм дъpжaвния глaвa зaдължaвa глaвния пpoĸypop и ocтaнaлитe члeнoвe нa BCC дa ce въздъpжaт oт тaĸивa пpeдвapитeлни изявлeния.  Toзи път тe тpябвa дa paзиcĸвaт въpxy мoтивитe нa пpeзидeнтa, дa пpeцeнявaт тяxнaтa ocнoвaтeлнocт, a нe дa пpeглacyвaт пъpвoнaчaлнoтo cи пpeдлoжeниe c пpeпoвтopeниe нa пъpвoнaчaлнитe cи cъoбpaжeния. Te тpябвa дa oбopят мoтивитe нa пpeзидeнтa и oнeзи, ĸoитo нe ca cъглacни c нeгo, тpябвa дa излoжaт yбeдитeлни дoвoди. Πpoцeдypaтa зa ĸaĸъвтo и дa e избop изиcĸвa cъcтeзaтeлнocт, ĸoятo дa дaдe бaзa зa cpaвнeниe мeждy ĸaчecтвaтa нa пpeдлoжeнитe ĸaндидaти. Kaĸтo изтъĸвaт и дpyги aвтopи, eтимoлoгичнo и cъщнocтнo избopът e cъcтeзaниe пoнe мeждy двaмa ĸaндидaти. Избopи c eдинcтвeнa лиcтa имaшe пpи eдин peжим, ĸoйтo e oтpeчeн c Koнcтитyциятa oт 1991 г. Затова Bъзpaжeниeтo нa пoддъpжaщитe нoминaциятa нa Гeшeв e, чe вeчe имa пpeцeдeнт – избopът нa Бopиc Beлчeв пpeз 2012 г. Cпopeд нaшeтo пoзитивнo пpaвo oбaчe c пpeцeдeнт нe ce cъздaвa пoдлeжaщa нa изпълнeниe зaĸoнoвa нopмa. Ocвeн тoвa, cитyaциятa пpи избopa нa Борис Beлчeв и нacтoящиата – нa Иван Гeшeв, e диaмeтpaлнo пpoтивoпoлoжнa. Πpи избopa нa Велчев нямaшe cъмнeния и възpaжeния зa пpoфecиoнaлнитe и нpaвcтвeни ĸaчecтвa нa ĸaндидaтa /aĸo имaшe възpaжeния – тe бяxa oт cъвceм дpyгo ecтecтвo/. Ceгa пoлoжeниeтo e cъвceм paзличнo. Kaчecтвaтa нa ĸaндидaтa ca пpeдмeт нa oжecтoчeн cпop, ĸoйтo paздeля нe caмo юpидичecĸaтa гилдия, нo и oбщecтвoтo. Caм, cъc cвoитe oтгoвopи, Гeшeв paздeли oбщecтвoтo на cвoи и на вpaгoвe и cи пoзвoли нeдoпycтими зa eдин мaгиcтpaт, ĸoйтo пo зaĸoн тpябвa дa бъдe пoлитичecĸи нeyтpaлeн, нaпaдĸи cpeщy пoлитичecĸи пapтии, мeдии и нeпpaвитeлcтвeни opгaнизaции. И пo дyмитe нa члeнa на Съдийcĸaтa ĸолегия нa BCC Kpacимиp Шeĸepджиeв щe пpoизвeдe мнoгo вoйни и щe cъздaдe oщe пo-гoлям пpoблeм. Πpeзидeнтът нe мoжe дa нe дъpжи cмeтĸa зa тoзи фaĸт. Koнcтитyциятa гo зaдължaвa. Toй oлицeтвopявa eдинcтвoтo нa нaциятa и тoзи ĸoнcтитyциoнeн импepaтив гo зaдължaвa Toзи импepaтив e бeзycлoвнo и дocтaтъчнo, caмo пo ceбe cи, ocнoвaниe тoй дa нe oдoбpи тaзи нoминaция. Heзaвиcимo oт тoвa, нaлицe ca дoбpe apгyмeнтиpaни cтaнoвищa нa aвтopитeтни инcтитyции и юpиcти, пpaвoзaщитни opгaнизaции и гpaждaнcĸи cдpyжeния, cпopeд ĸoитo пpeдлoжeният ĸaндидaт зa глaвeн пpoĸypop нe oтгoвapя нa виcoĸитe изиcĸвaния зa тoзи пocт, ĸoитo бяxa oчepтaни и пo вpeмe нa пpeдвapитeлнитe ĸoнcyлтaции, пpoвeдeни oт пpeзидeнтa. B paмĸитe нa нacтoящeтo ми излoжeниe нe e нeoбxoдимo дa ги пpeпoвтapям. Биx пocoчил caмo eднo: ĸaĸ тoзи ĸaндидaт щe ocъщecтвявa пpaвoтo cи дa ceзиpa KC зa тълĸyвaнe нa ĸoнcтитyциoннитe нopми зacягaщи ocнoвнитe пpaвa нa гpaждaнитe, пpaвoтo нa cдpyжaвaнe и poлятa нa гpaждaнcĸитe cдpyжeния в oбщecтвeния живoт, paздeлeниeтo нa влacтитe и нeзaвиcимocттa нa cъдa, poлятa нa пoлитичecĸитe пapтии ĸaтo ocнoвa нa плypaлизмa в пoлитичecĸия живoт, ĸaĸтo и дpyги cъщecтвeни ĸoнcтитyциoнни пpинципи, pecп. дa aтaĸyвa пpиeти oт HC зaĸoни, ĸoитo ca в пpoтивopeчиe c тяx, cлeд ĸaтo в мнoгo oт oтгoвopитe cи пpи изcлyшвaнeтo мy cтaнa яcнo, чe тoй нe caмo e oчeвиднo нeпoдгoтвeн в тaзи мaтepия, нo дeмoнcтpиpa cтpeмeж дa ги нapyшaвa. Дopи в paмĸитe нa тяcнaтa cпeциaлизaция, в ĸoятo имa пpoфecиoнaлeн oпит – нaĸaзaтeлнoтo cъдoпpoизвoдcтвo, тoй дoпycнa гpyби нapyшeния нa пpoцecyaлни нopми, зa ĸoeтo нaпpaви eднo пoлyпpизнaниe във вpъзĸa c нeзaĸoннитe дeйcтвия пpи apecтa нa Ивaнчeвa. Πpи cъздaдeнaтa cитyaция пpeзидeнтът e изпpaвeн пpeд тpyднa дилeмa. Имa cepиoзни apгyмeнти тoй дa нe oдoбpи избopa нa Гeшeв, нo, cъщo тaĸa, cъвceм вepoятнo e нeгoвoтo вeтo дa ocтaнe глac в пycтиня – дa бъдe пpeглacyвaнo. Πpи тoвa paзвитиe, тoй щe тpябвa дa нaзнaчи зa глaвeн пpoĸypop личнocт, ĸъм ĸoятo e изpaзил oтpицaтeлнo oтнoшeниe или нaй-мaлĸo – peзepви oтнocнo ĸaчecтвaтa мy дa зaeмe тoзи пocт. Toвa нe caмo нaĸъpнявa нeгoвия пpecтиж ĸъм мoмeнтa, в ĸoйтo пoдпиcвa eдин yĸaз cъc cъдъpжaниe, пpoтивнo нa нeгoвaтa вoля. Toзи фaĸт cъздaвa пpeдпocтaвĸи зa бъдeщи ĸoнфлиĸти или нaй-мaлĸo – зa липca нa cинxpoн в oтнoшeниятa мy c глaвния пpoĸypop, ĸoeтo нe e дoбpe зa дъpжaвaтa. ĸoятo c пpaвo няĸoи aвтopи, ĸaтo пpoф. Πлaмeн Kиpoв, пpиeмaт ĸaтo  Πpoцeдypaтa зa избop и нaзнaчaвaнe нa тpимaтa нaй-виcши мaгиcтpaти мнoгo нaпoмня зa пoдeлeнaтa ĸoмпeтeнтнocт, пo тepминoлoгията изпoлзвaнa oт пpoф. Kиpoв, или cъвмecтнa ĸoмпeтeнтнocт, пo тepминoлoгиятa изпoлзвaнa oт KC, ĸoятo ce oтнacя зa няĸoи пpepoгaтиви нa пpeзидeнтa, ĸoитo тoй yпpaжнявa cъвмecтнo c Mиниcтepcĸия cъвeт. Πpимep в тoвa oтнoшeниe e нaзнaчaвaнeтo и ocвoбoждaвaнeтo oт длъжнocт нa диплoмaтичecĸитe пpeдcтaвитeли /чл.98, т.6 от KPБ /, ĸoeтo e cъщo peзyлтaт oт cлoжeн фaĸтичecĸи cъcтaв: пpeдлoжeниe нa MC и пocлeдвaщo издaвaнe нa yĸaз нa пpeзидeнтa зa нaзнaчaвaнeтo им. Peaлизиpaнeтo нa пoдoбни нaзнaчeния изиcĸвa ĸoнceнcyc мeждy двeтe инcтитyции. Aнaлoгия c нaзнaчaвaнeтo нa виcшитe мaгиcтpaти oбaчe нe мoжe дa ce нaпpaви, дoĸoлĸoтo cъщecтвyвa изpичният тeĸcт нa чл.129, aл.2, изp.2, cъглacнo ĸoйтo пpeзидeнтът нe мoжe дa oтĸaжe нaзнaчaвaнeтo пpи пoвтopнo нaпpaвeнo пpeдлoжeниe. Cпop мoжe дa имa caмo Moжe ли тo дa бъдe c идeнтичнo cъдъpжaниe, зa cъщия ĸaндидaт? Toзи въпpoc e cвъpзaн c xapaĸтepa нa пpoцeдypaтa пo избop: изиcĸвa ли тя нoминиpaнeтo нa пoвeчe oт eдин ĸaндидaт, зa дa ce ocигypи cъcтeзaтeлнocт и cpaвнeниe мeждy ĸaчecтвaтa нa oтдeлнитe ĸaндидaти? Πoлoжитeлният oтгoвop би дaл възмoжнocт нa BCC дa пocoчи, измeждy няĸoлĸoтo пpeдлoжeни, пoвтopнo тaĸъв ĸaндидaт, ĸoйтo oтгoвapя в пo-гoлямa cтeпeн нa изиcĸвaниятa, ĸoитo пpeзидeнтът пocтaвя ĸъм пpoфилa нa ĸaндидaтa. Πoдoбнo paзpeшeниe би xapмoниpaлo нa cъвмecтнaтa poля нa пpeзидeнтa и BCC в тaзи пpoцeдypa и би eлиминиpaлo явнo нeпpиeмливaтa и yнизитeлнa зa дъpжaвния глaвa poля дa бъдe пpocт peгиcтpaтop нa peшeниeтo нa BCC, ĸoятo e в пpoтивopeчиe c ĸoнcтитyциoнния мy cтaтyc нa въpxoвeн пpeдcтaвитeл и oбeдинитeл нa нaциятa – apбитъp мeждy влacтитe. Πpoф Πлaмeн Kиpoв, cлeд ĸaтo ĸoнcтaтиpa мнoгo cпopния xapaĸтep нa пpoцeдypaтa пo избop нa нaй-виcшитe мaгиcтpaти пpeдвидeнa в чл.129, aл.2 KPБ, пpeдвиждa, чe изxoдът \"мoжe дa ce paзвиe в двe пocoĸи\": или дa ocтaнe изĸлючитeлнo пpaвoмoщиe нa BCC, или пocлeдният дa нe мoжe дa пpaви пoвтopнo пpeдлoжeниe \"c идeнтичнo cъдъpжaниe\"[4]. Ho зa пocлeднoтo, cпopeд aвтopa, ce изиcĸвa ĸoнcтитyциoннa пpoмянa. Mиcля, чe пo oтнoшeниe нa тoзи нeгoв финaлeн извoд, мoжe дa ce дeбaтиpa: ĸoнcтитyциoннa пpoмянa или тълĸyвaтeлнo peшeниe нa KC? Toзи дeбaт би бил мнoгo cъдъpжaтeлeн и интepeceн зa изяcнявaнe нa xибpидния мoдeл, пo ĸoйтo e ce yпpaжнявa влacттa пo вoлятa нa cyвepeнa – бългapcĸият нapoд, чpeз пpeдвидeнитe в ĸoнcтитyциятa инcтитyции: пpeзидeнт, пapлaмeнт, MC, BCC, и пo – ĸoнĸpeтнo зa пpилoжeниeтo нa пpинципa зa paздeлeниeтo нa влacтoви пpaвoмoщия мeждy тяx, ĸoйтo вĸлючвa и cиcтeмaтa зa взaимeн ĸoнтpoл и възпиpaнe /сkесkѕ аnd bаlасеѕ /, ĸoятo пъĸ изĸлючвa мoнoпoлизиpaнeтo нa eднa дъpжaвнa фyнĸция oт вcяĸa oт тяx. Πpeзидeнтът би мoгъл дa нaпpaви иcĸaнe дo KC зa тълĸyвaнe нa paзпopeдбaтa нa чл.129, aл.2 пp.2 KPБ ĸaĸтo пpeди eвeнтyaлния cи oтĸaз дa нaзнaчи Гeшeв, тaĸa и cлeд пoвтopнo нaпpaвeнoтo пpeдлoжeниe зa cъщия. Πpи пъpвия вapиaнт тoй нe e длъжeн дa изчaĸa пpoизнacянeтo oт KC / мaĸap чe би мoгъл – нe e oбвъpзaн cъc cpoĸ /, нo нeгoвoтo дeйcтвиe би мoглo дa изигpae poлятa нa ĸoнтpaпyнĸт cпpямo yлтимaтyмa, пpeд ĸoйтo e изпpaвeн пpи cъздaдeнaтa cитyaция. Πpи втopия вapиaнт тoй щe изчaĸa peшeниeтo нa KC и щe ce cъoбpaзи c нeгo. Излoжeнoтo дoтyĸ e caмo oпит зa тeopeтичeн aнaлиз. Kaĸвo e мнeниeтo нa пpeзидeнтa зa пpигoднocттa нa Гeшeв дa зaeмa пocтa глaвeн пpoĸypop, ĸaĸтo и зa пpoцeдypaтa, ĸoятo мy нaлaгa дa ce cъoбpaзи c нoминaциятa нa eдинcтвeн ĸaндидaт, тeпъpвa щe paзбepeм. Зa вcичĸи e яcнo, ocoбeнo cлeд paзмeнeни peплиĸи c пpeмиepa, чe peшeниeтo щe имa cилeн пoлитичecĸи пpивĸyc. Ho, ĸaĸвoтo и дa бъдe тo, нaлaгa ce извoдa, чe пepcoнaлнитe пpoблeми дo гoлямa cтeпeн ca cвъpзaни c инcтитyциoнaлнo нeoгpaничeнaтa влacт, c ĸoятo paзпoлaгa вceĸи избpaн нa тoзи пocт – oпacнocт зa злoyпoтpeби c нeя. Избopът нa ĸaндидaт, зa ĸoйтo имa ocнoвaтeлни cъмнeния, чe щe cъздaдe пpoблeми в тaзи пocoĸa, вeщae тaзи oпacнocт дa ce пpeвъpнe в peaлнocт. Eтo зaщo, нacтoящият cпop и oбщecтвeнитe peaĸции oĸoлo избopa нa Гeшeв, тpябвa бъдaт ocъзнaти ĸaтo нeoбxoдимocт oт ĸoнcтитyциoннa пpoмянa зa cтaтyтa нa глaвния пpoĸypop, ĸoятo дa пpeмaxнe тoзи мoдeл, ocтaнaл oт eпoxa, ĸoятo бeшe oтpицaниe нa пpaвoвa дъpжaвa.", "date": "2019.11.05", "title": "Трудната дилема пред президента за избора на Гешев за главен прокурор"}
{"url": "https://www.dnevnik.bg/evropa/2019/11/05/3986820_bulgarite_se_strahuvat_za_demokraciiata_i_sa_skeptici/", "text": "Тридесет години след падането на Берлинската стена днешните източноевропейци се страхуват за бъдещето на демокрацията, скептични са към правителствата и към основните политически партии и нямат доверие в медиите, показа  анализ  на фондациите \"Отворено общество\", основан на проучвания на YouGov.  Въпреки \"тревожните\", по думите на авторите на доклада, нива на недоверие в демократичните системи и медиите, много хора вярват, че могат да повлияят на политиката и да подобрят обществото, а младите, особено жените, се ангажират с граждански дейности и са оптимисти за постигането на положителна промяна. Проучването разкрива засилена гражданска ангажираност, особено сред хората между 18 и 22 години (често наричани \"поколението Z\"), и между 23 и 37 години (\"милениъли\"). Застрашена демокрация Според анкетите, проведени сред 12 500 души в България, Чехия, Германия, Унгария, Полша, Румъния и Словакия между 21 август и 13 септември 2019 г., между 51% и 61% от хората в шест от държавите, включително и в Германия, смятат, че демокрацията в страната им е застрашена. Най-често това опасение е изразявано в Словакия (61%), следвана от Унгария и Румъния (и двете по 58%), България (56%), Германия (52%), Полша (51%) и Чехия (47%). Свободни и честни избори Приблизително три четвърти от анкетираните в България (76%), над половината в Унгария (52%) и Румъния (54%), една трета в Полша (34%) и около една пета (19%) от германците са на мнение, че изборите в страните им не са нито свободни, нито честни. Така мислят 21% от чехите и 30% от словаците. Във всички анализирани държави под една четвърт от респондентите над 40 години смятат, че светът е по-сигурен в сравнение с 1989 г. Повечето българи (73%), румънци (62%) и унгарци (53%), и значителен брой словаци (48%), поляци (40%), германци (32%) и чехи (30%) казват, че е трудно хората да живеят живота, който искат, независимо от произхода, етническата принадлежност или сексуалната им ориентация. Върховенство на закона Почти половината интервюирани в Румъния (50%), България (47%) и Полша (48%) мислят, че свободата на протест е под заплаха въпреки масовите демонстрации в трите държави през изминалата година. Като цяло по-младите хора са по-тревожни за свободата си. Повечето анкетирани от \"поколението Z\" имат усещането, че свободата на словото в страната им е застрашена (52%). Много унгарци (63%), българи (61%), румънци (50%), словаци (51%) и поляци (55%) смятат, че лично биха понесли последици заради публични критики срещу правителството. Най-високи процент хора, оценяващи, че върховенството на закона е застрашено, има в България (74%), следвана от Словакия (70%), Румъния (68%) и Полша (64%). Малко по-ниският процент в Унгария (59 на сто) идва на фона на съдебните действия на Европейската комисия срещу управляващите там за нарушения на този основополагащ за ЕС принцип (такива действия има и срещу Полша). Гражданско общество Мнозинството от хората във всички седем държави одобрява правото на организации като университети и благотворителни организации, да критикуват властите. Само 17% от респондентите в анализираните държави са против работата на неправителствени организации. Седемдесет и два процента от българите и 70% от поляците мислят, че неправителствените и благотворителните организации трябва да могат да критикуват правителството, следвани от 66% от румънците, 64% от германците и словаците, 55% от унгарците и половината чехи. Освен това повечето поляци, българи и унгарци мислят, че гражданските общества не трябва да бъдат в по-голяма степен регулирани и не трябва да бъдат по-силно контролирани от правителството. Че академичните институции трябва да могат да критикуват правителството смятат 82% от българите, 74% от германците, 73% от словаците, 72% от чехите, 71% от унгарците, 71% от поляците и 70% от румънците. За респондентите, живели в България по време на края на комунизма, падането на Берлинската стена не е довело до големи промени. За да видят истинския край на комунизма, е трябвало да изчакат до падането на воденото от социалистите правителство на Жан Виденов, което стана на фона на масови протести през февруари 1996 г., се отбелязва в анализа. Икономиката Попитани дали мислят, че свободната пазарна икономика е нещо добро или лошо за страната им и за тях лично, 39% от българите казват, че тя е нещо лошо за страната (добро е според 36%). Като лоша в личен план я оценяват 36% (добра е за 33%). И двата дяла на неодобрение са най-високите сред анализираните държави. Преди България е Румъния, където за 34% от хората свободната пазарна икономика е лоша и за страната, и за тях лично (30% я смятат за добра за страната, а 27% я одобряват в личен план). Следва Унгария – 30% я оценяват като нещо лошо в личен план, а 22% - за страната като цяло (25% дават положителна оценка в личен план, а 33% - за държавата). Най-положителна оценка от гледна точка на държавата дават поляците – одобрението за свободната пазарна икономика там е 52%. Че е позитивна в личен план смятат 42% от поляците. В Чехия одобрението също е високо – съответно 51% и 42%. Общо 44% от германците смятат, че свободната пазарна икономика е добра за страната им, 19% я оценяват като лоша. Криза на доверието Доверието в надеждността на информацията, предоставяна и от медиите, и от правителствата, е ниско, като мнозинствата във всички държави казват, че не вярват на традиционните медии, че представят новините по честен начин, или на правителствата, че обявяват точна и безпристрастна информация. Най-високото ниво на недоверие в информацията, идваща от правителството, има в Словакия (72%), Румъния (70%), България (67%) и Унгария и Полша (и двете по 63%). Дори и в Германия почти половината респонденти казват, че не вярват на традиционните медии (48%), а малко над половината (51%) нямат доверие в изявленията на правителството. Младите хора са по-скептични по въпроса дали медиите ще могат да критикуват правителствата след 10 години. Словакия е единствената държава, в която младите имат повече надежда за бъдещето на свободните медии. В повечето държави по-възрастните (над 40 години), които си спомнят падането на Берлинската стена, е по-вероятно да казват, че отразяването в медиите се е подобрило през изминалите 30 години. Уязвими групи Над три четвърти от хората в на практика всяка държава мислят, че правителството трябва да прави повече, за да защити възрастните и хората с увреждания. В България най-често в сравнение с останалите държави се споделя мнението, че управляващите трябва да правят повече, за да защитят по-възрастните хора, като 93% са съгласни с това. Само около една четвърт или по-малко обаче мислят, че правителството трябва да положи повече усилия за защита на имигрантите. Най-голяма подкрепа за тях има в Полша, но дори и там едва 27% мислят, че те трябва да са защитени. Според 9% от чехите властите трябва да вземат повече мерки за защита на имигрантите. Няма значителна подкрепа и за повече действия на правителството за защита на бежанците. Най-висока е тя отново в Полша (26%). В Унгария е 22%, а в Чехия – 13%. Хората в Полша (35%) и Унгария (31%) е най-вероятно да мислят, че правителството трябва да прави повече за защита на етническите малцинства. Подкрепата за повече правителствени мерки за защита на ЛГБТ хората е най-висока в Полша (38%) и Германия (31%) и най-ниска в Чехия (13%) и Словакия. Младите жени Разглеждайки по-внимателно \"поколението Z\", се установява една обща тенденция – жените са по-отворени към многообразието и по-оптимистично настроени за силата да постигнат промяна. Петдесет и един процента от жените от тази възрастова група смятат, че ЛГБТ хората трябва да бъдат по-защитени, в сравнение с 31% от мъжете. Освен това 40% от жените и 33% от мъжете от това поколение мислят, че етническите малцинства трябва да бъдат защитени, 38% от жените и 24% от мъжете са на мнение, че бежанците трябва да са по-защитени. Същата тенденция важи и за имигрантите – 37% от жените спрямо 27% от мъжете. Младите жени са по-оптимистично настроени от мъжете, когато сравняват сегашната ситуация с тази на хората в страната им преди 30 години. Две трети от жените (60%) смятат, че като цяло имат повече възможности от хората през 90-те години. Така мислят половината от мъжете от \"поколението Z\". Жените са по-големи оптимисти за възможностите си да повлияят на промени в голям мащаб (47%) в сравнение с мъжете (39%). Повече от половината жени (53%) са на мнение, че имат повече възможности, отколкото е имало преди 30 години, да кажат думата си в политиката, за разлика от 46% от мъжете.", "date": "2019.11.05", "title": "Българите се страхуват за демокрацията и са скептици за ползите от пазарната икономика"}
{"url": "https://www.dnevnik.bg/sport/2019/11/05/3986868_zaputi_li_se_hamiltun_kum_titlata_nai-velik_v/", "text": "Шест световни титли, пет от които спечелени в последните шест години - това е равносметката за  Люис Хамилтън , който в неделя беше коронясан отново като №1 във Формула 1. Англичанинът се доближи само на една титла от рекорда на легендарния Михаел Шумахер. Категоричността, с която Хамилтън постига целите си, и начинът му на работа логично доведоха до въпроса може ли вече британецът да спори за званието най-велик в историята или ще стигне ли до титла №7. На 34 години шампионът не дава никакви признаци, че е склонен към забавяне на темпото. \"Работя над шедьовър и още не съм го завършил. Изисква време да се създаде нещо такова, знам че има върхове и падения, но вече притежавам всичко необходимо, за да се справя\", каза Хамилтън след Гран при на САЩ. В оставащите два старта до края на сезона в Бразилия и Абу Даби той може да подобри личния си рекорд от победи и да вземе 12 в рамките на година. \"Той заслужава всички добри думи, които се казват за него и аз съм щастлив за Люис. Безспорно е заслужен шампион и това се отнася за всяка негова титла дотук. Когато си спечелил шест титли, това е невероятно\", каза големият съперник на Хамилтън през годините Себастиан Фетел, който пръв го поздрави след неделния старт. Подобно мнение изказа и бившият съотборник на британеца Нико Розберг. След ожесточената им надпревара през 2016 г. те развалиха отношенията си, но германецът запазва уважение. \"Бяхме на 13-14 години, когато карахме картинг, бяхме най-добри приятели и просто мечтаехме да стигнем до Формула 1, а сега той има шест титли. Невероятно е. Той е близо до това да стане най-великият в историята, а доскоро мислехме, че е немислимо\", каза Розберг. Хамилтън и легендите \"Всяка една ера има своето величие. Едва ли може да сравняваме Хуан Мануел Фанджо с Ники Лауда, Джеки Стюърт с Аертон Сена или Шумахер с Джак Брабъм. Всяка епоха е красива сама по себе си и ражда герои\", коментира накратко през уикенда американската моторспорт легенда Марио Андрети. Според него Хамилтън вече си е спечелил статут на легенда и е въпрос на време да изпревари Шумахер. \"Той продължава да се състезава с огромен глад, сякаш се бори за мястото си в спорта, все едно е новак, това го отличава\". Дотук в кариерата си Хамилтън има 83 победи, като изостава с осем от рекорда на Шумахер (91). Британецът обаче има по-висок процент на победи, като е спечелил 33% от всички 248 надпревари, в които е стартирал, докато седемкратният шампион Шумахер е с 30% (306 старта). От всички пилоти в историята на Формула 1 с 50 или повече старта единствените с по-висок процент на победи от Хамилтън са Фанджо (47%) и Джим Кларк (35%). Невероятното постоянство на британеца може да го направи безспорен №1. В последните шест сезона Хамилтън печели средно по десет старта годишно и ако продължи с тези темпове, ще счупи рекорда на Шумахер, при това в по-малко стартове. \"Все още се издигам\" Това пише на една от татуировките на британеца, която според него описва характера му. Именно в този дух Хамилтън вече се закани да не спира със спорта въпреки, че договорът му с \"Мерцедес\" изтича след сезон 2020. Именно следващата година е последната с настоящите правила на спорта и турбохибридната ера, в която \"Мерцедес\" доминира. \"Искам да бъда нещо като пионер, да проправя път и да се състезавам със съвсем различни болиди от настоящите\", каза Хамилтън в навечерието на Гран при на САЩ. От 2021 г. Формула 1 ще поеме по нов път с различни болиди с опростена аеродинамика и много по-стандартни част за голяма част от отборите. Сред най-важните промени е и налагането на таван на бюджетите, който може да свали \"Мерцедес\" от върха. Пред британеца обаче стоят и още рекорди за подобряване. Ако успее да изравни Шумахер по титли през 2020 г., то той ще може да гони еднолично изкачване на върха от 2021 г. Дотук в историята на Формула 1 няма пилот, който е печелил титлата с три различни поколения болиди. През 2008 г. Хамилтън спечели с болид с атмосферен V8 мотор, а останалите му титли дойдоха в турбохибридната ера. Освен това оставане и след 2020 г. ще даде възможност на Хамилтън да стане единственият пилот, печелил състезания в три различни десетилетия.", "date": "2019.11.05", "title": "Люис Хамилтън и пътят на величието: докъде ще стигне шампионът във Формула 1"}
{"url": "https://www.dnevnik.bg/bulgaria/2019/11/05/3987034_49_hil_glasa_izbraha_ivan_portnih_za_kmet_na_350/", "text": "При общо 283 442 избиратели във Варна, правото си на глас по време на вчерашния втори тур на изборите за кмет на града са упражнили едва 66 хил. души. Това показват данни на Общинската избирателна комисия. За сравнение, на първия тур на изборите, гласувалите са били 87 хил. души. Според окончателните резултати, от изборите досегашният кмет на Варна Иван Портних (ГЕРБ) победи конкурента си Костадин Костадинов с 66.79% срещу 35.99%. Така сметката показва, че новият кмет на града е избран с гласовете на 49 207 избиратели. В същото време за конкурента му от крайната националистическа партия \"Възраждане\" са гласували 29 138 души. От всички гласували 3.22% са отбелязали в изборната бюлетина, че не подкрепят нито един от двамата, което прави 2 606 души. Като се има предвид агресивната ксенофобска риторика на Костадинов, разпределението на гласовете в секциите, където гласуват основно роми изглежда логично. Там за Портних са гласували 899 души, а за Костадинов 188 човека. В същото време ГЕРБ спечели и всички места в районните кметства на Варна, за които вчера също се състояха балотажи. ", "date": "2019.11.05", "title": "49 хил. гласа избраха Иван Портних за кмет на 350 хилядна Варна"}
{"url": "https://www.dnevnik.bg/sviat/2019/11/05/3986859_iran_i_sasht_vse_oshte_sa_v_plen_na_zalojnicheskata/", "text": "Превземането на американското посолство в Техеран през 1979 г. може и да приключи след 444 дни, но САЩ и Иран все още са в плен на една криза, започнала преди 40 години. Въпреки че заложниците в посолството в крайна сметка бяха освободени, Иран и до днес държи хора с двойно гражданство и връзки със Запада като разменна монета при договарянето на сделки. Виковете \"Смърт за Америка\" все още ехтят на проявите на хардлайнерите, а иранският върховен лидер говори за невъзможността да се довериш на \"Великия Сатана\" заради едностранното изтегляне на САЩ от ядреното споразумение от 2015 г. по решение на президента Доналд Тръмп. и може би в някои отношения дори по-високи от тогавашните. Макар президентът Джими Картър в крайна сметка да изгони всички ирански дипломати от САЩ по време на кризата, Америка продължи да издава визи на иранци. Днес наложената от правителството на Тръмп продължителна забрана за пътуване по отношение на Иран и други държави като цяло пречи на иранците въобще да получават визи въпреки големия брой хора от ирански произход, живеещи в американски градове като Лос Анджелис например. Забраната доведе до спад в броя на издаваните неимигрантски визи за иранци от над 35 хил. през 2015 г. до около 6 хил. миналата година, сочи статистика на Държавния департамент. Това откъсна едни семейства от други, а също така доведе до прекъсването на изключително важен източник на информация за Иран, каквато американските дипломати събират по време на интервютата за виза. В същото време се засили вероятността за въоръжен конфликт, нещо, което бе избегнато дори по време на заложническата криза. САЩ обвиняват Иран за серия от нападения в Близкия изток през последните шест месеца, достигнали кулминацията си с  атаката срещу Саудитска Арабия  през септември, която намали наполовина саудитското производство на петрол и доведе до покачване на цената на петрола. Иран отрича да носи отговорност за атаката и за нападенията срещу петролни танкери близо до бреговете на Обединените арабски емирства. Въпреки това Техеран с гордост съобщи, че е свалил американски разузнавателен дрон през юни и задържа други танкери.  Може да бъде прокарана директна линия до погрешните американски представи преди, по време на и след ислямската революция. \"Иран не е в революционна, нито дори в предхождаща революционната ситуация. Съществува недоволство от строгия контрол на шаха върху политическия процес, но сега това по никакъв начин не застрашава правителството\", гласи анализ на Централното разузнавателно управление (ЦРУ), разпространен в Белия дом през август 1978 г. През януари 1979 г. шах Мохамед Реза Пахлави напуска Иран, страдайки от фатално заболяване, за което САЩ не знаят нищо. През следващия месец започва ислямската революция, а студенти с марксистки убеждения превземат посолството и закратко го окупират. САЩ частично осъзнават опасността, в която се намират техните дипломати, служители, военни съветници и шпиони. Американското присъствие в Иран намалява от над 1400 души цивилни и военни служители до около 70 души по време на превземането на посолството на 4 ноември 1979 г. Въпреки това правителството на Картър се опитва да установи отношения с революционното правителство на Иран. САЩ бяха доставили оръжия за милиарди долари на шаха, включително усъвършенствани изтребители Ф-14 Tomcat, изискващи американска поддръжка. Те също така искат да съхранят достъпа си до своите тайни подслушвателни пунктове в Иран, за да следят сигналите и ракетните изпитания в Съветския съюз. Америка дълго време възприемаше шаха като защитна стена срещу съветската експанзия в Персийския залив. Съветските сили влизат в Афганистан, докато трае кризата със заложниците, което води до доктрината Картър, гласяща, че САЩ ще използват военна сила, за да защитават интересите си в богатия на енергийни ресурси регион. Всичко това заслепява Вашингтон за предупрежденията от Техеран. Когато на 23 октомври Картър разрешава на шаха да пристигне в Ню Йорк за лечение, той дава повод за превземането на посолството от студенти ислямисти. След протест на 1 ноември посолството е защитено. На 4 ноември (когато се отбелязват 15 години от изгонването на аятолах Рухола Хомейни от шаха, а също така и годишнина от кървавото нападение на силите за сигурност срещу студенти предишната година) обаче нещата се развиват другояче. Полицията стои безучастно, докато стотици студенти прескачат оградата на посолството и го превземат за три часа и половина. Недоволството на студентите може да бъде проследено и по-назад във времето - до държавния преврат през 1953 г., когато е свален законно избраният премиер и е затвърдена властта на шаха (един преврат, организиран от ЦРУ и британските шпиони). в деня, когато президентът Роналд Рейгън встъпва в длъжност през 1981 г. Тогава двете страни постигат съгласие за Алжирските споразумения, които обещават да сложат край на споровете за неизплатени оръжейни доставки за шаха, на нерешените съдебни спорове и на политическата и военна интервенция на САЩ \"във вътрешните дела на Иран\". Въпреки това днес част от задълженията от ерата на шаха все още не са изплатени, а Иран продължава да задържа хора с двойно гражданство. На заседание на ООН бе констатирано, че в Иран \"произволното лишаване от свобода на хора с двойно гражданство се превръща в тенденция\". При задържането на иранската и британска гражданка Назанин Загари-Ратклиф някои свързаха случая с 400-те милиона британски лири, задържани от Великобритания заради неизпълнение на сделка за покупко-продажба на танк на шаха. В същото време Иран редовно обвинява САЩ, че се месят в иранските вътрешни дела. Сега Техеран се фокусира върху политиката на правителството на Тръмп за \"максимален натиск\" и я представя като опит за сваляне на шиитската теокрация. Иран се опита да обжалва пред Международния съд в Хага подновените от Тръмп американски санкции след изтеглянето на САЩ от ядреното споразумение. Като всичко в тази криза, тезата на Иран се основаваше на елемент от дългата история между двете страни - договор за приятелство между САЩ и шаха от 1955 г., срещу който се противопоставяха студентите ислямисти, превзели посолството. /БТА", "date": "2019.11.05", "title": "Иран и САЩ все още са в плен на заложническата криза от 1979 г."}
{"url": "https://www.dnevnik.bg/zelen/2019/11/05/3986967_sus_zeleni_projekcii_zapochna_spodelenoto/", "text": "Този уикенд започнаха зелените прожекции на открито в Стара Загора. На видеостена върху градската опера бяха излъчени послания за екологичната мрежа \"Натура 2000\" и други природозащитни и граждански кампании. Организаторите от природозащитната организация \"Зелени Балкани\" ще продължават да представят върху стената на Старозагорската опера посланията на партньорите си в продължение на 4 години всяка вечер от 18 до 20 часа през зимата, а през лятото - по три часа на вечер. Идеята е да се сформира споделено видеопространство, отворено към различни граждански организации, които биха искали да достигнат до гражданите със своите теми на работа. То е отворено към послания за опазване на природата, рециклиране, социално неравенство, благотворителни каузи, културни и спортни събития Всяка организация или инициатива, която би искала да излъчва материали чрез това пространство, може да се свърже с екипа на  проекта \"Натура 2000 - нови хоризонти\" . Плейлистът от премиерната вечер на 1 ноември  включва представяне на различни, предимно природозащитни, теми: - каузите на екокоалицията \"За да остане природа в България\" - откъс от представление на балета \"Лебедово езеро\" в Държавна опера - Стара Загора - репортаж за първи освобождавания на черни лешояди от \"Зелени Балкани\" - видеоклип \"Родна земя\" на Прабългарска школа за оцеляване \"Бага-Тур\" - теренна работа за научен мониторинг на прилепи на Националния природонаучен музей към БАН - репортаж от кампанията \"Ти и Lidl\" за видеонаблюдение на Поморийското езеро от \"Зелени Балкани\" - представяне на 23-ата Международна нощ на прилепите 2019 и други.", "date": "2019.11.05", "title": "Със \"зелени\" прожекции започна споделеното видеопространство за \"Натура 2000\""}
{"url": "https://www.dnevnik.bg/evropa/2019/11/05/3987151_es_i_kitai_shte_podpishat_sdelka_za_zashtitenite/", "text": "Европейският съюз и Китай се готвят да подпишат споразумение за защитените географски означения на стоки от Европа. Това съобщи вчера френският президент Еманюел Макрон в Шанхай на среща с германски и френски компании, предаде \"Ройтерс\", цитирана от БТА. Очаква се споразумението да бъде подписано днес в Пекин.  При визитата си в Китай Макрон е придружен, поне в част от времето, от германския министър на образованието и научните изследвания Аня Карличек и ирландския еврокомисар по земеделието Фил Хоган, който през декември се очаква да поеме ресор \"Търговия\" в новата Европейска комисия.  Споразумението ще защитава географските означения на 100 европейски стоки, включително 26 френски като сирена и спиртни напитки, уточни Макрон.  Френският президент планира днес и в сряда да се срещне с китайския си колега Си Цзинпин. За 5 ноември са планирани и разговори с китайския премиер Ли Къцян. Очаква се при визитата да бъдат сключени близо четиридесет договора в икономическата сфера.", "date": "2019.11.05", "title": "ЕС и Китай ще подпишат сделка за защитените географски означения"}
{"url": "https://www.dnevnik.bg/evropa/2019/11/05/3987153_brjuksel_se_zashtiti_ot_tvurdeniia_za_zloupotrebi_sus/", "text": "Европейската комисия вчера се защити от твърденията, че значителен дял от земеделските субсидии в ЕС отива в джобовете на политиците и местните силни на деня, особено в Централна и Източна Европа, предаде ДПА. Парите за земеделие са най-голямото перо от разходите на ЕС. Отделените за тази цел средства възлизат на общо 36 процента от бюджета на съюза за 2019 година, или 58.4 милиарда евро. След няколкомесечно разследване в. \"Ню Йорк таймс\" написа в неделя, че в страни като Унгария и  Чехия  голям дял от това финансиране се използва от властимащите за обогатяване или защитаване на политически интереси. Еврокомисията определи написаното като прекалено и заяви, че прави всичко по силите си, за да се бори с измамите. За 2018 година по данни на Европейската сметна палата нивото на грешки при директните плащания е под 2 процента, което се приема за незначително, заяви говорителят на ЕК Даниел Росарио. Комисията има нулева търпимост към измами със средствата на ЕС, добави той, уточнявайки, че основната отговорност е на страните членки да гарантират, че парите се харчат коректно. Междувременно евродепутатът Мартин Хойслинг от Зелените заяви, че ЕС трябва плаща само на действащи фермери, а не да обвързва субсидиите с обработваема площ. /БТА", "date": "2019.11.05", "title": "Брюксел се защити от твърдения за злоупотреби със земеделските субсидии на ЕС"}
{"url": "https://www.dnevnik.bg/politika/2019/11/05/3987159_na_tezi_izbori_glasove_se_kupuvaha_agresivno_arogantno/", "text": "Вчера от БСП обявиха , че заради сигнали за нарушения ще искат преброяване на бюлетините и евентуално касиране на кметските избори в Шумен и Ловеч. Партията ще подкрепи и инициативния комитет на Мая Манолова при  евентуално искане  за касиране на изборите в София. Решенията ще бъдат обсъждани от Изпълнителното бюро на БСП днес. На твърденията, че всички партии купуват гласове, Корнелия Нинова посочи, че за да купуваш гласове, трябва да имаш ресурс, а той е в управляващата партия. Тя обяви още, че БСП е направила красива кампания. \"Ниска активност, невалидни бюлетини, апатия, това бяха проблемите на местните избори\", обобщи Нинова. \"Знам кое ги боли (ГЕРБ - б.а.), че надпартийни кандидати събират повече подкрепа, извън БСП, посочи лидерът на левицата. Нинова заяви, че премиера Борисов го е яд, че са се обединили хора срещу неговото управление. \"Изпуска си нервите, говори обиди персонално към хора, това не е политика. Това показва страх, безсилие и яд.\", заяви тя. Успешното представяне на БСП, изразяващо се в спечелването на кметските места в 62 общини, сред които 4 големи областни града, Корнелия Нинова обясни с това, че стратегията \"Визия за България\" е прераснала в програма за всяка община конкретно с конкретни и ясни мерки. Други фактори били налагането на новото поколение политици и активната и динамична предизборна кампания. Корнелия Нинова изрази мнение, че Бойко Борисов, като лидер на ГЕРБ започва реформи в партията, каквито тя е направила в БСП преди три години. \"Той говори за мандатност на кметовете, ние го въведохме за депутатите\", поясни тя. Мнението на Нинова е, че Борисов започва реформата късно и по погрешен начин. Тя изрази и учудване, че не се въвежда ограничение и за мандатите на лидера на партията. \"Аз мога да бъда председател на БСП два мандата - 8 години. Той не смята да си отива, а си ограничава хората\", допълни лидерът на левицата. В отговор на въпрос Нинова уточни, че доброто представяне на местните избори няма да успокои вътрешната опозиция в БСП. \"Дали съм силен лидер, или не, ще покажат годините. Но откакто съм на поста, БСП си засилва влиянието\", обобщи тя Корнелия Нинова каза, че след балотажа е говорила с Мая Манолова по телефона, но в разговора не е ставало дума за плановете за бъдещето на бившия омбудсман. \"Не мога да гадая какво ще прави - нова партия, или ще се върне в БСП. Предпочитам да коментирам действия, а не думи\", допълни лидерът на левицата.", "date": "2019.11.05", "title": "На тези избори гласове се купуваха агресивно, арогантно и открито, твърди Нинова"}
{"url": "https://www.dnevnik.bg/evropa/2019/11/05/3987155_deputat_leiburist_shte_oglavi_dolnata_kamara_na/", "text": "Депутатът от опозиционната Лейбъристка партия Линдзи Хойл бе избран снощи за председател на британската Камара на общините, предаде \"Ройтерс\", цитирана от БТА. Той ще поеме ролята на арбитър в следващия състав на парламента след  изборите на 12 декември  и по време на излизането на страната от ЕС. Хойл, който от 2010 г. досега беше заместник-председател на камарата, бе избран след четири тура с тайно гласуване.  Досегашния председател на Камарата на общините  Джон Бъркоу  бе обвиняван, че нарушава установените практики и че толерира депутатите, които искат да осуетят плановете на правителството за Брекзит. Други обаче го възхваляваха заради засилването на ролята на парламента, за да противостои на изпълнителната власт. Той подаде оставката си официално миналата седмица след  10 години на този пост . \"Аз ще бъда неутрален. Аз ще бъда прозрачен\", каза 62-годишният Хойл след обявяването на резултата от избора. Той подчерта, че Камарата на общините ще се промени, но ще се промени към добро.", "date": "2019.11.05", "title": "Депутат лейбърист ще оглави долната камара на британския парламент"}
{"url": "https://www.dnevnik.bg/evropa/2019/11/05/3987158_merkel_ne_dochakala_reda_si_za_poluchavane_na/", "text": "Германският канцлер Ангела Меркел, обяви вчера, че не е дочакала реда си за получаване на кола, защото Берлинската стена паднала, преди нейният \"Трабант\" да бъде произведен от завода в град Цвикау, предаде ДПА. \"В ГДР моята поръчка за \"Трабант\" не можа да бъде изпълнена\", каза канцлерът пред работници в завод в същия град, който сега произвежда автомобили \"Фолксваген\".  Цвикау в провинция Саксония е имал по времето на ГДР дългогодишни традиции в автомобилостроенето. Там са се произвеждали култовите източногермански автомобили, наричани \"Траби\" от почитателите им. В ГДР \"Трабантът\" бе много популярен, но заради плановата икономика хората често трябваше да чакат до 15 години, преди да си купят кола, отбелязва ДПА. /БТА", "date": "2019.11.05", "title": "Меркел не дочакала реда си за получаване на поръчания от нея \"Трабант\""}
{"url": "https://www.dnevnik.bg/politika/2019/11/05/3987162_kmetovete_na_demokratichna_bulgariia_shte_nastoiavat/", "text": "Групата на \"Демократична България\" в Столичния общински съвет и районни кметове на обединението в София ще работят за повишаване на финансовата самостоятелност на районите, каза днес по БНТ новият кмет на район \"Средец\" Трайчо Трайков. След двата тура на местните избори в столицата \"Демократична България\"  има 12 представител и в местния парламент и  осем кметове на райони . Трайков припомни, че районните общини са второстепенен разпоредител с бюджетни средства (подробности  тук ), а около 90% от отпусканите пари от Столичната община отиват за разплащане на общински задачи - училища, детски, градини и лечебни заведения. Кметът на \"Средец\" посочи, че при това положение районните кметове трудно могат да осигурят финансиране за решаване на текущи проблеми. \"Най-добрият вариант би бил по закон да разполагаме с делегиран бюджет, който да се формира като част от приходите на района\", смята Трайков. Той уточни, че Йорданка Фандъкова вече е заявила, че е склонна да разгледа въпроса за финансовата самостоятелност. Трайков не смята, че ще има проблем да работи с кмета, при положение че не е издигнат от неговата политическа сила - ГЕРБ. \"Пристрастията би трябвало да изчезнат и вярвам, че ще бъде така\", допълни той. Попитан за първите промени, който трябва да се направят в Столична община, Трайков заяви: \"Прозрачност на всичко, което се случва в Столичния общински съвет и Столична община. Има направени стъпки в тази посока, но все още е трудно да се получи информация какво се е случило в машинарията на Столичната община и как се е случило\".", "date": "2019.11.05", "title": "Кметовете на \"Демократична България\" ще искат по-голяма финансова самостоятелност"}
{"url": "https://www.dnevnik.bg/na_put/2019/11/05/3982569_nai-studenata_destinaciia_za_budeshtite_klimatichni/", "text": "Още преди създаването на климатиците този малък северен град на брега на Голямото езеро в САЩ се рекламира като хладното лятно убежище за засегнатите от жегата, потенето и алергиите. Един ден обаче Дълут може да предлага един съвсем друг вид облекчение: Убежище за бъдещите щатски мигранти, които ще бягат от топлинните вълни и крайните климатични условия в останалите части на страната, разказва \"Ройтерс\". Градът в щата Минесота, сгушен по протежението на най-голямото сладководно езеро в света, е сред малка група градове, за които учените прогнозират, че ще се превърнат в топ дестинации за американците, когато те започнат да изоставят онези части от страната, станали негостоприемни заради климатичните промени. Досега зимите в Дълут, често определян като един от най-студените градове в Щатите, винаги значително са ограничавали привлекателността му. Градът, който някога имал плановете да се разрасне до размерите на Чикаго, така и не постига целите си, за което свидетелстват и множеството празни имоти. Санди Хоф, президент и собственик на местна фирма за строително предприемачество, смята, че промените в климата могат да доведат до бум в търсенето на имоти, което \"без съмнение\", смята той, ще подпомогне компанията му по начини, невиждани от времето, когато дядо му я придобива преди 90 години. \"Дълут е бил склонен да е малко по-хладен, отколкото на хората им се е искало понякога в миналото\", признава той и допълва: \"Може би малка промяна в климата, от която ще се стоплим малко, ще бъде от полза за нас.\" Прогнозите, че вълна от американски граждани може един ден да залее този район в резултат на климатичните опасности, отчасти вълнуват местните жители. Други са скептични. Брокерката Карън Гюернд се шегува, че се надява хората да не разберат за изследването на професора от \"Харвард\" Джеси Кийнан, според което Дълут има потенциала да се превърне в климатично светилище. \"Не искаме да сме голям град\", казва тя и после пояснява, че се шегува. В крайна сметка си изкарва прехраната от продажбата на имоти. Някои от ранните климатични мигранти вече ги купуват. Такива са Ейнджъл Доброу, съпругът й Боб и кучето им. Те пристигат в Дълут през 2017 г. от Нортфилд, което се намира на около три часа път на юг. Купуват си тухлено бунгало, разположено върху повече от 8000 кв.м. площ с включена гора в задния им двор. Доброу, която е билкар и работи за малка компания, подкрепяща фермери, твърди, че са се преместили, превръщайки бъдещето в основен свой приоритет, имайки предвид нарастващите опасения за това как климатичните промени могат да им се отразят. Да напуснат дома, който обитават 16 години, \"беше трудно\", казва 59-годишната Доброу. \"Но се почувствахме като освободени\" от притесненията къде ще се чувстват най-добре с оглед на промените в климата.      Професорът от \"Харвард\" стъпва за първи път в Дълут през март - три месеца след като започнал да оформя теорията си за това защо тихият град с население от 86 хил. души може един ден да види прилив от десетки хиляди нови жители. Кийнан и неговият екип определят Дълут след повече от 2000 часа работа върху изследване за това кой град в САЩ може да посрещне утрешните климатични мигранти и да има достатъчно място за тях. В случая с Дълут основната привилегия е много проста, казва Кийнън, който е експерт по климатична адаптация и дизайн - \"местоположение, местоположение, местоположение\". Дълут обира студения бриз, идващ от Голямото езеро, което е огромен източник на питейна вода. Освен това се намира на 2 часа и половина път с кола от динамичния икономически център Минеаполис. Неприветливото студено време на северния град означава, че докато около началото на 2030 г. останалата част от страната се поти под температури, които ще са с 1,5 градуса по-високи от отчетените в прединдустриалните времена, там климатът ще стане по-умерен. Заради своя естествен водоизточник е по-малко вероятно Дълут да има и много от проблемите, с които вероятно ще се сблъскат останалите части на страната, като суша и недостиг на вода.      По време на посещението си в Университета в Минесота през март проф. Кийнан предлага и няколко потенциални слогана за града: \"Дълут - не толкова студен, колкото си мислите\", \"Най-устойчивият на климата град в Америка\" или \"Дълут - 99% устойчив на климата\". Той използва част от оригиналните маркетингови идеи на Дълут, но от друга ера, когато градът се опитва да убеди туристите, че е дестинация, която си заслужава обиколката. Студеното време на Дълут всъщност отдавна е най-силната притегателна сила за летните туристи, казва местният историк Тони Диркинс. В ретро пощенски картички градът е описван като \"градът с климатик\" и \"убежище за сенна хрема\", докато създаването на антихистамините не засенчват този му облик, казва Диркенс. Създаването на климатиците и климатичните системи пък кара голяма част от жителите на града да се преместят да живеят на по-топли места в търсене на работа, коментира професорът по история Дейвид Удуард. В резултат на това Дълут представлява своеобразна \"капсула на времето\", чието население не се е променяло от около половин век, твърди той. Това означава, че има място за новозаселници. Затова и някои от местните жители, натоварени със задачата да набират така необходимия медицински персонал, казват, че вече добавят \"климатичните промени\" като един от козовете си за привличане на нови служители в Дълут. Други обмислят конференция за обсъждане на икономическия ефект от определянето на града като лагер за климатични бежанци. За избраната наскоро за кмет Емили Ларсон това ще е възможност градът да оползотвори своята в пъти по-голяма от необходимата им в момента инфраструктура, която е с около 29% повече от тази на друг сходен по население град в Минесота. Сред местните обаче има и притеснени от това обвързано с климатичната миграция бъдеще. Не е ясно как такава огромна и скоростна промяна ще се отрази на досегашните жителите и дали те ще са доволни от нея. Има и опасения, че необходимостта от мащабно ново строителство ще е за сметка на старата архитектура на града. Само климатът и времето ще покажат.", "date": "2019.11.05", "title": "\"Най-студената\" дестинация за бъдещите климатични мигранти в САЩ"}
{"url": "https://www.dnevnik.bg/detski_dnevnik/2019/11/05/3986915_az_sum_bulgarka_subira_40_istorii_za_smeli_umni_i/", "text": "Разказите и историите за забележителните жени от историята са все по-търсено четиво в детските отдели на книжарниците. Доказват го успехите на книги като превърналата се в хит \"Истории за лека нощ за момичета бунтарки\" на Елена Фавили и Франческа Кавало на издателство \"Хермес\", както и поредицата \"Кратки пътеводители в биографии забележителни\" на издателство Timelines. Всичките те с помощта на кратки и приятно оформени текстове и впечатляващи илюстрации разказват за забележителни жени от световната история като Фрида Кало, Мари Кюри, Амелия Еърхарт, Евита Перон, Мария Калас, Евита Перон и Джейн Остин.      Вдъхновени от този подход, Петя Александрова и Капка Кънева създават един своеобразен български аналог с книгата \"Аз съм българка\" (изд. \"Сиела\"), в която събират историите на 40 смели, умни и достойни български жени, които си заслужава да познаваме. Сред тях попадат имена като Венета Ботева, Леда Милева, Яна Язова, Цветана Табакова, Ива-Ваня, Вела Живкова-Благоева, Мара Белчева. Познатите и понякога не толкова познати имена от историята ни оживяват на страниците на изданието с илюстрациите на 40 художнички, подбрани от илюстраторката Капка Кънева, която също прави портрет на една от личностите в книгата.      Петя Александрова казва, че в избора си на героини е робувала на едно-единствено условие: \"Да могат да служат за пример и вдъхновение на днешните момичета. На тези, които са неуверени, плашливи, несмели. На тези, които лесно се отказват от мечтите си, ако срещнат препятствие или неодобрение. Които се страхуват от обществено порицание, боят се да бъдат различни, любознателни, страстни, дръзки... На тези, които не смеят да бъдат щастливи или свободни посвоему.\" Ако пък си задавате въпроса защо само жени, тя има отговор и за това: \"Защото все още за света, в който живеем, полът не е без значение. И защото нещата не са били така лесни, когато си жена и имаш смели идеи и хвъркати мечти. А само с тях светът може да бъде променен. И да служим за пример на бъдещите поколения.\"", "date": "2019.11.05", "title": "\"Аз съм българка\" събира 40 истории за смели, умни и достойни жени"}
{"url": "https://www.dnevnik.bg/sport/2019/11/05/3987150_kubrat_pulev_po-dobur_sum_ot_bukur_vuv_vsichko/", "text": "Кубрат Пулев смята, че превъзхожда следващия си съперник Райдел Букър във всичко. Българинът ще се качи на ринга срещу американеца в неделя сутринта в Калифорния. \"Играл съм с много по-добри боксьори, много по-опитен съм и във всичко съм много по-добър от Букър. Сега съм концентриран само върху този мач, това е единственият ми фокус. Чак след това ще гледам мача на Руис и Джошуа и ще видим какво ще се случи\", заяви Пулев пред \"Нова\". Българинът е официален претендент на Международната боксова федерация (IBF) и очаква да има мач за световната титла до средата на следващата година. \"Няма как някой да ми отнеме правото да съм главен претендент за шампионската титла, тъй като си има правила по случая и те трябва да се спазват\", каза Пулев.", "date": "2019.11.05", "title": "Кубрат Пулев: По-добър съм от Букър във всичко"}
{"url": "https://www.dnevnik.bg/politika/2019/11/05/3987169_menda_stoianova_ne_moga_da_si_obiasnia_zashto_na_mesta/", "text": "Имаше места, особено в София, вотът беше даден от омраза към ГЕРБ. Омраза, която аз не мога да си обясня\", каза днес по БНТ членът на изпълнителната комисия на ГЕРБ Менда Стоянова. Тя изрази учудване, че не фактите и преценката на всеки кандидат, дават повод да се отиде до урните, а омразата. \"За мен това не е нормално политическо поведение. Голяма част от младите хора, най-вече десни избиратели, дадоха своя глас за госпожа Манолова. Според мен омразата не е правилният водач\", допълни тя. Стоянова все пак вижда повод за омразата към ГЕРБ в грешките при изграждането на приоритетите. Според нея предизборната кампания в София е била е толерантна, за разлика от останалите градове в страната. Менда Стоянова изрази мнение, че дори в общинските съвети с преобладаващо мнозинство от ГЕРБ трябва да се търси подкрепа от всички членове на местните парламенти, за да се постигне баланс. Коментирайки промените, които предстоят в структурите на ГЕРБ, Стоянова каза, че те водят партията в положителна насока. \"Така ще има възможност да се предаде опитът на по-младите членове на партията\", допълни тя. \"Не трябва да се чака да се провеждат избори, за да се направи оценка на допуснатите грешки в управлението и сега е моментът да се направят промени\", каза още Менда Стоянова. Преди изборите премиерът Бойко Борисов направи промени в партията, като отстрани втория човек в ГЕРБ Цветан Цветанов и оттегли доверието си от кметовете в Хасково, Ямбол, Русе и още няколко места. Той обясни промените по места  с факта, че след няколко мандата кметовете се чувствали като местни дерибеи. Борисов се закани промените да продължат, като не скри, че ще се въведе ограничение за броя мандати, които един кмет може да има. В коментар за б юджет 2020  Стоянова, която е и председател на бюджетната комисия, посочи, че той предвижда добър ръст в икономическото състояние на страната. \"Ключово в бюджета е нулево бюджетно салдо, така че да се изпълни фискалната цел, като това ще е планът за следващите 3 години. Намаляването на държавния дълг и спадът в безработицата също ще са приоритет за предстоящата година\", обясни тя. По същата тема по Би Ти Ви лидерът на БСП  Корнелия Нинова обяви , че бюджетът не предлага нищо различно и гарантира застой, а не развитие. \"Няма политики за младите, децата, няма преизчисляване на пенсиите, няма здравна реформа\", обобщи тя. За изборите лидерът на левицата каза, че на тях гласове са се купували агресивно, арогантно и открито.", "date": "2019.11.05", "title": "Менда Стоянова: Не мога да си обясня защо на места се гласуваше от омраза към ГЕРБ"}
{"url": "https://www.dnevnik.bg/bulgaria/2019/11/05/3987191_prezidentut_prizova_biznesa_da_poeme_vodeshta_rolia_za/", "text": "Бизнесът трябва да поеме водещата роля за излизане от социалната криза, заяви президентът Румен Радев на церемонията \"Мениджър на годината – 2019\", цитиран от администрацията на държавния глава. Президентът изтъкна, че България се нуждае от икономическа среда с високи стандарти и постижения и открои приноса на компаниите, които инвестират в капитала на българската нация и създават възможности и перспективи за младите. Радев каза още, че страната е с ограничени природни, човешки, финансови и икономически ресурси, но в същото време с огромни демографски и социални проблеми. Най-ефективният начин за тяхното решаване според държавния глава е развитието на силна икономика и високи темпове на растеж в сравнение със страните от ЕС. \"Необходимо е в максимална степен да се оползотворяват човешките и материални ресурси, да се развиват високи технологии, производство с висока добавена стойност, високо качество на продуктите и услугите, иновативност и конкурентоспособност\", каза още Радев. На церемонията \"Мениджър на годината\" снощи държавният глава обяви победителя в 12-ото издание на надпреварата за успешни бизнес ръководители, организирано от сп. \"Мениджър\". Той връчи кристалната статуетка на Светла Несторова, главен изпълнителен директор, председател на управителния съвет на \"Булстрад живот Виена иншурънс груп\".", "date": "2019.11.05", "title": "Президентът призова бизнеса да поеме водеща роля за излизане от социалната криза"}
{"url": "https://www.dnevnik.bg/detski_dnevnik/2019/11/05/3987129_unicef_zapochva_kampaniia_posvetena_na_pravata_na/", "text": "УНИЦЕФ България\" започва национална кампания за информираност и застъпничество, посветена на 30-годишнината на Конвенцията за правата на детето и правата на децата, младежите и младите хора с различни способности в България. Преди 30 години световните лидери поеха исторически ангажимент към децата по света, като приеха Конвенцията на ООН за правата на детето. Конвенцията за правата на хората с увреждания, одобрена от Общото събрание на ООН през декември 2006 г., укрепва правата на децата с увреждания и въвежда нови задължения за страните за премахването на бариерите, които ограничават тяхното участие във всички сфери на живота. България e ратифицирала и двете конвенции. През последното десетилетие страната предприе важни стъпки към приобщаването на децата с увреждания. Въпреки усилията на национално ниво обаче децата с увреждания продължават да са едни от най-изключените и невидими групи в обществото. \"УНИЦЕФ България\" прави кампанията , за да повишим информираността, разбирането и чувствителността по отношение на правата на децата и младите хора, живеещи с увреждания. \"Искаме да чуем техния глас и да ги овластим, като ги поставим в центъра на кампанията. Започваме с Елена от Варна, Мария от Враца, като в рамките на кампанията, с подкрепата на нашите медийни партньори, ще разкажем над 15 вдъхновяващи истории на деца, младежи и млади хора с различни способности\", казват от детския фонд на ООН. \"Дневник\" е сред медийните партньори на кампанията.  Около 15% от населението на света живее с увреждания. 5.1% от децата (или 95 милиона) имат увреждания, от които 13 милиона (0.7%) имат тежки увреждания. Въпреки че няма пълни данни за точния брой на децата с увреждания и затруднения в България, предполагаемият им брой е около 32 хиляди. През последното десетилетие бяха затворени всички домове за деца с увреждания и половината от Домовете за медико-социални грижи за деца, което доведе до значително намаляване на броя на децата в резидентна грижа — от 7 587 през 2010 г. до 633 в края на 2018 г. С приетия в края на 2015 г. Закон за предучилищното и училищно образование бяха създадени условия за приобщаване на децата с увреждания в общата образователна система. През учебната 2018 – 2019 г. 22 хиляди деца с увреждания и специални потребности посещават училища и детски градини. Въпреки националните усилия обаче децата с увреждания продължават да са една от най-изолираните и невидими групи в обществото. При тях има повишен риск от раздяла от биологичните си семейства, по-голяма вероятност да живеят в институционални грижи или да останат извън училище или детска градина. Според данните за 2018 г. около 90% от всички деца в Домовете за медико-социални грижи за деца и 50% от децата в Центровете за настаняване от семеен тип са деца с увреждания. Приблизителният брой на децата с увреждания, които не посещават училище, е около 10 хиляди. Освен това има данни, че много от младежите с увреждания на възраст между 15 и 24 г. не са заети с работа, учене или обучение.", "date": "2019.11.05", "title": "УНИЦЕФ започва кампания за правата на децата с увреждания"}
{"url": "https://www.dnevnik.bg/evropa/2019/11/05/3987190_germanskata_silicieva_dolina_e_nasledstvo_ot_bivshata/", "text": "През 90-те години, след като се настанява в бившата Източна Германия, американският гигант в производството на микропроцесори Ей Ем Ди (AMD) изпраща около 200 инженери в Тексас за обучение в офисите на компанията, пише \"Франс прес\". \"За по-малко от два дни те обясниха функционирането на чиповете почти по-добре от специалистите в централата\", спомня си Карин Ратс, която вече над 20 години работи в завода в Дрезден, в момента собственост на американците от \"Глоубълфаундрис\" (Globalfoundries). Падането на Берлинската стена доведе до деиндустриализация и масова безработица в източната част на Германия, но специалистите в областта на електрониката останаха един от скритите козове на региона.  В производителя на микропроцесори от Дрезден \"Роботрон\" (Robotron) работеха до 70 хил. души. Тези специалисти са невероятно добре обучени благодарение на годините на ГДР и \"обратното инженерство\", тоест умението, развито от комунистическия режим да копира западните технологии, разказва Карин Ратс. Тъй като снабдяването със западно оборудване е било незаконно, бавно и скъпо, научните сътрудници в ГДР са разработили през 80-те години чип, който предшества този на големия им западен конкурент \"Сименс\" (Siemens). Този чип е можел да побере впечатляващите 60 страници текст, но никога не е бил произвеждан серийно. След обединението на Германия през 1990 година първото регионално правителство на Саксония бързо е признало потенциала на сектора. Все повече западни компании, привлечени от евтините инвестиции и изобилието от добре обучени служители, са се настанили успоредно до бившите инженери от \"Роботрон\", които сега са станали предприемачи в сферата на високите технологии. Секторът, за който в момента работят 65 хил. служители, е сравним с мащаба на някогашния \"Роботрон\". Благодарение на него брутният вътрешен продукт на човек от населението на Саксония е 31 хил. евро, повече от четирите други провинции на бившата Източна Германия. \"Глоубълфаундрис\" и бившата марка на \"Сименс\" \"Инфинеон\" (Infineon) произвеждат тук компоненти за автомобили и смартфони или по-специфични чипове за паспорти или електрически трансформатори. Специалистите са \"много важен ресурс за нас, който си оспорваме\" с 2 хил. компании в региона, твърди Томас Моргенщерн, директор на завода \"Глоубълфаундрис\". Гигантите \"Инфинеон\" и \"Глобалфаундрис\" наемат десетки стажанти годишно, а инженерите излизат от престижния Технически университет в Дрезден или от други изследователски институти в региона.  Населението на Германия обаче застарява. Страховете от липса на квалифицирана работна ръка наистина съществуват и има много да неща, които трябва да направим, посочва Ралк Бретшнайдер, директор в \"Инфинеон\", който отговаря за операциите в Дрезден. /БТА", "date": "2019.11.05", "title": "Германската \"Силициева долина\" е наследство от бившата ГДР"}
{"url": "https://www.dnevnik.bg/skorost/2019/11/05/3987201_garancionen_remont_spira_dvijenieto_po_14_kilometra_ot/", "text": "Движението по 14-километров участък от автомагистрала \"Струма\" в посока Дупница се спира от утре до 29 ноември, съобщиха от агенция \"Пътна инфраструктура\". Ограничението е за отсечката от пътен възел \"Долна Диканя\" до пътен възел \"Дупница – Север\", а затварянето е заради ремонт на фуга на съоръжение при 46-и километър. Трафикът за Дупница от пътен възел \"Долна Диканя\" ще се насочва по стария път (Е-79), като връщането на магистралата ще става при пътен възел \"Дупница – Север\". Ремонтът на фугата се изпълняват от фирмата изпълнител и са за негова сметка като част от гаранционното обслужване на отсечката, уточняват от пътната агенция. Тази част от магистрала \"Струма\" беше официално открита на 23 юли 2013 година по време на първия мандат на ГЕРБ. Тя беше изградена от консорциум \"Струма – I\", в който влизаха италианската \"Импреза\" и българските \"Главболгарстрой – Инфраструктурно строителство\" и \"Пътстрой 92\". Изграждането на целия Лот 1 (от Долна Диканя до Дупница) струваше малко над 58.53 млн. лева без ДДС. Това е втори гаранционен ремонт на този участък, след като  през април 2015 година пропадна  платното в посока София, малко след изхода от Дупница.", "date": "2019.11.05", "title": "Гаранционен ремонт спира движението по 14 километра от \"Струма\" в посока Дупница"}
{"url": "https://www.dnevnik.bg/sport/2019/11/04/3986669_fotogaleriia_nai-pametnite_momenti_ot_svetovnoto/", "text": "Южна Африка триумфира на световното първенство по ръгби и за трети път в своята история вдигна трофея \"Уеб Елис\" след  , завършил 32:12. Южноафриканците станаха едва втория отбор с три титли (1995, 2007 и 2019) след Нова Зеландия (1987, 2011 и 2015 г.) и сложиха край на царуването на маорите.", "date": "2019.11.05", "title": "Фотогалерия: Най-паметните моменти от световното първенство по ръгби"}
{"url": "https://www.dnevnik.bg/razvlechenie/2019/11/05/3987183_nova_luksozna_jilishtna_sgrada_v_london_zapazi/", "text": "Графити рисунка на Банкси, която в продължение на няколко месеца бе скрита от строителни скелета, ще бъде отново открита официално в понеделник в сърцето на Нотинг Хил в Лондон, разказва \"Ройтерс\". Творбата, известна под различни имена като например \"Художникът на графити\", \"Живописецът\" или просто \"Веласкес\" - показва художник с палитра и статив, който рисува на стената \"Банкси\" с големи червени букви. Рисунката, която се появява на ъгъла на \"Аклам\" и \"Портобело Роуд\" през 2008 г., бе покрита, след като в сградата започнаха строителни преустройства с цел създаване на луксозни апартаменти. Луксозните апартаменти в сградата са на цена от минимум 950 хил. паунда за едностайно жилище, допълва Лайонс. \"Дали би ми харесало Банкси да дойде и да изрисува сградата, в която живея? Вероятно не\", допълва той.", "date": "2019.11.05", "title": "Нова луксозна жилищна сграда в Лондон запази оригинален Банкси върху фасадата си"}
{"url": "https://www.dnevnik.bg/sviat/2019/11/05/3987213_trump_zadeistva_izlizaneto_na_sasht_ot_parijkoto/", "text": "САЩ официално задействаха процедурата по напускане на Парижкото споразумение за климата. Така те са единствената държава, която няма да участва в него.  Това се случва в момент, когато се прогнозира, че световните температури ще се увеличат с 3 градуса, а влошаването на природните бедствия ще причини обедняване на милиони хора, пише в. \"Гардиън\", цитиран от БТА, като уточнява, че процедурата е едногодишна, поради което излизането на САЩ ще приключи един ден след президентските избори през ноември 2020 г. В  Парижкото споразумение  САЩ се съгласиха да съкратят емисиите си от парникови газове с най-малко 26 процента под равнищата от 2005 г. и да направят това не по-късно от 2025 г. Десетки страни преследват цели за постигане на нетни нулеви емисии до 2050 г. Те обаче съставляват едва около 11 процента от световните парникови емисии и сред тях не присъстват  най-големите замърсители : Китай, САЩ и Индия. Фаворитите в първичните избори на демократите за кандидат за Белия дом заявиха, че ако спечелят, ще вземат мерки САЩ да постигнат целта за нулеви нетни парникови емисии до 2050 г., отбелязва \"Гардиън\". Сега работещите по климатичния проблем дипломати трябва да търсят начин да напреднат без съдействието на най-голямата световна икономика, пише в. \"Ню Йорк таймс\". Въпреки че американското участие в Парижкото споразумение в крайна сметка ще зависи от резултата от президентските избори през 2020 г., поддръжниците на документа казват, че трябва да правят планове за бъдеще без американско съдействие. А някои дипломати се опасяват, че Тръмп, който се подигра на  науката за климата , че е измама, ще започне активно да работи против световните усилия за замяна на изкопаемите горива като въглищата, петрола и природния газ, пише изданието. По света вече започна промяна на дипломатическата стратегия. Прилагане на споразумението без САЩ ще изисква други големи  замърсители като Китай и Индия  да увеличат своите усилия. Китай, който сега е страната с най-големи емисии парникови газове, е дал големи обещания, но способността на Пекин да ги изпълни продължава да е под въпрос, пише вестникът. Според правилата на ООН Китай и Индия са смятани за развиващи се страни и не са задължени да намаляват парниковите си емисии. Те се съгласиха да направят това в рамките на  Парижкото споразумение  до голяма степен защото САЩ предприемаха действия по този въпрос. С излизането на САЩ ще трябва други индустриално развити страни да оказват натиск на икономиките във възход. До момента обаче Китай отказва да обещае, че ще ускори изпълнението на целите си за контрол на парниковите емисии, в които засега е заложено повишаване на тези емисии до 2030 г. Европейските страни, които спорят помежду си в каква степен да се намали ползването на въглища, може да нямат нужното влияние да спечелят нови отстъпки. Някои страни обмислят по-наказателни мерки. Тази година Франция и Германия предложиха европейски въглероден данък, който да се наложи на страни с недостатъчно строга политика за борба с глобалното затопляне. Европейски данък върху внасяни от САЩ стоки със сигурност ще изостри търговските напрежения с администрацията на Тръмп. Европа обаче заплашва с такъв данък от години, а до момента не го е въвела, отбелязва \"Ню Йорк таймс\"./ БТА", "date": "2019.11.05", "title": "Тръмп задейства излизането на САЩ от Парижкото споразумение"}
{"url": "https://www.dnevnik.bg/evropa/2019/11/05/3987207_franciia_shte_vuvede_kvoti_za_trudova_migraciia_ot/", "text": "Франция за пръв път ще определи квоти за броя работници имигранти от страни извън Европейския съюз, заяви министърът на труда Мюриел Пенико, цитирана от \"Ройтерс\". По думите й квотите ще бъдат определени през лятото догодина, а правителството ще състави списък с професиите, за които ще важат. Миналия месец френският премиер Едуар Филип каза, че не е против въвеждането на квоти за мигранти – част от усилията на правителството му да отговори на опасенията на избирателите във връзка с имигрантите, от които се възползват крайнодесни политици. Правителството обаче трябва да внимава, защото е под натиск и от собствените си поддръжници да се противопостави на всякакви мерки, смятани за угоднически към крайнодесните. \"Нашият приоритет е да помогнем да французите да се върнат на пазара на труда. След това е да приветстваме бежанците и да им дадем възможност да си намерят работа\", допълни министърът. \"Ако все още има нужда за доброто на държавата и на компаниите, ще включим хората, от които се нуждаем, в зависимост от професията и квалификациите им\", допълни Пенико. Скорошно  изказване на Макрон , че \"предпочитам хора, идващи от Гвинея или от Кот д'Ивоар, които са тук и вършат работа, отколкото българи или украинци с техните нелегални канали\", предизвика  дипломатическо напрежение  със София. \"Предпочитам да имаме законна, регистрирана, основана на квоти имиграция за определен брой години, отколкото потайната, нерегистрираната работа. Предпочитам хора, идващи от Гвинея или от Кот Д'Ивоар, които са тук и вършат работа, отколкото българи или украинци с техните нелегални канали\", заяви Макрон в интервю за списание Valeurs Actuelles, публикувано в сряда. В него той обяснява по повод призивите да бъдат затворени границите за имигранти: \"Изправени сме пред огромно лицемерие - ресторантьорският и строителният бизнес не могат да съществуват без имиграция и да се твърди противоположното е просто грешно\". По-късно българският посланик в Париж бе натоварен да предаде протестна нота заради изказването, а френското списание  \"Поан\"  съобщи, че Макрон се обадил лично на премиера Бойко Борисов, за да разсее напрежението. Вчера по указание на вицепремиера и министър на външните работи Екатерина Захариева заместникът ѝ Петко Дойков  извика на разговор  в Министерството на външните работи (МВнР) посланика на Франция в страната Флоранс Робин.", "date": "2019.11.05", "title": "Франция ще въведе квоти за трудова миграция от страни извън ЕС"}
{"url": "https://www.dnevnik.bg/evropa/2019/11/05/3987222_polsha_e_narushila_pravoto_na_es_sus_sudebna_reforma/", "text": "Полша е нарушила правото на Европейския съюз, като през 2017 г. е понижила възрастта за пенсиониране за съдиите и е въвела различна възраст за пенсиониране за мъжете и жените в професията, се посочва в решение на Съда на ЕС, цитирано от \"Ройтерс\". Това е нов удар по националисткото правителство на страната в продължаващата от дълго време битка с Европейската комисия, според която Варшава нарушава върховенството на закона, като подкопава независимостта на съдилищата. Управляващата евроскептична партия \"Право и справедливост\" прие през 2017 г. закон, който  понижаваше възрастта за пенсиониране  на съдиите в обикновените съдилища и на прокурорите, както и възрастта за пенсиониране на съдиите във Върховния съд, до 60 години за жените и 65 за мъжете от предишните 67 за двата пола. Тя освен това даде на правосъдния министър, политик от управляващата партия, правото да удължава периода на активна служба на съдиите в обикновените съдилища след новата възраст за пенсиониране. Според еврокомисията тези правила противоречат на правото на Европейския съюз и затова тя сезира Съда на ЕС. \"(Полша) не спази задълженията си по силата на правото на ЕС, на първо място, като определи различна възраст за пенсиониране за мъже и жени, които са съдии или прокурори в Полша и, на второ място, като понижи възрастта за пенсиониране на съдии в обикновени съдилища, давайки в същото време на министъра на правосъдието правото да удължава периода на активна служба на тези съдии\", се посочва в решението. Според Съда на ЕС промените са в разрез с принципите за равно заплащане на мъжете и жените и биха могли да поставят под съмнение независимостта на съдебната система. Варшава вече  внесе поправки  в реформите под натиска на Европейската комисия. В оповестеното днес решение обаче съдът не споменава тези промени. Европейската комисия очаква полските власти да обезщетят съдиите, пострадали от промените на възрастта за пенсиониране, съобщи днес говорител на институцията, цитиран от БТА. В днешното си решение Съдът на ЕС не посочва вида на необходимото обезщетение, то трябва да бъде определено от полските власти, посочи говорителят. Готови сме да подпомогнем търсенето на решения по откритите въпроси, добави той. Говорителят приветства предприетите междувременно от Полша промени в спорните правила. Той отбеляза, че въпреки това остава неясно положението на съдиите, засегнати от отхвърлените от Европейския съд промени. ", "date": "2019.11.05", "title": "Полша е нарушила правото на ЕС със съдебна реформа от 2017 г."}
{"url": "https://www.dnevnik.bg/sviat/2019/11/05/3987229_turciia_zalovi_sestra_na_abu_bakr_al_bagdadi/", "text": "По-голямата сестра на убития наскоро лидер на \"Ислямска държава\" е била заловена вчера в Северозападна Сирия при акция на турски военни. Това съобщи тази нощ високопоставен турски представител, цитиран от АП и агенция \"Ройтерс\". По думите му 65-годишната Расмия Ауад и била задържана във фургон, където живеела със семейството си, в края град Азаз. Районът понастоящем се контролира от Турция.  Сестрата на  Абу Бакр ал Багдади  е била със своя съпруг, своята снаха и пет деца. Възрастните са подложени на разпит, каза източникът, пожелал анонимност. Той изрази надежда, че ще бъде събрана ценна вътрешна информация за \"Ислямска държава\".  Багдади се самоуби, след като бе останал без изход при акция на силите на САЩ в съседната провинция Идлиб. Той има няколко братя и сестри, като не се знае кои от тях са още живи, пише в. \"Ню Йорк таймс\". \"Не мисля, че тя ще е запозната с планове за скорошни атаки, но може да знае какви са маршрутите за  трафик на хора . Може да знае на кои мрежи се е доверявал  Багдади , на кои хора е вярвал, кои мрежи в Ирак са съдействали за пътуванията ѝ със семейството\", коментира пред Би Би Си експертът по тероризма Майк Прижънт. ", "date": "2019.11.05", "title": "Турция залови сестра на Абу Бакр ал Багдади"}
{"url": "https://www.dnevnik.bg/sviat/2019/11/05/3987230_maikrosoft_uspeshno_eksperimentira_s_chetiridnevna/", "text": "В Япония - страна, известна с допълнителните часове труд, местният филиал на \"Майкрософт\" (Microsoft) неотдавна направи експеримент с обратен знак: да се работи по-малко време. И заключението бе, че работната  седмица от четири дни  е увеличила производителността на служителите на компанията, информира АФП. През август \"Майкрософт Япония\" затваряше офисите си всеки петък, предоставяйки допълнителен почивен ден през седмицата на своите 2300 местни служители. Компанията ограничи и  работните срещи до 30 минути  и максимум петима участници. Насърчи онлайн контактите пред физическите срещи и размяната на писма. Резултатът: производителността на служител е нараснала с 39.9 на сто през август спрямо същия месец година по-рано, потреблението на електроенергия е спаднало с 23.1 на сто, а използваната хартия - с 58.7 на сто. Служителите искат да имат различни модели на труд, подчертава компанията. Тя предвижда да приложи подобна програма тази зима, но без да дава специален отпуск: те ще трябва да използват наличните си дни. Този опит се провежда на фона на усилията на японското правителство да наложи по-гъвкави модели на труд като  работата от вкъщи , работа при частична заетост и предварително обявени графици, за да се избегнат пиковете часове в транспорта. Подобни инициативи целят да се сложи край на явлението \" кароши \" (смърт от преработване) и да се насърчи  раждаемостта , която бележи спад в страната. При все това прилагането им от местните компании засега е ограничено, отбелязва АФП.", "date": "2019.11.05", "title": "\"Майкрософт\" успешно експериментира с четиридневна работна седмица в Япония"}
{"url": "https://www.dnevnik.bg/evropa/2019/11/05/3987257_zakonoproekt_v_germaniia_zabraniava_terapiia_za/", "text": "                         Германският министър на здравеопазването Йенс Шпан е подготвил законопроект за забрана на т.нар. репаративна (\"поправяща\") терапия, която се прилага с цел да се промени сексуалната ориентация на човека от хомосексуална в хетеросексуална. Законопроектът предвижда такава терапия да не се прилага при хора под 18 години. Другояче стоят нещата при възрастните, които сами са решили да се подложат на нея - ако решението им не е взето под влиянието на измама, заблуда, принуда или заплаха, те имат право да се подложат на такава терапия. Хора на възраст между 16 и 18 години също биха могли да преминат тази терапия, но само ако лекарят е доказал, че те добре осъзнават произтичащите от нея рискове. Нарушението на тези указания ще се санкционира с високи глоби или дори лишаване от свобода до една година. По думите на министър Шпан репаративната терапия трябва да бъде забранена дотолкова, доколкото е възможно. Защото тя често предизвиква сериозни физически и психически страдания - и прави човека болен, а не здрав, смята Шпан. \"Хомосексуалността не е болест\", категоричен е министърът. По неговите думи въпросният законопроект е \"важен обществен сигнал\" за всички, които имат трудности да приемат хомосексуалната си ориентация. Министърът планира освен това да забрани рекламата на този вид терапия. Сериозни рискове По данни на фондация \"Магнус Хиршфелд\" в Германия ежегодно на този вид терапия се подлагат около 1000 души. Тя може да доведе до силен стрес, депресия и сериозни психични разстройства и дори може да повиши риска от самоубийство, смятат от Министерството на здравеопазването. Още повече че доказателства за ефективността на тази терапия няма.", "date": "2019.11.05", "title": "Законопроект в Германия забранява терапия за \"поправка\" на сексуалната ориентация"}
{"url": "https://www.dnevnik.bg/politika/2019/11/05/3987265_bez_otgovori_za_budeshtite_planove_partiiata_na_slavi/", "text": "Оставяйки без отговор въпроси дори като това в кой политически спектър ще се позиционират – ляво, дясно или център, както и за евентуални бъдещи партньорства,  представители на ръководството на партията на Слави Трифонов  \"Няма такава държава\" внесоха днес в Софийския градски съд документи за регистрация на формацията. Те предоставиха списък с около 3700 подписа на хора, подкрепящи партията, като законът предвижда подписката да е подкрепена от минимум 2500 души. Според правилата за регистрация на новоучредени формации в едномесечен срок от подаването на молбата Софийският градски съд трябва да я разгледа в открито заседание и след това да се произнесе с решение в 14-дневен срок от заседанието. След внасянето на документите зам.-председателят на партията Тошко Йорданов заяви, че за всичките бъдещи решения медиите ще бъдат информирани, когато те бъдат взети. А всичко останало са спекулации. На въпрос поне в кой политически спектър ще бъде новата партия - ляво, дясно или в центъра, Йорданов заяви, че \"има време и за този въпрос\". \"Пред страната и пред нас има проблеми, дали са леви или десни. Това ляво/дясно е да си чешем езиците, отдавна няма такова измерение\", допълни той. А на последващ въпрос като какви се самоопределят във формацията заяви:  \"Като партия \"Няма такава държава\".\"      Интерес предизвика и снощното участие на останалата втора на балотажа в София Мая Манолова в  първото предаване на Йорданов \"Студио Хъ\" в новата телевизия на Слави Трифонов \"7/8 TV\" . На въпрос дали това, че тя е поканена първа, означава, че партията на Трифонов има общо политическо бъдеще с Манолова, Тошко Йорданов заяви: \"Няма да коментирам неща, които могат да се случат в бъдеще. Когато решим, когато направим нещо, ще го съобщаваме. Всичко останало са спекулации. Можете да пишете и анализирате както искате, ще подаваме информация само когато има нещо реално. На спекулации с кой ще бъдем в бъдеще, ще бъдем ли с някой... няма да отговаряме.\" Обяснението защо Манолова е била първият гост беше: \"Защото е супер актуално, тя остана втора на балотажа с много малка разлика, дори сякаш въпросът за изхода от изборите ще стои в съда... затова беше гост.\" Йорданов отбеляза още, че хората на победителя са били по всички национални телевизии, включително и днес. \"Студио Хъ\" е публицистично предаване, гостите си ги избирам аз с екипа, сметнахме, че така ще е по-интересно, да се чуе другата гледна точка, допълни Тошко Йорданов.", "date": "2019.11.05", "title": "Без отговори за бъдещите планове партията на Слави Трифонов внесе документи за регистрация"}
{"url": "https://www.dnevnik.bg/sport/2019/11/05/3987263_zabravete_furgi_taim_livurpul_e_poveliteliat_na/", "text": "Ако се интересувате от футбол, изразът \"Фърги тайм\" не би трябвало да ви звучи непознато. Това е онова време от футболната среща, в което воденият от сър Алекс Фъргюсън \"Манчестър юнайтед\" често имаше навика да вкарва важни голове - заключителните секунди. Оказва се, че всъщност \"Ливърпул\" е повелителят на победните голове в 90-ата минута или по-късно. От създаването на Висшата лига червените са спечелили 35 мача с попадение секунди преди края, пише Би Би Си. Най-пресният пример е от събота, когато  воденият от Юрген Клоп състав направи обрат за 2:1 срещу \"Астън вила\" като гост , макар в 87-ата минута да губеше. В герой се превърна Садио Мане, който стана четвъртият футболист в историята на Висшата лига, вкарал четири победни гола след 90-ата минута. Другите са Папис Сисе, Стивън Джерард и Иън Райт. \"Ливърпул\" е убедителен водач в класацията, а \"Манчестър юнайтед\" е трети. Кръгът предложи и друг драматичен развой, като Дженк Тосун от \"Евертън\" вкара за 1:1 срещу \"Тотнъм\" в 96:57 минута. Това е най-късният гол в английското първенство от близо три години, но отстъпва с около пет минути спрямо рекорда на Дирк Каут за \"Ливърпул\" срещу \"Арсенал\" през 2011 г. (101:48 мин). В историята, откакто от 2003-04 г. има данни за точно отчитане, има още един гол след стотната минута - на Хуан Мата за \"Челси\" срещу \"Норич\" - 100:03 мин. Деле Али вкара за \"Тотнъм\" и продължи личния си рекорд - вече в 39 мача, в които отбелязва гол във Висшата лига, отборът му не губи. Върховото постижение по този показател е на Джеймс Милнър - 53 срещи.", "date": "2019.11.05", "title": "Забравете \"Фърги тайм\", \"Ливърпул\" е повелителят на късните голове"}
{"url": "https://www.dnevnik.bg/razvlechenie/2019/11/05/3987212_elun_dedjenerus_shte_poluchi_zlaten_globus_za/", "text": "Известната американска телевизионна водеща и комик Елън Дедженеръс ще получи \"Златен глобус\" за цялостен принос заради нейната 25-годишна кариера в телевизията, обявиха организаторите на отличията, предаде \"Ройтерс\". 61-годишната Дедженеръс ще е едва вторият получател на наградата на името на Карол Бърнет, след като самата Бърнет бе първата, на която тя бе присъдена на церемонията през януари тази година. Дедженеръс е една от най-популярните гей знаменитости, чиято кариера започва като стендъп комик много преди да се премести в телевизията. В момента тя продължава да води своето дневно токшоу, а в миналото има и други екранни изяви. Една от най-паметните е като дубльор на рибката Дори в известната анимация \"Търсенето на Немо\". Дедженеръс вече е носител на две от най-високите отличия в Щатите - Президентския медал на свободата и наградата \"Марк Твен\" за американски хумор.", "date": "2019.11.05", "title": "Елън Дедженеръс ще получи \"Златен глобус\" за цялостен принос"}
{"url": "https://www.dnevnik.bg/detski_dnevnik/2019/11/05/3987290_blizo_1200_deca_se_vkljuchiha_v_proekta_gordeia_se_s/", "text": "Близо 1200 деца на служители от 20 компании взеха участие в седмото издание на проекта \"Гордея се с труда на моите родители\", съобщиха организаторите от Българската мрежа на Глобалния договор на ООН. В Деня на народните будители децата на възраст от 7 до 16 години посетиха високотехнологични офиси, производствени бази и ТЕЦ, за да научат не просто къде и какво работят родителите им, а много нова и полезна информация за различни професии и тяхната важност за обществото. Професионалисти от най-различни сфери разкриха по интересен за децата начин тайните на различни професии: инженер, химик, геолог, ботаник, банкер, застраховател, финансист, маркетинг специалист, шивач, автомонтьор, спортист, пожарникар, ландшафтен архитект, спедитор, диспонент, програмист, 3D артист и много други. Всяка от компаниите представи професиите по нестандартен начин чрез образователни игри, ателиета, работилници, демонстрации, посещение на производствените бази, засаждане на растения и викторини. От началото на инициативата преди 7 години над 5200 деца са прекрачили вратите на работното място на своите родители, където са се запознали с десетки различни професии. Основната цел на програмата \"Гордея се с труда на моите родители\" е да покаже на децата, че трудът е потребност и ценност, че всеки човек е необходим и полезен за обществото, независимо каква професия упражнява. Програмата ще завърши с вече традиционния \"Базар на професиите\" - инициатива, вдъхновена от интереса на обществото, която подпомага ранното кариерно ориентиране и насърчава съзнателния избор на професия. На 22 и 23 ноември в \"София тех парк\" участниците ще имат възможността да се срещнат с професионалисти от различни сфери, които ще им разкажат интересни факти за своята професия, защо тя е важна и как протича един техен работен ден. Базарът е с вход свободен за организирани ученически групи в петък и за всички желаещи в събота. Подходящ е за ученици (7-16 г.), учители и родители.", "date": "2019.11.05", "title": "Близо 1200 деца се включиха в проекта \"Гордея се с труда на своите родители\""}
{"url": "https://www.dnevnik.bg/analizi/2019/11/05/3987284_pet_puti_poveche_za_fandukova_v_romskite_kvartali/", "text": "                         Точно с 20 366 гласа преднина Йорданка Фандъкова отстрани от надпреварата издигнатата от Инициативен комитет и подкрепена от БСП Мая Манолова и спечели четвърти кметски мандат. Проверка на Свободна Европа показва, че почти 7 000 от тях, или с точност - 6985 гласа, са отчетени в ромските махали в София. Интересът към тези секции идва от факта, че резултатите там се различават съществено от картината в останалите квартали на столицата. След първия тур на изборите щабът на Манолова обвини ГЕРБ в купуване на ромски вот в столицата. Отговорът на управляващите дойде от лидера на партията и премиер Бойко Борисов, който в петък обвини Манолова, че прави \"предизборна уйдурма\". Според него от щаба на бившия омбудсман са карали група роми да кажат, че ще гласуват под строй за Фандъкова. Манолова се закани да съди премиера за тези думи. Крайният резултат в София е 49,98% за Йорданка Фандъкова и 45,13% за Мая Манолова. В нито един квартал не се наблюдава изкривяване от общата тенденция. В секциите на кв. \"Христо Ботев\" и \"Факултета\" обаче ГЕРБ е безапелационен победител. В други секции например в \"Лозенец\", \"Триадица\" или \"Младост\" разликата между двете е между 10 и 40 гласа Квартал \"Христо Ботев\" - пет към едно Населеният с роми квартал \"Христо Ботев\" е сред рекордьорите по избирателна активност в неделя. Хората там гласуват в секции от 70-та до 77-ма. На първия тур избирателите там масово подкрепиха общинската листа на ДПС за столицата, а подадените гласове в секциите за тях варираха между 408 и 218. Общо в осемте секции тогава за съветници на ДПС имаше 1751 гласа или 65%. Във всяка една от секциите Движението бе първа политическа сила и то с голяма преднина. Листата на ГЕРБ бе на второ място с шест пъти по-малко подкрепа - 306 гласа в квартала. На първия тур Фандъкова получи тя 1993 гласа от \"Христо Ботев\" от общо 2690 гласували. Манолова имаше 239 гласа. Разликата на втория тур е значителна. За Фандъкова гласуват  души, а за Манолова   В някои секции броят на гласовете за листата на ДПС от първия тур съвпада с броя на гласовете, които Фандъкова добавя на втория тур. Сходно е положението в \"ромските\" секции в район \"Красна поляна\", където е квартал \"Факултета\". Там в секциите с номера от 56 до 67 се наблюдават също големи отклонения от общата тенденция. В секция 224611075, например, Фандъкова има 161 гласа, а Манолова 12. В съседната секция – 224611074, Мая Манолова получава 21 гласа, а Йорданка Фандъкова 187. В секция 224611064 за Фандъкова гласуват 290 човека, а за Манолова 32. Следващата секционна избирателна комисия 224611065 отчита 276 гласа за кандидатката на ГЕРБ и 29 за подкрепената от БСП. Така само от посочените секции в \"Красна поляна\" Фандъкова Йорданка Фандъкова получава 2751 гласа, а Манолова – 513. Отклонения се наблюдават и в столичния квартал \"Филиповци\" в район \"Люлин\". Там секциите, където гласува предимно ромско население, са четири. Те са с номера от 224619069 до 224619072. В първите две секции съотношението е 2:1 в полза на Фандъкова. За кандидата на ГЕРБ там са гласували 209 и 201 души, а за подкрепената от БСП - 126 и 124. Разликата е още по-впечатляваща в секции 71 и 72. В първата от тях Фандъкова е подкрепена от 305 души, а Мая Манолова от 43. Във втората секция разликата е още по-драстична - 372 души са подкрепили Фандъкова, а 34 Манолова. Така във \"Филиповци\" резултатът в общ брой гласове е 1087 за Фандъкова и 327 за Манолова. Така в част от \"ромските\" секции в София общият брой на валидните бюлетини за Фандъкова е точно 6985, а за Манолова 1404. Кандидатката на ГЕРБ печели в съотношение пет към едно.", "date": "2019.11.05", "title": "Пет пъти повече за Фандъкова в ромските квартали"}
{"url": "https://www.dnevnik.bg/bulgaria/2019/11/05/3987296_ot_dnes_zapochva_puskaneto_na_parnoto_v_sofiia/", "text": "От днес (5 ноември) започва поетапното пускане на парното в столицата, съобщи \"Топлофикация София\". Първо ще бъдат включени детските градини, учебните и здравните заведения, след това - жилищните сгради във всички райони и накрая административните сгради и стопанските потребители. Топлофикационното дружество напомня на клиентите си да отворят на максимална степен вентилите на радиаторите си, за да се избегне допълнителното им обезвъздушаване, както и да проверят електронните си уреди за дялово разпределение. Ако дисплеят им е угаснал, съветът е незабавно да се потърси съдействие от обслужващия ги топлинен счетоводител. Отоплението няма да бъде включено в сградите, в които вътрешната отоплителна инсталация не е запълнена, защото това означава, че в някое жилище има неприключил ремонт. Клиентите, които желаят включване на отоплението в сградата на по-късен етап, могат да подадат в обслужващия ги топлорайон заявление и подписано за целта решение от общото събрание на етажната собственост.", "date": "2019.11.05", "title": "От днес започва пускането на парното в София"}
{"url": "https://www.dnevnik.bg/skorost/avtomobilna_industriia/2019/11/05/3987310_germaniia_uvelichava_s_50_subsidiiata_za_pokupka_na/", "text": "Субсидията за покупка на електромобил в Германия ще се повиши с 50% и ще стане 6000 евро още от този месец, предаде агенция \"Блумбърг\". Това се разбраха канцлерът на страната Ангела Меркел и германската асоциация на автомобилната индустрия (VDA). Плановете са субсидията да се дава до 2025 година, като очакванията са за този период да бъдат купени между 650 и 700 хил. електрически превозни средства. Планът на Меркел за защита на климата до 2030 година, обявен през септември, предвижда към този период по пътищата на Германия да се движат 10 милиона електромобила. В началото на годината статистиката отчете 420 хил. коли с електромотор в страната (в това число и хибриди), при общ автопарк от над 47 млн. превозни средства. Към момента Германия е близо до Норвегия като европейски лидер в покупките на коли на ток с около 53 хиляди сделки. Субсидията от 6000 евро ще позволи базовият модел на новият електрически Volkswagen ID3 да струва под 24 хил. евро. Така разликата с най-евтиния Golf, който има сходен размер, ще е само 4000 евро.      Правителствените планове за стимулиране на електрическата мобилност предвиждат и увеличаване на броя на зарядните станции до 50 хиляди в рамките на две години. Различни автомобилни концерни са готови да финансират изграждането на 15 хил. станции. В неделя Меркел обяви, че освен навлизането на електромобилите правителството се фокусира и върху водорода като гориво. Тя каза също, че би искала в Германия да има 1 милион зарядни станции през 2030 година. В Румъния дават до 11 500 евро бонус В момента стимули за покупка на електромобили и хибриди има в редица европейски страни. Най-сериозен е бонусът в Румъния, където държавата дава 10 хиляди евро при покупка на електромобил, като добавя и още 1500 евро, ако се бракува кола на повече от осем години. За плъгин хибрид бонусът е 4500 евро. В Словения за лека кола на ток се получават 7500 евро, а за ван 4500 евро. В Испания бонусът е до 5500 евро за лека кола, 6000 за ван, 8000 евро за товарни автомобили категории N2 и М2 и 15 000 евро за камион. Бонуси има също в Франция (6000 евро за нови електромобили и 5000 за втора ръка), Ирландия (до 5000 евро за електромобили и плъгин хибриди), Швеция (5500 евро за електромобил), Великобритания (35% от цената на автомобили, общо до 4050 евро за електромобили), Финландия (2000 евро за коли на ток) и Австрия (3000 евро за електромобили и 1500 евро за плъгин хибриди).", "date": "2019.11.05", "title": "Германия увеличава с 50% субсидията за покупка на електромобил"}
{"url": "https://www.dnevnik.bg/sviat/2019/11/05/3987300_kremul_nagradi_malinov_s_orden_drujba_nadiava_se_da_ne/", "text": "Кремъл разчита, че награждаването на председателя на българското  Национално движение \"Русофили\"  Николай Малинов с руския орден \"Дружба\" няма да стане причина той да бъде преследван, предаде ТАСС. Руският президент Владимир Путин награди вчера с орден \"Дружба\" редица чуждестранни граждани по случай чествания във федерацията Ден на народното единство. Отличието се връчва за особени заслуги в укрепването на мира, приятелството, сътрудничеството и взаимното разбирателство между народите. Тази година сред удостоените с ордена бе и  Николай Малинов. \"Смятаме, че подобни жестове на признание за заслугите на  Малинов  като принос за делото на единството на руския свят, принос за развитие на приятелството и сътрудничеството между народите на двете ни страни по никакъв начин не може и не трябва да е причина за някакви преследвания\", заяви пред журналисти Дмитрий Песков, прессекретарят на руския президент. Според него \"това би било нелогично и това би имало твърде пагубни последици\". Така говорителят на Кремъл отговори на въпрос дали отношенията между Москва и София няма да бъдат влошени заради награждаването на  Малинов , обвинен в шпионаж в България, посочва агенцията. \"Разчитаме, напротив, хора като него (Малинов) да получат възможност да работят и занапред в руслото на развитието на приятелските, отдавнашни, исторически отношения между народите на двете ни страни\", подчерта Песков.", "date": "2019.11.05", "title": "Кремъл награди Малинов с орден \"Дружба\", надява се да не го преследват заради това"}
{"url": "https://www.dnevnik.bg/kultura/2019/11/05/3987261_snejina_petrova_i_georgi_gochev_poluchiha_nagradata/", "text": "Актрисата и преподавател в Нов български университет и гл. ас. д-р Георги Гочев получиха вчера в кино \"Люмиер\" наградата за хуманитаристика на името на проф. Богдан Богданов за  проекта \"Медея\", който реализираха в рамките на \"Пловдив - Европейска столица на културата 2019\" . В рамките на 2 години екипът на проекта работи с деца от малцинствени групи в Пловдив, включително в квартала \"Столипиново\". Крайният резултат беше спектакъл, който се изигра на Античния театър под проливен дъжд на 28 юни тази години. От есента той беше пренесен на сцената на театър \"Азарян\", където може да бъде гледан на 13 и 14 ноември. В мотивите на журито се посочва, че наградата се дава за \"продължаване мисията на проф. Богданов в популяризиране на античните текстове и в създаването на нови социални форми на образование\". Отличието беше учредено на 5 декември 2016 г. в памет на проф. Богданов (класически филолог, писател и създател на НБУ - бел. ред.) и се връчва ежегодно на 2 ноември - неговата рождена дата. Досега носители на наградата са поетът Борис Христов и литературоведът проф. Михаил Неделчев. В рамките на проекта \"Медея\" до момента са осъществени 3 представления в София и Пловдив, които са посетени от над 3 хил. зрители, 20 обучения на над 200 деца от \"Столипиново\", \"Филиповци\" и \"Факултета\", 4 изложби в галерии, между които Софийската градска художествена галерия и \"Квадрат 500\". Екипът на \"Медея\" започна и кампания за въвеждане на обучението по театър в училище.  Георги Гочев е автор на новия превод на пиесата, направен специално за това представление, заедно с Петя Хайнрих. А утре в галерия \"УниАрт\" в НБУ от 9.30 часа ще се проведе  конференция на тема \"Загадката на Медея\".", "date": "2019.11.05", "title": "Снежина Петрова и Георги Гочев получиха наградата \"Богдан Богданов\""}
{"url": "https://www.dnevnik.bg/evropa/2019/11/05/3987347_evrodeputatut_zigfrid_mureshan_shte_e_petoto/", "text": "Новото румънско центристко правителство ще предложи евродепутата Зигфрид Мурешан за еврокомисар, заявиха официални представители от управляващата Национално-либерална партия, предаде \"Ройтерс\". \"Писмо до Брюксел ще бъде изпратено по-късно днес или в сряда\", каза високопоставен служител, запознат с процеса. Друг коментира пред \"Ройтерс\": \"Бе решено, че Мурешан е румънското предложение\". Вчера новото правителство на малцинството  спечели вот на доверие  в парламента, което отключи процеса по номиниране на нов кандидат за еврокомисар на страната. Новата Европейска комисия трябваше да встъпи в длъжност на 1 ноември, но политическите промени в Букурещ попречиха на номинирането на нов кандидат, което  отложи срока за началото на декември . Предишното правителство на Виорика Дънчила  беше свалено с вот на недоверие  през октомври. Всъщност Мурешан ще бъде  петата номинация  на Румъния. Четвъртият й опит се провали, след като Европейската комисия обяви, че румънският премиер в оставка няма право да номинира бившия евродепутат Виктор Негреску за еврокомисар без одобрението на президента Клаус Йоханис. През септември президентът съобщи, че Дънчила не се е консултирала с него и за  първата номинация на страната  за еврокомисар, която беше отхвърлена. Рована Плумб беше одобрена от бъдещия председател на ЕК Урсула фон дер Лийен за комисар по транспорта, но беше спряна от парламентарната комисия по правни въпроси заради потенциален конфликт на интереси. Други неуспешни номинации са бившият евродепутат  Дан Ника  и държавният секретар по европейските въпроси Габриела Чиот. Нито един от тях не беше приет от Фон дер Лайен. Гласуването на пълния състав на Еврокомисията в Европейския парламент е насрочено за 27 ноември. Други проблемни кандидати за комисари бяха  отхвърлената от ЕП французойка Силви  Гулар, която беше заменена от  Тиери Бретон , както и неодобреният кандидат на Унгария  Ласло Трочани , заменен от  Оливер Вархели .", "date": "2019.11.05", "title": "Евродепутатът Зигфрид Мурешан ще е петото предложение на Румъния за еврокомисар"}
{"url": "https://www.dnevnik.bg/analizi/2019/11/05/3987233_izborite_v_starozagorsko_pod_znaka_na_etnicheskiia_i/", "text": "                         На втория тур на местните избори в Старозагорска област управляващата ГЕРБ спечели кметските места в 6 от 11 общини, по една взеха ВМРО и Политическо движение \"Социалдемократи\", а БСП остана извън борда. Голямата изненада дойде от ДПС, което взе властта в три общини – Гълъбово, Павел баня и Гурково. Освен в областния град, ГЕРБ запазва властта и в двата индустриални центъра на областта – Казанлък и Раднево. В Стара Загора   взе безпроблемно третия си мандат, но въпреки завидните 68.5 процента, губи подкрепата на 13 хиляди избиратели. Отлив на гласове – около 6 хиляди, има и в резултата на   – кмет на Казанлък. Общата тенденция на спад на доверие към ГЕРБ доведе и до В Старозагорския общински съвет досега кметът Тодоров прокарваше всяко свое предложение без проблеми и без да му се налага да търси често тематични мнозинства. Сега най-вероятният и сигурен партньор на ГЕРБ ще бъде отново Земеделският народен съюз с неговите 7 съветници, явил се на изборите като местна коалиция. Във вече изтеклия мандат подкрепата на земеделците беше осребрена с едно зам.-кметско място. В \"града на розите и калашниците\" Галина Стоянова и ГЕРБ през изминалите два мандата разчитаха на групата \"Експерти за Казанлък\", създадена от изпълнителния директор на военните заводи \"Арсенал\" Николай Ибушев. Тя си смени името на \"Алтернативата на гражданите\" и увеличи представителството си в общинския съвет с още два мандата и заедно с ГЕРБ могат да прокарат с гласовете си всяко управленско решение. Групата на Ибушев не издига 8 години свои кандидати за кмет, а подкрепя Стоянова. Тя спечели първия си мандат през 2011 г. на балотажа, след като в седмицата между двата тура държавата продаде златната си акция в \"Арсенал\" на мажоритарния собственик. Оттогава от местните избори. Каквото влияние има държавата върху поръчките и износа на изделия с двойно предназначение от военните заводи чрез междуведомствената си комисия към Министерския съвет. Вследствие на тези негласни сделки избирателите се чувстват като миманс в сапунена опера. По различен начин изглеждат изборите и резултатите от тях в общини като Гълъбово и Павел баня, където кметове станаха кандидатите на ДПС. В Гълъбово несменяемият 16 години   сега се яви от името на местна коалиция ДПС (Български социалдемократи, Български демократичен център-БДЦ), подкрепен още от БСП и други партии. Срещу него застана единствено ГЕРБ, но изгуби с много. Каквото е влиянието на собственика на \"Арсенал\" в Казанлък, такова е на Христо Ковачки в Гълъбово, който си създаде партия БДЦ. А дружеството му \"Брикел\" осигурява работни места на 700 души и парното на всички обществени сгради в града и е сред най-големите замърсители на околната среда в цяла Европа. Години наред Тонев и неговият екип бяха обвиняеми като организирана престъпна група в дело, гледано в специализирания съд, където бяха оправдани на първа инстанция, а втората го върна за доразследване. Днес Като например тайният договор между община Гълъбово и \"Брикел\" за изгаряне на отпадъци в ТЕЦ-а на дружеството. Да управлява в общински съвет, където коалицията на ДПС с партията на Христо Ковачки и групата на БСП имат 10 от 17-те съветници, ще бъде лесно за Тонев. Тук е мястото да се каже, че чуждите инвестиции в общината са най-големите заради присъствието на двете американски централи на територията й. В Павел баня кандидатът на ДПС  спечели изборите още на първия тур срещу досегашния кмет Станимир Радевски, издигнат този път от ВМРО. Да седне в кметския стол на една община с много интереси и доходи от балнеолечението и спа туризма беше заветна мечта на Бесоолу. Преди четири години той изгуби надпреварата с Радевски на балотажа с 39 гласа. Сега ДПС му прости, че застана начело на листата на ДОСТ на парламентарните избори през 2017 г., и отново го подкрепи. А той владее дърводобива, транспорта и търговията с горива в региона. Има и условна присъда за предлагане на подкуп и длъжностни престъпления. в кампанията на Радевски. Досегашният кмет нарече победителя \"октопод, пуснал пипалата си навсякъде\" и подаде жалба в Административния съд в Стара Загора за касиране на изборите. Факт е, че моделът #кой е на път да си създаде официално свой вилает, където гласове се придобиват по различен начин – чрез подновяване на костюмите на ловната дружинка в село Турия например, купуване на водни помпи в ромската махала в Горно Сахране или доставяне на дърва за огрев на семействата в селата от общината. Във феодалното владение процъфтява определен бизнес – турски холдинг е собственик на дървопреработваща фирма, обезлесяваща склоновете на Стара планина в Розовата долина; половината от спа хотелите са турски, а покровителствани от ДПС арендатори на хиляди декара земи получават субсидии от фонд \"Земеделие\". А за жителите е останала една баня, която инвеститори искат да премахнат заради намалелия дебит на ценната минерална вода. В Старозагорска област, в която неофициално живеят около 25 хиляди роми и 15 хиляди турци и българи мюсюлмани, само преди десетина години Ахмед Доган обещаваше на роми от старозагорския квартал \"Лозенец\" Първия за ДПС го взе Лютви Местан, а след това и Делян Пеевски, който стана депутат от Старозагорския избирателен район. Оттогава година след година вотът за тази партия, управлявана като акционерно дружество, все повече зависи от ромските махали. Десните така и не успяха да направят пробив и в тези избори. От всичките 11 общини \"Демократична България\" ще има трима представители единствено в Старозагорския общински съвет. В Казанлък лидерът на СДС бойкотира общата листа с ГЕРБ, защото в нея му бяха отредили 17-о място. А лидерът на ДСБ влезе втори в листата на ВМРО, но остана извън местния парламент. За разлика от коалицията в София и други големи градове тук гласът на т.нар. градска десница изобщо не стигна до хората. Увеличаването на етническия и корпоративния вот, замяната на управленски идеи и решения за гражданите с бизнес интереси, създаването на местни коалиции от политически врагове и други тактики за докопване до властта и благините й не само изкривява резултатите от изборите, но убива вярата на гражданите, че е възможна промяна на статуквото. И ги отказва да отидат до урните. Което циментира статуквото за още десетилетия напред.", "date": "2019.11.05", "title": "Изборите в Старозагорско – под знака на етническия и корпоративния вот"}
{"url": "https://www.dnevnik.bg/sport/2019/11/05/3987357_mashtabut_na_ruskata_shema_svaril_nepodgotvena/", "text": "Мащабът на руската схема сварил неподготвена Световната антидопингова агенция (WADA). Това заяви президентът на организацията Крейг Рийди по време на световната конференция за допинга в спорта. По думите му това е било най-тежкото изпитание не само за него като президент, а и изобщо в историята на WADA. \"Най-лошият случай на срив в системата по време на управлението ми или като цяло за антидопинговото движение е Русия\", каза Рийди, цитиран от \"Ройтерс\". Той заяви, че нивото на манипулациите е било \"безпрецедентно\", а WADA е била поставена под огромно напрежение да защитава интересите на чистите спортисти. \"Това, което той (скандалът) ни показа, когато избухна, беше, че не бяхме подготвени да се справим с толкова голяма програма\", каза Рийди, чийто мандат изтича в края на декември. Руската антидопингова агенция (RUSADA) беше наказана през 2015 г., след като WADA откри доказателства за мащабна схема за допинг в Русия, в която участва и държавата. Заради скандала Русия беше отстранена от олимпийските игри в Рио 2016. На зимните игри в Пьонгчанг 2018 допуснатите руски спортисти се състезаваха под неутрален флаг. Миналия септември WADA възстанови правата на RUSADA, след като получи изисканата информация от московската лаборатория, и понесе много критики. Наскоро Световната антидопингова агенция  обяви, че са забелязани нередности в получените данни . Това поставя Русия пред угрозата да получи ново наказание. \"Спортистите очакват от нас в WADA да наложим натиск. Очакват правилата да бъдат затегнати\", каза Рийди. На 1 януари начело на WADA ще застане министърът на спорта на Полша Витолд Банка.", "date": "2019.11.05", "title": "Мащабът на руската схема сварил неподготвена Световната антидопингова агенция"}
{"url": "https://www.dnevnik.bg/sport/2019/11/05/3987335_vraca_prie_nai-bulgarskiia_mach_za_sezona_v_purva_liga/", "text": "Ботев\" (Враца) и \"Витоша\" (Бистрица) завършиха 1:1 в най-българският през сезона в Първа лига. За пръв път дотук през състезателната година на терена имаше единствено български футболисти, включително и след трите смени през второто полувреме. В допълнение и двата отбора са водени от български треньори. В три случая преди това в стартовите състави имаше по един чужденец. Миналия кръг \"Витоша\" отстъпи с 0:1 от \"Славия\", като единственият чужденец беше македонецът Дарко Тасевски, който има и български паспорт. Другите два мача с по един чужденец в титулярните състави бяха \"Славия\" - \"Ботев\" (Враца) (2:2) и \"Етър\" - \"Витоша\" (1:0). \"Ботев\" имаше голямо превъзходство през първото полувреме, но трябваше да чака до последните секунди, за да вкара чрез Валери Домовчийски след спорна дузпа. Вратарят на \"Витоша\" Кристиян Василев направи девет спасявания в мача и помогна на отбора си да се бори за обрат. В 74-ата минута след подаване отляво Запро Динев изравни и донесе първа точка за състава от Бистрица като гост.", "date": "2019.11.05", "title": "Враца прие най-българския мач за сезона в Първа лига"}
{"url": "https://www.dnevnik.bg/photos/2019/11/05/3987369_snimka_na_denia_novata_vurba_v_gradinkata_na_sv/", "text": "След като вятър събори вчера голямата върба, на възраст повече от 60 години, в градинката при църквата \"Свети Седмочисленици\", днес беше засадена нова.", "date": "2019.11.05", "title": "Снимка на деня: Новата върба в градинката на \"Св. Седмочисленици\""}
{"url": "https://www.dnevnik.bg/bulgaria/2019/11/05/3987361_sudut_vika_za_razpit_glavniia_arhitekt_na_sofiia_za/", "text": "Главният архитект на София арх. Здравко Здравков и изпълнителният директор на столичния \"Метрополитен\" Стоян Братоев ще бъдат призовани за разпит като свидетели по делото срещу бившия зам.-кмет в Столична община Евгени Крусев. Двамата, както и още свидетели бяха допуснати по искане на адвоката на Крусев – Менко Менков. Защитникът обясни, че те не са били разпитвани по време на разследването, тъй като прокуратурата е отказала. Според адвоката са важни показанията на всички 29 участници в общинския експертен съвет по устройство на територията. По думите на Менков те са дали становището по промяна на проекта за ремонта на ул. \"Граф Игнатиев\" по съответния законен ред. Здравков и Братоев са членове на експертния съвет и пред съда да бъдат разпитани като такива. По делото днес показания дадоха няколко свидетели от \"Столичен електротранспорт\". Инж. Асен Тасев обясни, че релсовият път по улицата е \"най-добрият, който е правен на територията на София за последните 30 години\". Първият проектант на релсовия път по \"Графа\" Румен Борисов има договор с фирма за доставка на релси и виброизолационна подложка, твърди адвокат Менков. Борисов е основният свидетел на прокуратурата. Именно по неговия проект първо трябва да се сложи определен вид подложка, но в последствие проектът е променен по време на започналия вече ремонт. Още преди да бъде обвинен и да подаде оставка Крусев обясни, че проектът на Борисов не бил добър и освен вида на подложката били направени и други промени като вида на релсите. \"Борисов е представил писмо на настоящия съдебен състав, че е имал договор с доставчика на релсите и че е получил около 40 хил. лв. за тая работа. Тоест предлагам ви да сложите релсите на този, с който имам отношения, за да изкарам пари от това. Най-просто казано. С фирмата е имал договор, ако бъде посочена, а той я сочи като проектант, те ще му платят пари. И това се е случило многократно. Не само с тази фирма, а и с фирмата-доставчик на подложката. Освен всичко друго, за доставчика на подложката, официален представител е била фирма, която е собственост на сина на г-н Борисов\", твърди защитникът. Според обвинението в периода от 27 юни 2018 г. до 5 декември 2018 г. в качеството си на длъжностно лице, заемащо отговорно служебно положение, Евгени Крусев е нарушил служебните си задължения по Закона за обществените поръчки, както и задълженията, възложени му със заповед на кмета. Прокуратурата твърди, че е предприел действия за съществено изменение на сключения  договор с \"Джи Пи груп\" АД за обществена поръчка  и така набавил облага за фирмата, а Столичната община била ощетена с 919 863.55 лв., пише в обвинението.", "date": "2019.11.05", "title": "Съдът вика за разпит главния архитект на София за ремонта на \"Графа\""}
{"url": "https://www.dnevnik.bg/politika/2019/11/05/3987374_aktivnostta_na_purviia_tur_na_izborite_v_sofiia_veche/", "text": "Избирателната активност в София на първия тур на местните избори в крайна сметка е била 42.82%. Това  преизчисли днес Централната избирателна комисия на база новия брой гласоподаватели в столицата , който вече би трябвало да е реалният брой на хората с право на глас в столична община - 1 064 705 за първия тур. Вчера от комисията заявиха, че са допуснали техническа грешка при съобщаването на броя на гасоподавателите в София и Плевен за първия тур на местните избори. ЦИК е публикувала на сайта си първите прогнозни данни за гласоподавателите, получени от районните администрации, а не окончателните официални данни, които са получени след корекции за истинския брой хора с избирателни права, предоставен от общинските избирателни комисии. Така се оказа, че между първия и втория тур в София са \"изчезнали\" над 100 000 гласоподаватели, а в Плевен – са се увеличили с около 20 000. От комисията уточниха многократно, че тази грешка не е повлияла на крайния изборен резултат, тъй като избирателната активност не е от значение за местните избори. Вече на база на новите, официални данни за общия брой грасували в София и Плевен са преизчислени и данните за избирателната активност, като в София тя вече е близо 43 на сто, а преди това беше 39.1%. Така данните се доближават и до прогнозите на социолозите, и до активността на местните избори през 2015 г., когато е била 41.25%. В Плевен активността пък пада с малко и вече е 45.34 на сто.", "date": "2019.11.05", "title": "Активността на първия тур на изборите в София вече не е толкова малка, преизчисли ЦИК"}
{"url": "https://www.dnevnik.bg/bulgaria/2019/11/05/3987387_kratki_novini_55_ot_zdravnite_rabotnici_rabotiat_pod/", "text": "Кратки новини\" е рубрика на \"Дневник\", в която редакцията събира новините, за които няма да бъде написана статия, но е важно да бъдат отбелязани. Камионът с нелегални мигранти е купен в Пазарджик Камионът с българска регистрация, в който вчера гръцките власти откриха незаконни мигранти, е собственост на молдовец с българско гражданство, съобщи БНТ. Телевизията е установила, че камионът до края на октомври е бил собственост на пазарджишка фирма, която го е продала на молдовеца. Новият собственик не е сменил регистрацията, а срокът за това не е изтекъл. Нелегалните мигранти са от Афганистан и са влезли в Гърция от Турция.  Прокуратурата в Казанлък обвини мъж за жестокост към куче Спрямо обвиняемия А.А. от Мъглиж е взета мярка за неотклонение \"Гаранция\" в размер на 250 лева, съобщи пресцентърът на прокуратурата. За престъплението се предвижда наказание до две години лишаване от свобода\" или \"пробация\" и \"обществено порицание\". Извършен е преглед на кучето от ветеринарен лекар, който не е констатирал наличие на охлузвания, кръвонасядания и подувания и то е в добро здравословно състояние, назначена е ветеринарно – медицинска експертиза, предстои разпит на свидетели, включително и на очевидец на деянието. 55% от здравните работници работят под стрес Психоклиматът на работното им място често не е добър и това е сред причините особено младите кадри да търсят реализация в чужбина. Това са част от изводите в национално проучване на заболеваемостта и отсъствието от работа заради психосоциални рискове в сектор \"Здравеопазване\", направено от Федерацията на синдикатите в здравеопазването – КНСБ. Изследването обхваща 1245 души – лекари, медицински сестри, санитари и административен персонал от 53 лечебни и здравни заведения. По-голямата част от участвалите имат над 16 г. стаж, което гарантира познаване на професията. Пожар горя в общежитие за социално слаби хора в Димитровград Трима души са слабо обгазени, а един е с леки изгаряния по лицето при пожар в общежитие за социално слаби хора в Димитровград, предаде БНР. Инцидентът е станал рано тази сутрин, като сградата, в която живеят общо 25 души, е била евакуирана. Пожарът е потушен за около половин час, но са изпепелени три стаи, част от покрива и коридора, съобщава Би Ти Ви. Предполага се, че огънят е тръгнал от печка за отопление.", "date": "2019.11.05", "title": "Кратки новини: 55% от здравните работници работят под стрес"}
{"url": "https://www.dnevnik.bg/evropa/2019/11/05/3987371_italiia_shte_vuvede_zaduljitelno_izuchavane_na/", "text": "Следващата година Италия ще стане първата страна в света, въвела задължително изучаване в училищата на климатичните промени и устойчивото развитие, обяви министърът на образованието Лоренцо Фиорамонти, цитиран от \"Ройтерс\". Фиорамонти, от антисистемното Движение \"Пет звезди\", е най-откритият поддръжник на зелените политики в правителството и бе критикуван от опозицията през септември, че насърчава учениците да пропускат часове, за да участват в  климатични протести . В интервю за \"Ройтерс\" той коментира, че от началото на следващата учебна година през септември във всички държавни училища ще има 33 часа годишно, почти един час на учебна седмица, посветени на въпроси, свързани с климатичните промени. Много традиционни предмети, като география, математика и физика, също ще бъдат изучавани от перспективата на устойчивото развитие, обясни министърът, който е бивш преподавател по икономика в Университета на Претория. \"Цялото министерство се променя, за да станат устойчивостта и климатът център на образователния модел\", допълни Фиорамонти, като подчерта, че иска да направи италианската образователна система първата, която поставя околната среда и обществото в сърцето на всичко, изучавано в училище. Фиорамонти, 42-годишен автор на няколко книги, в които твърди, че брутният вътрешен продукт не трябва да се използва за основна мярка на икономическия успех на страните, бе мишена на дясната опозиция, откакто стана министър в правителството а \"Пет звезди\" и лявоцентристката Демократическа партия  преди два месеца . Неговите предложения за нови данъци за самолетните билети, пластмасата и храните, съдържащи захар, да се използват за събиране на средства за образование, бяха атакувани от критици, според които италианците и сега плащат твърде много данъци. Той предизвика гнева на консерваторите, когато предложи разпятията да бъдат премахнати от италианските класни стаи, за да се създаде по-включваща среда за нехристияните. Въпреки критиките представеният в парламента тази седмица бюджет на правителството за 2020 г. включва данък пластмаса и нов данък за напитките със захар. Проучвания показват, че 70-80% от италианците подкрепят облагането на захарта и полетите, заяви министърът, добавяйки, че депутати от управляващата коалиция са му казали, че ще внесат поправки в бюджета, за да се въведе предложението му за увеличаване на цените на самолетните билети, преди бюджетът да бъде одобрен до края на годината. По думите му данъци от този тип са начин хората да бъдат отказани от потребление, което вреди на околната среда или на отделните хора, като в същото време създават ресурс за училища, социални системи и намаляване на данъка върху доходите.", "date": "2019.11.05", "title": "Италия ще въведе задължително изучаване на климатичните промени в училищата"}
{"url": "https://www.dnevnik.bg/politika/2019/11/05/3987302_objalvane_na_rezultata_ot_mestnite_izbori_kakvo_sledva/", "text": "Инициативният комитет, който издигна Мая Манолова за кандидат за кмет, ще обжалва резултата от балотажа в София, на който Йорданка Фандъкова спечели нов мандат с 20 366 гласа преднина. Искания за касиране на изборите се очаква да има и в Шумен, и в някои по-малки градове. Резултатът от изборите може да бъде обжалван от всеки един от кандидатите и партията, коалицията или инициативния комитет, който го представлява, в срок от седем дни след обявяването на решението на съответната общинска избирателна комисия. Жалбата се подава в комисията, която в тридневен срок изпраща жалбата в съответния административен съд заедно с решението си. Съдът трябва да се произнесе за 14 дни, като в срок от седем дни решението му може да бъде обжалвано пред Върховния административен съд, който също има 14 дни за решение. Обжалването не спира встъпването в длъжност на новоизбрания кмет, освен ако съдът постанови друго, предвижда Изборният кодекс. Съдът може да потвърди решението на общинската избирателна комисия за изборния резултат или да обяви избора за недействителен. Съдът се произнася по законността на решението на общинската избирателна комисия за резултата от изборите, като разглежда само обстоятелствата, посочени в жалбата. Той определя дали да има и повторно преброяване на бюлетините. Когато съдът установи резултат, различен от този в протокола на общинската избирателна комисия поради допусната техническа грешка и грешка в пресмятането, отменя решението и връща книжата на съответната общинска избирателна комисия за обявяване на действителните резултати. Когато съдът е обявил резултата от изборите за кмет за недействителен, се провежда нов избор.", "date": "2019.11.05", "title": "Обжалване на резултата от местните избори: какво следва"}
{"url": "https://www.dnevnik.bg/bulgaria/2019/11/05/3987394_specializiraniiat_sud_otkaza_da_osvobodi_minju_staikov/", "text": "За пореден път специализираният съд отказа на Миню Стайков да го освободи от ареста. Той и адвокатите му отново поискаха по-лека мярка за неотклонение, за да може да се лекува. И на днешното съдебно заседание бизнесменът бе доведен в инвалидна количка, но според специализирания съд в затвора има достатъчно възможности за лечение. Освен това магистратите смятат, че той може да влияе на свидетели, ако излезе от ареста. По време на заседанието стана известно, че бизнесменът страда от анемия, мозъчно и урологично заболяване, а защитата му твърди, че състоянието му се влошава зад решетките. Освен това Стайков пие антидепресанти. Миню Стайков е  в ареста от  миналото лято, когато бе задържан за държане на контрабандни цигари и данъчни престъпления. По закон трябваше да бъде освободен, тъй като изтичаше максималният срок за задържането под стража, но веднага след това специализираната прокуратура му повдигна новото обвинение - за  злоупотреби с еврофондове . Бизнесменът бе предаден на съд заедно с още петима служители на Държавен фонд \"Земеделие\" за злоупотреба с евросредства по земеделски програми.  Това е второто обвинение  срещу Стайков и по него предстои първо заседание в специализирания съд. Първото обвинение, по което той бе задържан преди повече от година, е за производство и разпространение на акцизни стоки без бандерол, но разследването продължава. Очаква се то да приключи до края на годината. В края на октомври от Комисията за противодействие на корупцията и за отнемане на незаконно придобитото имущество съобщиха, че е  запорирано имущество на Миню Стайков  и девет свързани с него лица на стойност над 134 милиона лева.", "date": "2019.11.05", "title": "Специализираният съд отказа да освободи Миню Стайков от ареста, за да се лекува"}
{"url": "https://www.dnevnik.bg/bulgaria/2019/11/05/3987486_semeistvo_specheli_delo_za_diskriminaciia_sled_spirane/", "text": "Свещеник от Сливен и съпругата му осъдиха регионалната здравна инспекция за дискриминация, защото едно от децата им, което е без поставени задължителни ваксини, е спряно от детска градина. Отец Евгений Янакиев от Сливен е баща на девет деца, като две от най-малките не са имунизирани заради съображения на родителите за безопасността на ваксините. Родителите са отказали да поставят на децата задължителните в Имунизационния календар ваксини, подписвайки информирано съгласие по силата на Закона за здравето. Липсата на имунизации става причина да бъдат спрени семейните помощи за двете деца, а едното от тях да не е допуснато до детска градина. В резултат отец Евгений и съпругата му завеждат в Комисията за защита от дискриминация (КЗД) жалба за дискриминация срещу министъра на здравеопазването и директора на Регионалната здравна инспекция в Сливен. През април 2019 г. КЗД отсъжда, че институциите не са нарушили Закона за защита от дискриминация, а семейството оспорва това решение пред Административния съд – Сливен. Съдебният състав посочва, че решението на КЗД е взето без допуснати процесуални нарушения, но преценява, че то \"е необосновано и постановено в несъответствие с материалния закон\". Съдът приема, че недопускането на детето до градина представлява пряка дискриминация. Решението подлежи на обжалване пред Върховния административен съд. В решението на Административния съд - Сливен, изрично се посочва, че качеството и противопоказанията на ваксините не могат да бъдат предмет на обсъждане в конкретното дело. Същевременно от решението се разбира, че нито представител на КЗД, нито директорът на РЗИ - Сливен, нито министърът на здравеопазването са се явили на заседанието по делото, въпреки че са били редовно призовани. Съгласно Наредба 15/2005 г. за имунизациите в България при отказ от задължителните ваксини родителите извършват административно нарушение, което подлежи на глоба по Закона за здравето. Същевременно в Наредба 3/2007 г. за здравните изисквания към детските градини е указано, че се приемат деца с поставени задължителни имунизации, като се прави изключение за случаите, когато има медицински противопоказания и децата са освободени от ваксини с лекарско решение. Съдът се позовава именно на въведеното в Наредба 3 изключение и заявява, че \"законодателят допуска до достъп до предучилищно посещение в държавно детско заведение и деца, които не са имунизирани\". \"Ако се игнорира поставеното условие за наличие на противопоказания, то обстоятелството, че се допуска такава категория неимунизирани деца да посещават детска градина, налага извода, че и тяхното присъствие в заведението при едно евентуално заболяване би могло да постави в риск ваксинираните деца (какъвто е изразеният в писмото на РЗИ - Сливен). Следователно, ако съображенията на законодателя, респективно на заинтересованите в настоящото производство страни са за спиране и предотвратяване разпространението на епидемии, то би следвало забраната за достъп до детска градина на неимунизирани деца да е еднозначна и категорична досежно всички деца без поставени задължителни ваксини\", се казва в решението. Съдът заявява, че не намира логика в изразеното от сливенската здравна инспекция становище, че неимунизираните деца поставят в риск имунизираните. Пред Комисията за защита от дискриминацията от инспекцията са посочили, че неваксинираните деца са изложени на риск от заболяване и поставят в риск ваксинираните поради създаване на условия за понижаване на колективния имунитет. Сега в решението си съдът казва, че целта на имунопрофилактиката е именно чрез въвеждане в организма на лекарствен продукт да се създаде активен или пасивен имунитет и \"наличието на поставена ваксина срещу определено заболяване (в случая посочените в детска възраст) предполага създаване на траен имунитет у детето, поради което и не следва да съществува риск от заразяване\". Съдът приема, че спирането на детето от градина представлява нарушение на Конвенцията за правата на човека и биомедицината, според която всяка интервенция, свързана със здравето, се извършва само със свободно и съзнателно изразеното съгласие на заинтересованото лице. Така съдът намира, че с отказа на администрацията да допусне детето до държавна детска градина то е поставено в по-неблагоприятно положение от други деца, чийто достъп е гарантиран, въпреки че не са имунизирани поради наличие на медицински противопоказания. Така съдебният състав отменя решението на КЗД.", "date": "2019.11.05", "title": "Семейство спечели дело за дискриминация след недопускане до градина на неваксинирано дете"}
{"url": "https://www.dnevnik.bg/kultura/2019/11/05/3987447_kakvo_predlaga_tazgodishnoto_izdanie_na_kinomaniia/", "text": "Петдесет и шест премиерни и утвърдени заглавия влизат в програмата на тазгодишното издание на \"Киномания\", което ще продължи от 14 до 28 ноември. Сред тях попадат нови заглавия на Педро Алмодовар, Уди Алън, Андрей Кончаловски и Ксавие Долан. Откриването на фестивала ще бъде на 14 ноември от 19.00 часа в Зала 1 на Националния дворец на културата с новата лента на Мариус Куркински \"Засукан свят\". Това стана известно на пресконференция днес в кино \"Люмиер Лидл\". На 17 ноември предстои вечер на Теодор Ушев - \"Нарисувай ми дъга\", в рамките на която ще бъде показана анимацията \"Физика на тъгата\" по едноименния роман на Георги Господинов, която  получи специална награда на престижния Международен филмов фестивал в Торонто  за \"впечатляващо творчество в областта на киното и детайлна изработка\". Премиерни прожекции ще имат българските \"Котка в стената\" на Весела Казакова и \"7 – Омнибус от 7 късометражни филма\", който представя работата на водещи млади режисьори като Ралица Петрова, Любомир Младенов и Павел Г. Веснаков. Тази година организаторите на фестивала са помислили за цялото семейство и в кино \"Люмиер Лидл\" ще бъдат показани 4 любими детски филма, а за втора поредна година ще се проведе \"Детска киномания\", в която най-малките ще се борят за \"Детски Оскари\" в категориите за най-добър режисьор, оператор, актьор и в специалната категория \"Гледай\", вдъхновена от слогана на фестивала. Друга новост е наградата \"Киноман на годината\", посветена на Георги Ангелов - кръстникът на фестивала. \"Тази година сме осигурили нов лазерен кинопрожектор, което не е без значение, тъй като всички филми вече се произвеждат на едно съвсем друго технологично ниво\", обяви също председателят на съвета на директорите на НДК Борислав Велков. Изложба с плакатите, които художникът Борис Десподов е изработвал за \"Киномания\" през годините, ще посреща зрителите в централното фоайе на НДК. Преди началото на фестивала от 6 до 8 ноември зрителите ще могат да видят селекция от заглавия на \"Мосфилм\", между които \"Дерсу Узала\" на Акира Куросава и \"Александър Невски\" на Сергей Айзенщайн и Дмитрий Василиев. В кино \"Люмиер Лидл\" в рамките на \"Киномания\" ще се проведе и фестивал на френския филм, в който са включени 9 класически и нови френски филма.", "date": "2019.11.05", "title": "Какво предлага тазгодишното издание на \"Киномания\""}
{"url": "https://www.dnevnik.bg/sviat/2019/11/05/3987404_indiia_suvetva_shtom_vuzduhut_e_opasno_mrusen_iajte/", "text": "Ако ви парят очите, гърлото ви е запушено, боли ви глава и не виждате ясно сградата от другата страна на улицата, най-вероятно сте в Делхи или неговите предградия през ноември. \"Усещам тежест в гърдите, не мога да дишам, три пъти прекарах пневмония през последните четири години - винаги през този сезон\", казва Судха Тилак, жителка на предградието на индийската столица Гургаон. Нейният лекар я посъветвал да отиде на почивка. \"Сега е времето, когато имаме толкова много спешна работа, когато са годишните изпити в училищата. Как да напуснем града?\", казва тя. Тилак работи в издателска къща и нейният син, който е ученик, се готви за годишните си изпити, също както много деца живеещи в Националния столичен район, или НСР, както наричат Делхи с предградията му. В петък столичните власти обявиха извънредно положение заради опасност за здравето, след като  нивата на замърсяване  се повишиха до опасни стойности - повтарящ се всяка година през октомври и ноември феномен. Училищата са затворени за няколко дни, строителните дейности и използването на дизелови генератори бяха спрени, и е въведена схема за  ограничаване на автомобилното движение  по улиците за две седмици. \"Училищата ни са затворени, казват ни да не излизаме навън. Това ли трябва да ни вдъхне увереност?\", пита Тарша Свами, 16-годишна ученичка, която се готви за годишните си изпити в Нойда, в югозападните предградия на Делхи. Свами бе приета в болница преди три години през ноември с дихателни проблеми. \"Нищо не се е променило\", казва тя и допълва: \"Това е извънредно положение и ни трябват спешни мерки. Не може повече да отлагаме решаването на проблема\". Нивата на изхвърляните във въздуха  частици, по-малки от 2.5 микрометра , или РМ2.5 ( фини прахови частици ), достигнаха стойности от 671 микрограма на кубичен метър вчера в Нойда. Това е малко по-добре, отколкото в неделя, когато индексът за качеството на въздуха достигна Световната здравна организация (СЗО) препоръчва хората да не се излагат на РМ2.5 със стойности над 25 микрограма на кубичен метър за повече от 24 часа, тъй като фините прахови частици могат да проникнат дълбоко в белите дробове и дори в кръвта. Там където живее Тилак в Гургаон, нивото на РМ2.5 бе 502 микрограма, което също е в опасната категория. \"Държим вратите и прозорците затворени. Миризмите от готвенето изпълват къщата. Отваряме прозорците и  отровният въздух  отвън влиза вътре. Става като газова камера \", казва Тилак. \"Ритъмът на живот е тотално нарушен. Трябва да осъзнаем, че това е извънредна ситуация като наводненията в Керала и е от жизненоважно значение да се поправи това, за да не продължи да се случва всяка година\", добави тя. Автомобилните и индустриални вредни емисии, прахта от строителството, горенете на боклук, сезонното изгаряне на стърнища и промяната на ветровете - всичко това допринася за високите нива на замърсяване. Правителството предприе някои инициативи за борба с влошаващото се качество на въздуха, но нито една от тях не се оказа достатъчно успешна. \"Те говорят за планове за действие, \"ще направим това или онова\". Времето за приказки отдавна е свършило\", казва Свами. В неделя, когато Делхи и големи части от Северна Индия се потопиха в най-гъстата токсична мъгла от години, министърът на околната среда Пракаш Джавадекар посъветва индийците с послание в \"Туитър\" да започват деня си с музика. В събота министърът на здравеопазването които според него могат да помогнат при здравословни проблеми, свързани със замърсяването. \"Качеството на въздуха в Делхи е в критично състояние и се нуждаем от устойчиво решение, вместо да обсъждаме едно и също нещо всяка година\", казва Рандип Гулерия, директор на базирания в Делхи Общоиндийски институт за медицинска науки.  Отделенията за сърдечносъдови и респираторни заболявания в болниците на Делхи регистрират рязко увеличение на броя пациенти през октомври и ноември според информации в медиите. Гулерия казва, че замърсяването на въздуха е \"тих убиец\", а изследвания са установили пряка връзка между него и смъртните случаи, причинени от сърдечносъдови и респираторни заболявания. \"Трябва да стигнем до корените на проблема и това трябва да е колективно решение, включващо администрацията, фермерите и строителния бранш\", казва Тилак. \"Това засяга здравето, работата и благополучието ни. Защо да плащаме толкова висока цена? Хората, които трябва да се обединят за да променят нещата, изглежда не го разбират\", допълва тя. /БТА/", "date": "2019.11.05", "title": "Индия съветва: Щом въздухът е опасно мръсен, яжте моркови"}
{"url": "https://www.dnevnik.bg/evropa/2019/11/05/3987318_borisov_prizova_dulgosrochniiat_bjudjet_na_es_da_e_s/", "text": "Премиерът Бойко Борисов призова за адекватно финансиране на кохезионната и общата селскостопанска политика на ЕС и справедливо разпределяне на европейските средства. Борисов е в Прага за участие в срещата на високо равнище на групата \"Приятели на кохезията\". Лидерите на 17-те държави - членки на ЕС, формиращи групата, се събраха в чешката столица преди наближаващата последна фаза от преговорите по дългосрочния бюджет на ЕС (Многогодишната финансова рамка) за периода 2021-2027 г. На форума българският министър-председател изтъкна, че амбициите на ЕС да бъде глобален лидер следва да бъдат подкрепени с необходимите средства. \"За кохезионната политика е важно да се гарантира не само достатъчно финансиране, но и справедливо разпределение на средствата, така че да се преодолеят неравенствата между различните региони и изостаналостта\", каза Борисов, цитиран от правителствената информационна служба. По думите му е необходим специфичен фокус към развитието на най-бедните, изоставащи европейски региони. \"Такива региони, с брутен вътрешен продукт под 50% от средното за ЕС, има не само в България и считам, че е от общ интерес те да бъдат подкрепени\", изтъкна премиерът. Според него правилата за кохезионната и общата селскостопанска политика трябва да не водят до допълнителни административни и финансови тежести за националните бюджети, което крие риск за изпълнението на програмите и за инвестициите, особено в по-слабо развитите региони. Темата за дългосрочния бюджет на ЕС е \"гореща\" на фона на предстоящото напускане на Великобритания, като страните спорят за евентуално увеличение на приноса на всяка една. България е на  позицията за по-висок праг  на вноските (1.3% от съвкупния брутен национален продукт на 27-те). Заради спора между нетните платци в бюджета на ЕС и Европейската комисия за размера на плащанията обаче  не се очаква до края на годината да се постигне сделка  за дългосрочния бюджет на общността. Борисов днес заяви, че лидерите от групата следва да насочат усилията си в няколко направления - \"да се противопоставим на разделението между нетни получатели и нетни донори\", да не се допуска разделение между нови и стари приоритети за ЕС и да се отстоява искането за надежден бюджет в полза на всички европейски граждани. \"За нас са важни и традиционните политики, и науката и иновациите, и миграцията и сигурността, и борбата с климатичните промени. Именно затова настояваме за амбициозен бюджет на ЕС, който да ни позволи да съхраним постигнатото до момента и да отговорим на многобройните предизвикателства\", заяви премиерът. Очаква се лидерите на 17-те държави да приемат декларация, в която да бъдат потвърдени позициите с оглед на развитието на преговорите по Многогодишната финансова рамка с основен фокус върху важността на кохезионната политика.", "date": "2019.11.05", "title": "Борисов призова за фокус към най-бедните райони при разпределянето на средствата в ЕС"}
{"url": "https://www.dnevnik.bg/bulgaria/2019/11/05/3987495_nikolai_malinov_se_oplakal_na_putin_za_obvinenieto_si/", "text": "Обвиненият в шпионаж в полза на Русия председател на българското  Национално движение \"Русофили\"  Николай Малинов поставил този въпрос в разговор с руския президент Владимир Путин. Това станало при връчването на  руския орден \"Дружба\"  преди ден в Москва. Това обяви самият Малинов в предаването \"Лице в лице\" по Би Ти Ви. Той все пак подчерта, че повдигнал три теми във въпросния разговор, който продължил само 5-6 минути и това била третата тема. В отговор  да прояви разбиране и търпение към българските власти, защото са подложени на доста голям натиск в момента. Не попитал от кого е този натиск и посочи, че не иска да тълкува думите на руския президент. Малинов освен парична гаранция за излизане от ареста след като му бе повдигнато обвинение, имаше и забрана да напуска страната. След молба съдът му разрешил за три дни да бъде в Русия за получаването на ордена. Това разрешение на съда стана повод главният прокурор  Сотир Цацаров да попита защо  въпросният съд не е поискал мнението на прокуратурата, преди да се произнесе. Преди \"прокурорския въпрос\", както Малинов нарича обвинението си в шпионаж, в разговора с Путин той говорил за дейността на националното движение \"Русофили\" и за отношенията си с България. От думите на Путин останал с впечатление, че добре познава дейността в България. Освен това двамата седели съвсем близо един до друг на тържеството след награждаването, в което ордени са получили и други хора. Обясни, че за него Русия е приятелска за България страна и в този смисъл  . Обяви се за български общественик и политик и патриот. Оплака се, че заради забраната да напуска страната не може да развива пълноценно международната си дейност и се налага да отсъства от конференция в Крим и събитие на фондация \"Руски мир\". \"Надявам се рано или късно тази допълнителна ограничителна мярка ще отпадне, защото не виждам смисъл, аз се занимавам с международна дейност, аз съм известен с публичните си позиции и контакти. А това за шпионството е обидно, но не е сериозно\", посочи Малинов. Съобщи, че преди ден трима мъже и една жена,   в офиса й. Не можа да каже чия власт представляват търсилите я, защото още не е успял да се информира, но жена му била все още в Русия. В отговор на въпрос разказа, че за трите дни успяла да се види както с бившия разузнавач Леонид Решетников (повече за него четете  тук ), който има десетгодишна забрана да идва в България, така и с така наречения православен олигарх Константин Малофеев (за него четете  тук ), който има същата забрана. От разговора се разбра, че още с пристигането си в Москва Малинов отишъл вечерта  , с когото ходили на руска баня, пили ракия, която Решетников се научил да прави по рецепта на брата на Малинов, изкушил го с украинска сланина, което пък не позволило на Малинов сутринта да се изповяда, но за сметка на това бил причестен лично от руския патриарх. Решетников изразил огорчение, че му е забранено да идва в България след като толкова я обича и е направил за нея толкова много. Освен това съжалил, че Малинов получава удари заради тяхното приятелство. Помолил чрез Малинов да му бъде намалена поне с 2 години забраната, защото можело да не доживее да минат десет години. , за да се почерпят за наградата и се пошегувал с него, че явно го приема, за да изпълни указания на Путин. Каза, че е човек с невероятни контакти и възможности, но с когото бизнес отношения не са имали. \"Той с неговите контакти ми е безкрайно ценен\", обясни Малинов - бивш депутат и бивш издател на вестник \"Дума\".", "date": "2019.11.05", "title": "Николай Малинов се оплакал на Путин за обвинението си в шпионаж"}
{"url": "https://www.dnevnik.bg/sport/2019/11/05/3987494_rafael_nadal_shte_putuva_za_london_vupreki_bolkite_v/", "text": "Водачът в ранглистата  Рафаел Надал  потвърди участието си във финалния турнир в Лондон, който събира осемте най-добре представили се състезатели през сезона. Испанският тенисист обяви, че ще пътува за надпреварата, въпреки че все още усеща болки в областта на корема. Травмата принуди Надал да се откаже от участие в полуфинала на  мастърса в Париж  преди седмица. Носителят на 19 титли от Големия шлем е преминал ядрено-магнитен резонанс, като испанецът се надява травмата да отшуми бързо. \"Вчера преминах скенер в Майорка и ще пътувам за Лондон въпреки лекото разтежение в дясната част на корема. В четвъртък и петък ще започна да тренирам сервиса си и целта ми да мога да играя във финалите\", написа Надал в \"Туитър\". В група \"Андре Агаси\" Надал ще срещне защитаващия титлата си Александър Зверев, намиращия се в отлична форма Даниил Медведев и гръцката сензация Стефанос Циципас. Новак Джокович и Роджър Федерер ще мерят сили с Доминик Тийм и Матео Беретини в група \"Бьорн Борг\". Турнирът ще се проведе от 10 до 17 ноември. Тенисистите ще играят във формат всеки срещу всеки, като първите двама от всяка група ще играят на кръст в полуфиналите. Надал никога не е печелил финалния турнир. Той загуби мача за титлата през 2010 и 2013 г. Преди две години испанецът отново влезе с контузия в надпреварата, като беше в групата на бъдещия шампион  Григор Димитров , но Надал се отказа след първия си мач.", "date": "2019.11.05", "title": "Рафаел Надал ще пътува за Лондон въпреки болките в корема"}
{"url": "https://www.dnevnik.bg/bulgaria/2019/11/05/3987505_prokuraturata_pozvoli_na_georgi_georgiev_ot_boec_da/", "text": "                         Лидерът на гражданското движение БОЕЦ Георги Георгиев ще може да напусне страната на 11 ноември, за да дари бъбрек на съпругата си Мариела в специализирана болница в Гренобъл. За това увери пред \"Дневник\" заместник окръжният прокурор на Видин Владислав Влашев, след като  самият Георгиев съобщи днес , че му е наложена забрана за напускане на страната и заради нея не може да пътува със съпругата си, която е в терминален стадий на бъбречна недостатъчност от близо три години. Реакцията на прокуратурата дойде след  публикацията му във \"Фейсбук\"  и въпросите от медии, но в отговорите на прокуратурата и казаното от Георгиев и адвоката му има сериозни разминавания. Привечер ситуацията изглеждаше разрешена, но около 22:30 часа Георгиев написа в социалната мрежа, че прокуратурата лъже, че му е вдигната забраната и днес е получил втора такава за напускане на страната. \"На 31 октомври наблюдаващият прокурор получава информация, че Георги Георгиев има намерение да напусне страната. Информацията не идва от г-н Георгиев, а по други канали и е без подробности. Това мотивира наблюдаващият прокурор Ваня Ненкова да наложи забрана за напускане на страната в петък – на 1 ноември. Днес вече е отменена, когато се разбра истинската причина за напускане на страната, най-нормалното и човешко отношение, както прецени и наблюдаващият прокурор по делото, е да я отмени\", заяви пред \"Дневник\" в късния следобед на 5 ноември заместник окръжният прокурор на Видин Владислав Влашев. Георгиев, чиято организация БОЕЦ организира протести срещу избора нов главен прокурор, стана обект на атаки от медиите, контролирани от депутата от ДПС Делян Пеевски като всички критукуващи процедурата и кандидата. Той е обвиняем за причиняване на леки телесни повреди по хулигански подбуди на двама души от екипа на \"Канал 3\", които през юни в продължение на три дни преследваха него и съпругата му в опит да снимат интервю. От различните обяснения се разбира, че по това дело са му наложени две последователни забрани да напуска страната. Отделно от досъдебното производство на държавното обвинение по случая, срещу Георгиев се води наказателно дело от частен характер, без участие на прокурор, заради спречкването със служителите на телевизията. Практиката обикновено е да се налага само една забрана, която е напълно достатъчна, без значение колко дела се водят срещу обвиняемия. \"Процесуална възможност пред него беше да поиска да напусне страната, а това той не го е направил. Мен лично това ме учуди, защото имаше постове в социалите мрежи и коментари там, а не е направил най-елементарното – да поиска да бъде пуснат\", твърди прокурор Влашев. Адвокатът на Георги Георгиев – Николай Хаджигенов, обаче твърди точно обратното - подавал е молби още преди повече от месец. Пред \"Дневник\" той обясни, че е подал молба забраната за напускане на страната да бъде отменена заради планираната трансплантация. Също преди около месец адвокатът се е обърнал с искане до Районния съд във Видин на Георгиев да бъде позволено да пътува със съпругата си до Франция. Близки до Георги Георгиев казват, че са приложени и медицински документи. Произнасяне обаче не е имало. Георги Георгиев разказва пред \"Свободна Европа\", че е информирал разследващия полицай по делото му за предстоящата операция още през юли, но тогава не е била ясна точната дата. Лидерът на БОЕЦ разказва и че към 15.00 часа във вторник е отишъл в Окръжната прокуратура във Видин, за да попита наблюдаващия прокурор Ненкова две неща – \"защо иска да убие съпругата ми и защо е заличила от делото адвокат Хаджигенов\"? Той е искал да разбере и дали това се случва по личното нареждане на новоизбрания главен прокурор Иван Гешев, срещу когото БОЕЦ организира серия от протести в София. Прокурор Ненкова обаче не е пожелала да разговаря с него. \"Абсолютна лъжа е, че прокуратурата е вдигнала забраната наложена ми за напускане на страната! Прокуратурата лъже и заблуждава медиите заради огромната обществена и медийна реакция на репресията и нечовешкият удар, който причиниха на семейството ми. Опитват се да свалят напрежението и да замажат мерзките си действия. Истината е, че днес ми бе връчена втора изрична забрана за напускане на страната наложена ми от окръжният прокурор на Видин, прокурор Ненкова\", написа късно вечерта във вторник Георгиев. Той прилага снимки на постановлението за забрана - от него е видно, че това е забраната от 31 октомври, за която говори прокурор Влашев. Така не става ясно дали прокуратурата е отменила тази или първата или всички заповеди, които има Георгиев.  Също във \"Фейсбук\" в отговор на въпроси, адвокатът му Николай Хаджигенов казва, че днес е била връчена втора заповед и че те нямат официално потвърждение за отмяната. В статуса си в социалната мрежа, лидерът на \"Боец\" казва още, че днес е получил и 60 призовка. Той многократно се е оплаквал, че е призоваван от властите по всякакви поводи. Хаджигенов каза още, че днес (5 ноември) е разбрал от клиента си, че е заличен като адвокат по делото и вместо него е назначен служебен защитник. Хаджигенов обясни, че причината била, че пълномощното не било изрично за конкретното наказателно дело. \"Преди месец наблюдаващият прокурор пусна едно постановление, с което каза, че не й харесва това, че аз съм адвокат на Георги. Това пълномощно е буквално преписано от закона за адвокатурата, с него се явявам пред всички възможни съдебни инстанции. Обясниха ми, че не е изрично пълномощно – не е за конкретното наказателно производство и няма номер на делото\", обясни Хаджигенов.", "date": "2019.11.05", "title": "Прокуратурата забрани на лидера на БОЕЦ да пътува в чужбина за операция, след медийна реакция го пусна"}
{"url": "https://www.dnevnik.bg/sport/2019/11/05/3987507_s_golove_v_kraia_cska_izmukna_pobedata_vuv_varna/", "text": "С добра игра и късни голове ЦСКА сломи съпротивата на \"Черно море\". Червените използваха умората на съперника в края на мача и спечелиха с 2:0 гостуването си във Варна. Попаденията дойдоха в 88-ата и 92-ата минута, когато се разписаха появилият се като резерва Кристиян Малинов и Али Соу. С успеха си ЦСКА остава четвърти с 28 точки, докато \"Черно море\" е шести с 21. Първата част предложи битка без много положения пред двете врати. Агресивните действия и грубите нарушения преобладаваха, като на моменти нервите взимаха връх. Двата отбора срещаха трудности да разиграват по-продължително топката и допускаха много грешки при подаванията в полето на съперника. Най-добрата възможност дойде в края полувремето, когато ударът на Рубен Пинто от границата на наказателното поле се отби в страничната греда.      През втората част ЦСКА имаше преимущество и беше отборът, който полагаше повече усилия в търсене на гола. Постепенно \"Черно море\" се затвори в защита и изчакваше възможности на контраатака. В 72-ата минута Пинто стреля опасно, като вратарят на домакините Миодраг Митрович отби топката, но нямаше кой да направи добавка. По-късно стражът отново беше на висока, след като отрази удар с глава на Раул Албентоса. Мачът се оживи в заключителните минути. В търсене на промяна Малинов се появи в игра за ЦСКА и това даде резултат. Полузащитникът беше изведен зад защитата след добра комбинация и даде преднина на отбора си след удар с левия крак. Футболистите на \"Черно море\" се втурнаха в атака в търсене на изравняване. Пред домакините се откри отлична възможност, когато Исмаил Иса засече с пета центриране отдясно, но Густаво Бусато се намеси страхотно. В контраатаката Соу получи близо до наказателното поле, напредна и удвои преднината на ЦСКА.", "date": "2019.11.05", "title": "С голове в края ЦСКА измъкна победа във Варна"}
{"url": "https://www.dnevnik.bg/evropa/2019/11/05/3987313_zashto_zaminavam_za_germaniia_chetirima_bulgari/", "text": "                         Международната автогара в София. В края на лятото. Оттук всеки ден стотици български граждани заминават за чужбина. Едни - за кратко, други - завинаги. След броени минути поредният автобус ще потегли за Германия. Пред входа му вече се е образувала опашка. Според Германската статистическа служба през 2018 всеки ден по 74 българи са емигрирали във федералната република. Днес в Германия живеят над 330 хил. българи, като почти половината са се преселили в страната през последните 5 години, а над две трети от тях са на възраст под 45 години. \"В Германия не всичко е розово\" А хората, които всеки момент ще се качат в автобуса? Какво ги е накарало да заминат за Германия? Дали отиват там задълго? Или просто ще гостуват на някого? Една усмихната млада жена споделя, че се е преместила в Германия през 2013 година. Тогава е била на 25 години. Решението ѝ да замине дошло спонтанно - отворила ѝ се възможност за работа и тя тръгнала, без да се замисля. Името ѝ е Гергана Бориславова. Преди да се премести в Германия, е работела като хорист в Държавния музикален театър в София. \"Изкарвах чисто на месец 327 лева. Ситуацията беше нетърпима, всеки на мое място би постъпил по същия начин\", обяснява тя. Според нея много от българите, напускащи родината, се решават на тази крачка заради проблеми от финансово-битов характер. \"Идвайки в Германия, те си мислят, че всичко в тази страна е розово, но истината е, че и тук пари се изкарват трудно. Конкуренцията е жестока. Непрекъснато трябва да се доказваш, че си добър, че можеш, че имаш потенциал и качества.\" На този етап тя не смята да се връща в България, но силно вярва, че някой ден това ще се случи. \"Надявам се, че за България ще дойдат светли дни, но те ще настъпят само ако ние, хората излезли в чужбина, се обединим, сплотим и пренесем опита, който сме добили зад граница. Ако някой ден се върна, моята цел ще бъде чрез опита, който съм добила тук, да направя нещо ново за България\", казва Гергана. На същото мнение е и 36-годишният Деян Радев, който преподава финанси в Бонския университет. От следващата година той смята да продължи академичната си кариера в България. Вече проучва различните възможности, защото е решил, че на този етап би имал много по-голям принос към науката в родната си страна, отколкото в Германия. \"Получих достатъчно от Германия и сега искам да предам опита си на младите. Целта ми е, като се върна в България, да преподавам така, че младите хора да не изпитват нужда да търсят знания навън. Освен това искам да докажа, че дори и в България могат да се правят научни изследвания на световно ниво\", обяснява Деян. Разказва още, че навремето заминал не по политически или икономически причини, а заради желанието за личностно израстване. \"Никога не съм имал за цел да напускам България, но и не съжалявам, че го направих, защото Германия ми даде много. Чувствам са добре тук, но след 13 години в Германия мисля, че ми е време да се върна\", споделя Деян. Пред автобуса има и хора, които за първи път в живота си ще пътуват в чужбина. Например 52-годишната Мариана Андонова. Тя е видимо разтревожена, не ѝ е лесно да се раздели с България. Заминава за Германия, за да работи като камериерка за шест месеца. Разказва, че съпругът ѝ починал преди 7 години, но едва сега, след като дъщерите ѝ пораснали, се решила на тази крачка. Казва, че никога не си е представяла да работи нещо подобно, но финансовите обстоятелства го наложили. \"Отивам, за да изкарам малко пари. Ще карам, колкото издържа. Но ще се върна, защото не мога да си представя да бъда далеч от децата си\", заявява Мариана. \"Хората в България са все по-изморени и намръщени\" И 50-годишната Елка Илиева споделя, че е вдовица. Трагедията в семейството ѝ обаче се разиграла, докато вече работела в Германия. Тогава ѝ се наложило да вземе най-тежкото решение - или да се върне окончателно в България, за да се грижи за децата си, или да остане и да осигури финасовата стабилност на семейството. Избрала второто. Днес Елка живее в Нюрнбрехт и от година и половина е социален асистент на възрастна жена с деменция. Очарована е от семейството, при което е попаднала, и споделя, че за времето, в което работи при тях, е получила повече признание, отколкото за целия ѝ 30-годишен трудов стаж в България. За разлика от останалите 50-годишната жена е категорична, че не желае да се връща в родината. \"Уморих се да се боря със системата. Осъзнах, че в България нещата никога няма да се оправят. 30 години чаках някаква промяна, но тя не дойде. Виждах, че работим, трудим се, но не вървим напред, а назад. Опитвах се сама да променям нещата около мен, но нямах подкрепа. От година на година нещата ставаха все по-зле и по-зле. Това ме амбицира да замина\", обяснява Елка. Според нея хората в България стават \"все по-намръщени, изморени, демотивирани и изнервени\". Тя обаче е оставила децата ѝ сами да решат къде ще продължат житейския си път. \"Като всяка майка аз искам най-доброто за тях, но в крайна сметка и те са личности и имат право на мнение. Аз не мога да решавам тяхната съдба\", завършва Елка. Шофьорът подканва пътниците да се качат в автобуса. След минути ще потегли. И ще ги отведе до Мюнхен, Франкфурт, Кьолн, Мюнстер. Много от тях ще останат там дълго.", "date": "2019.11.05", "title": "Защо заминавам за Германия? Четирима българи разказват"}
{"url": "https://www.dnevnik.bg/biznes/2019/11/05/3987502_proektozakon_shte_namaliava_vuzrastta_na_fermerite_v/", "text": "Земеделски стопани до 40 години ще могат да кандидатстват за свободни земеделски земи от Държавния поземлен фонд. Това предвижда новият Закон за земеделските земи, публикуван за обществено обсъждане, съобщи Министерството на земеделието. По този начин се дава възможност на младите фермери да създават нови стопанства или да разширят съществуващите и така да се отговори на амбицията на ЕС за промяна на възрастовата структура на заетите в земеделието.  В законопроекта са обединени Законът за собствеността и ползването на земеделските земи, Законът за опазване на земеделските земи, Законът за арендата в земеделието и Законът за опазване на селскостопанското имущество.  Променен е срокът при отдаването на земеделските земи от държавния поземлен фонд под наем или аренда,чрез провеждане на тръжна процедура. Министърът на земеделието ще издава заповед за откриване на търга за следващата стопанска година до 15 февруари на текущата календарна година, а не както досега до 31 март. В процедурата по разпределение на общинските и държавни пасища, мери и ливади е предвидено съответните общински и държавни комисии да разпределят в съществуващата последователност първо имоти от двата фонда в землището, където е регистриран животновъдният обект на кандидата. След това ще се разпределят имоти от общинския и държавния фонд в съседни землища. Предвидена е нова процедура, която предоставя възможност за промяна на предназначението на неземеделска земя в земеделска, възоснова на заявление на собственика до Комисията за земеделските земи, като за процедурата няма да се заплаща такса. С цел намаляване на административната тежест за гражданите и бизнеса е направено изменение, свързано със сроковете за валидност на решението за промяна на предназначението на земеделските земи. ", "date": "2019.11.05", "title": "Проектозакон ще намалява възрастта на фермерите в България"}
{"url": "https://www.dnevnik.bg/politika/2019/11/05/3987514_kmet_na_izgrev_iska_referendum_za_zabrana_na/", "text": "Новият районен кмет на \"Изгрев\" Делян Георгиев планира да предложи местен референдум, с който да се наложи мораториум върху жилищното строителство в района. Това обяви самият той пред Би Ти Ви. Издигнатият от БСП лекар от спешна помощ обясни, че е израснал в района и тъкмо тежкото му презастрояване, на което е станал свидетел, е основната причина да даде своя принос за промяната. Трябва да оправдая очакванията на хората, а те няма да ни чакат много, посочи Георгиев. Районният кмет е най-близо до хората и знае локалните проблеми по места, каза той за поста, който поема. Половината районни кметове са от различни политически сили, това е сигнал от гражданите, че те вече не са безучастни за управлението на града, анализира изборните резултати кметът.", "date": "2019.11.05", "title": "Кметът на \"Изгрев\" иска референдум за забрана на строителството в района"}
{"url": "https://www.dnevnik.bg/sport/2019/11/05/3987517_livurpul_shte_ima_dva_macha_na_5000_km_razstoianie/", "text": "Ливърпул\" ще изиграе два мача в рамките на 24 часа, обяви клубът. Червените ще трябва да са на терена за двубоя с \"Астън вила\" от четвъртфиналите за Купата на лигата в Англия на 17 декември, а ден по-късно ще имат мач от световното клубно първенство в Катар. \"Ливърпул\" ще използва два различни състава за мачовете, които ще се изиграят на повече от 5000 км един от друг. След зрелищното 5:5 с \"Арсенал\" и победата след дузпи в предния кръг за Купата на лигата мениджърът на мърсисайдци  Юрген Клоп предупреди, че клубът може да се оттегли от турнира, ако не се намери нова и по-подходяща дата . Въпреки това промяна на датите няма да има. Това налага прецедента един клуб да има почти едновременно официални мачове в различни точки по света. \"Клубът иска да използва възможността да подчертае, че макар това да не е идеалният сценарий, се стига до изход, единственият мотивиращ фактор за който е интересът на турнирите, на нашите съперници и на нас\", обявиха от \"Ливърпул\".", "date": "2019.11.05", "title": "\"Ливърпул\" ще има два мача на 5000 км един от друг за 24 часа"}
{"url": "https://www.dnevnik.bg/biznes/2019/11/05/3987524_domuschiev_shte_triabva_da_plati_52_mln_lv_neustoika/", "text": "Бизнесменът Кирил Домусчиев в крайна сметка ще трябва да плати 52 млн. лв. неустойка по договора за приватизация на Параходство \"Български морски флот\" - БМФ, съобщи  \"Капитал\" . Това показват окончателните сметки на Агенцията за приватизация, която наскоро се трансформира в Агенция за публичните предприятия и контрол. Сумата ще бъде предявена от агенцията пред Арбитражния съд при Българската търговско-промишлена палата (БТТП). Неустойката е за неизпълнение на предвидения по договор средногодишен общ тонаж на корабите за целия 10-годишен следприватизационен период. Начислена е и неустойка за неспазване на средния брой работници, която е платена. Изискването за размер на инвестициите е било надвишено с 14 млн. лв., но с тях не може да се приспадне дължимото по другия ангажимент. Параходство \"Български морски флот\" беше приватизирано през 2008 г., като 70% от БМФ станаха собственост на \"Кей Джи маритайм шипинг\" на \"Адванс пропъртис\" - холдингът, обединяващ голяма част от бизнеса на братята Кирил и Георги Домусчиеви. Цената беше 440.1 млн. лв. През лятото на 2016 г. се разбра, че изискванията за тонаж и плавателен състав най-вероятно няма да бъдат изпълнени и купувачът поиска от Арбитражния съд при БТТП те да се променят заради криза в корабния бизнес. Гласност на случая пък даде тогавашния вицепремер Валери Симеонов. Домусчиев в крайна сметка загуби делото за промяна на приватизационния договор във Върховния касационен съд.", "date": "2019.11.05", "title": "Домусчиев ще трябва да плати 52 млн. лв. неустойка за приватизацията на БМФ"}
{"url": "https://www.dnevnik.bg/zelen/2019/10/05/3984712_doc_petur_shurulinkov_izsledvaniiata_na_ptici_triabva/", "text": "- Имахме три основни цели. Първо, чисто научната цел - да проучим тези езера, защото те са много богати на птици, главно на пойни и водолюбиви птици. Това са Дуранкулашкото езеро, Шабленското езеро и Шабленската Тузла. В миналото сме ловили птици откъслечно и за кратко, но не сме правили цялостни наблюдения върху есенната миграция. Втора цел беше да засилим малко опръстеняването и проучването на птиците у нас, които през последните години са в един застой. За да постигнем това всъщност си поставихме една по-конкретна трета цел - да привлечен нови хора, нови доброволци, които да обучаваме и те да могат да прилагат орнитологичните методи. Да ги запалим за любов към птиците като начало, а после и за природозащитата. - За съжаление, няма. - Тази зона е много важна за птиците, защото лежи на европейския миграционен път Виа Понтика. Тя е основна спирка на много водолюбиви и пойни птици между делтата на Дунав и Бургаските езера. Фактически между делтата на Дунав и Бургаските езера има много малко други места, където птиците могат да спират и да се хранят, специално водолюбивите. Затова Дуранкулашкият езерен комплекс - Дуранкулашкото и Шабленското езеро и Тузлата - е толкова важен. Защото доста на север, на юг и на запад от него няма други езера предлагащи оптимални местообитания за мигриращите птици. - В западната Палеарктика - това е всъщност Европа, Северна Африка и Близкият изток - Виа Понтика, който е по западните брегове на Черно море, е вторият най-мощен миграционен път. На първо място е Кавказкият път, който е източно от Черно море. Така Виа Понтика е втори европейски път, по брой видове и количество на мигриращите птици. Другите са по-малко значителни - пътят, който е през Апенините, пътят, който е през Гибралтар. Макар че разбира се зависи за кой вид птици говорим - за всеки вид различните пътища имат различно значение. Но общо се счита, че Виа Понтика е вторият по значимост миграционен път в Европа. За България, разбира се, е най-значим. Другият път в България е Виа Аристотелис. Той пресича страната по долината на Струма и през Софийското поле. Той също се ползва от голям брой видове птици, но количествата тук са много по-малки. През страната минават и други по-малки миграционни пътища, които нямат имена. Там мигрантите са в по-тесен фронт. Но като цяло трябва да се знае, че миграцията преминава през цялата територия на България - няма райони, над които да не минава миграция. - Ами, да, доволни сме. Успяхме да уловим 9344 птици от 84 вида, което напълно покрива оптимистичните ни очаквания. Надеждите ни бяха за резултат около 10 000 птици, защото всъщност бяхме на терен само 52 дни. Тоест средно имаме по около 180 птици на ден, което е много добър резултат. - Видовият състав като цяло не ме изненада. Но имаше някои видове птици, за които не очаквахме да се хванат в такива количества. Но и някои видове бяха изненада - като жълтоглавата стърчиопашка. Очаквах да хванем евентуално една, най-много две. А всъщност уловихме пет, което е доста много за този рядък вид. В Румъния, където ловят ежегодно по делтата на Дунав, нямат нито една уловена за последните 6-7 години. Също така успяхме да хванем редица видове, които много рядко се хващат - ливаден дърдавец, голяма и средна пъструшка, два късопръсти ястреба, малък ястреб. Доста видове, които рядко попадат в мрежите за опръстеняване. Имахме и 20 синьогушки - вид, който рядко изобщо улавяме в България. - Като цяло в нашия регион - не само за България, но изобщо Балканите - тези изследвания - както опръстеняването, така и изобщо орнитологичните изследвания - са по-изостанали. В сравнение със средното европейско ниво. Причините са в липса на достатъчно хора и липса на достатъчно средства. И на Запад, и в Средна и Централна Европа има много запалени по птиците хора. И професионалисти, и непрофесионалисти - но много добри непрофесионалисти, които участват във всякакви дейности. Докато тук на Балканите интересът към птиците е значително по-малък. Например в Англия всеки четвърти човек познава птиците, в Германия - всеки десети. Докато в България общият брой на хората, които познават добре птиците, едва надхвърля 300. В Румъния също са като нас - и като публикации, и като теренни дейности. Само че имат ежегодно опръстеняване на делтата на Дунав. Но има доста други методи освен опръстеняването в орнитологията, за които България не е изостанала спрямо Румъния - теренни проучвания на гнездова активност, върху зимуващите, поставяне на сателитни трансмитери, на геолокатори на пойните птици. В някои отношения покритието e по-добро в България, защото Румъния има много по-голяма територия и има по-слабо изследвани райони. - Важно е, за да можем да сравним как се изменят популациите на мигриращите птици. С единично наблюдение винаги може резултатите да отразяват някакво моментно изключение при масово мигриращите птици, повлияно от атмосферните узловия, от хранителната база. При регулярен мониторинг трябва да имаме повече години наблюдения, за да можем да проследим какви са тенденциите. Когато имаш няколко сезона наблюдения един пик на миграцията е вече сигурно установен. Трябва поне 5-6 години ежегодно, стандартизирано по един и същи начин да бъде ловено на едно и също място. - Не, в България няма такива изследвания. Всъщност ежегодни наблюдения има само в някои зони и те не бих казал, че са стандартизирани. Ежегодни наблюдения има на определени видове, за които ежегодно се преброява цялата популация. Това са главно грабливи и водолюбиви птици. Голяма част от тези видове са в зони от \"Натура 2000\". Но реално няма стандартизиран мониторинг на \"Натура 2000\". - Министерството взима каквото е налично като данни и го дава на избрани от тях ескперти, На базата на тяхната интерпретация на данните министерството докладва състоянието на \"Натура 2000\" на Европейската комисия, съгласно чл. 12 от Директивата за приците и въз основа на това изготвя и управленски мерки. Тоест идеите за рагулярен мониторинг във времето, било на мигриращи или зимуващи птици, не се реализират и данни не се събират ежегодно. Единственото, което се реализира ежегодно у нас, това е среднозимното преброяване на водолюбивите птици. То се прави още от 1988 г. в почти всички влажни зони в България. Прави се предимно доброволно, от министерството предоставят само разходи за пътуване. Доброволците са основно от Българското дружество за защита на птиците (БДЗП) и сдружение \"Зелени Балкани\". - Нямам наблюдения върху последното докладване. Имам подробна информация върху предишните данни - от 2014 г. За новото, което сега трябва да се предстваи за състоянието на зоните от \"Натура 2000\" за птиците не съм запознат, още няма информация. - Първо, трябва да са финансирани добре. Второ, трябва да се прилагат стандартизирани методики за мониторинг, ежегодно по същия начин, за да се идентифицират правилно тенденциите. И да се използва експертният потенциал от всички кадърни орнитолози у нас - професионалисти и непрофесионалисти. Те не са многo и е абсолютна глупост и прахосничество да не бъдат използвани за такива дейности. В случая нямаш достатъчно хора, но пак не ги включваш в една изключително отговорна дейност, която трябва да вършиш по тяхната специалност. - В това докладване, което ще се прави сега, не са включени 90% от българските орнитолози . - Дълга е историята на Българската орнитологическа централа. Създадена е 1928 г. към царския природонаучен музей. Отговаря още оттогава за опръстеняването и проучването на миграцията на птиците. А впоследствие и за изследванията на птиците в България. По-късно минава към природнаучния музей на БАН, после към Института по зоология, а сега е към Инситута по биоразнообразие и екосистемни изследвания на БАН (ИБЕИ). В момента се ръководи от доц. д-р Борис Николов. Дълги години ръководител на Орнитологичната централа беше проф. Нанкинов, който създаде около 1986 -1987 г. Школата пр орнитология и природозащита. Целта беше да обучава младите хора. В основата й бяха хора, които преди това бяха в един кръжок в зоопарка и които след това се прехвърлиха в тази школа. И аз бях в тази школа от 1989 г., и бях наколко години поред на лекциите. В нея се разглеждта поред всички видове птици, които се срещат в България - с рисунки на диапозитиви и снимки с компютърни презентации.За всеки вид лекторът, който е ръководителят на Орнитоцентралата - преди проф. Нанкинов, сега доц. Николов - представя особеностите от биологията му, от миграциата му, храненето, таксономията и изобщо всичко подробности за него. И така се разглеждат всичките около 430 вида птици, установени в България в рамките на една година - от октомври до юни. - Не, в школата има лекции в зала. А теренните посещения - поне преди, през 1990-те години - ги организираха по-възрастните членове на Школата, които обучаваха по-младите на теренна работа. И сега всъщност много хора от Школата се включиха в нашите теренни наблюдения на Дуранкулак. Има и някои организирани екскурзии до определени богати на птици места, в които се включват членовете на школата. - Да, защото трябва когато ние си отидием, да има нови хора, които да продължат изследванията. И ако може, да ги разширят. Целта ни винаги е била - поне моята - изследванията да се засилват, да обхващат нови видове и територии. Защото от българската орнитофауна от 430 вида птици добре проучени са не повече от 10-15%. Затова и ние - от Природонаучния музей, Орнитологичната централа и холандският ни колега орнитолог - планираме лагерът на Дуранкулак за опръстеняване да продължи ежегодно още поне 5 години. Следващата година да бъде поне 2 месеца - от 15 август до 15 октомври. А през пролетта ще проведем няколко опръстенителни акции в Софийско - например Драгоманското блато, но не само, - в които ще обучаваме доброволците. - Да, на фона на другите биологични науки и дори на зоологичните орнитологията привлича най-много хора у нас. И не само у нас,а и по света. Защото птиците са много на брой, красиви и имам много от тях, които да се изследват - имат доста сложно поведение, умни животни са. Затова много хора се увличат. А за да станеш добър и пламенен природозащитник, трябва първо да си обикнал някоя част от природата, за която да се застъпваш с цялото си сърце. Както ние за птиците. - За мен приоритетно е най-после да се дадат средства - и средствата да се управляват правилно - както за зоните от \"Натура 2000\", така и за националните защитени територии - националните паркове, природните паркове и резерватите. Да бъде засилена тяхната охрана, да бъдат засилени проучванията в тях. И да се изпълняват плановете за управление на защитени територии и плановете за действие за защитените видове, които са приети на хартия. Те трябва да се финансират, за да се изпълняват заложените в тях мерки. Аз съм участвал в разработването на много от тези планове, в които залагаме конкретни мерки, приоритети и програми, които остават неизпълнени поради липсва на финансиране. Крайно време е държавата да финансира защитените територии с по-големи средства, за да могат птиците в тях да се опазват - и зоните от \"Натура 2000\", които са оставени на самотек засега, общо взето.", "date": "2019.11.05", "title": "Доц. Петър Шурулинков: Изследванията на птици трябва да са регулярни и експертни"}
{"url": "https://www.dnevnik.bg/photos/2019/11/05/3987282_fotogaleriia_svetovnite_snimki_na_denia_-_5_noemvri/", "text": "Денят край останките от Берлинската стена - бившият съветски лидер Леонид Брежнев целува източногерманския си колега Ерих Хонекер. На 9 ноември Германия ще отбележи 30-годишнината от падането на Берлинската стена през 1989 година.", "date": "2019.11.05", "title": "Фотогалерия: Световните снимки на деня - 5 ноември"}
{"url": "https://www.dnevnik.bg/biznes/2019/11/05/3987506_naemite_na_durjavni_imoti_da_se_opredeliat_sled/", "text": "Наемните цени на имоти – държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване. Това предвижда проект на Постановление на Министерския съвет за изменение и допълнение на Правилника за прилагане на Закона за държавната собственост, съобщи Министерството на регионалното развитие. Досега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели. Определянето на първоначалната наемна цена при провеждане на търгове за отдаване под наем на имоти – държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район.  С предложените промени се цели по-добра защита на държавния и обществения интерес, посочват от ведомството.  В изпълнение на приетите от Народното събрание изменения в Закона за държавната собственост и Закона за политическите партии, в проекта на Постановление се предвижда още промяна в начина на предоставяне на държавните имоти. Политическите сили, отговарящи на чл. 31 от Закона за политическите партии, вече няма да заплащат наем, а ще се учредява безвъзмездно право на ползване върху имот – частна държавна собственост, за срок не по-дълъг от 10 години. В разпоредбите на Правилника за прилагане на Закона за държавната собственост е записано изрично, че партиите не могат да използват държавния имот за извършване на икономическа дейност, нито да ги отдават под наем или да ги преотстъпват за ползване. От партийното ръководство ще трябва да декларират, че разполагат с необходимия финансов ресурс за стопанисването на имота. Партиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти. Политическите партии трябва да представят документ, удостоверяващ, че имат парламентарна група или достатъчен брой народни представители да образуват такава. Извънпарламентарните партии пък ще трябва да доказват, че на последните избори за народни представители са получили не по-малко от едно на сто от действителните гласове.  При неплащане на разходите повече от три месеца, както и когато партията престане да отговаря на изискванията на чл. 31 от Закона за политическите партии, договорът се прекратява. С промените в Правилника за прилагане на Закона за държавната собственост се описва подробно и редът за ползване на имоти – частна държавна собственост от синдикатите. При ползването на такива имоти синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване. Синдикатът, на който e предоставен за безвъзмездно ползване имот – частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти.  Проектът на постановление и докладът към него са публикувани за обществено обсъждане на интернет страницата на  Министерството на регионалното развитие и благоустройството  и на  Портала за обществени консултации .", "date": "2019.11.05", "title": "Наемите на държавни имоти да се определят след независима оценка, предвижда проект"}
