{"url": "http://www.dnevnik.bg/sviat/2017/06/20/2992955_centralnata_gara_v_brjuksel_e_evakuirana_sled_vzriv_i/", "text": "Централната гара в Брюксел е била евакуирана след съобщения за взрив, съобщи Би Би Си. Местната полиция увери, че ситуацията е под контрол, в района няма паника.Пожарната служба, която отговаря за реагиране в извънредни ситуации, обяви, че няма пострадали от експлозията.Лице, носило колан с експлозиви, е било неутрализирано вътре в гарата, информират местните медии. Полицията потвърди стрелбата, както и че няма пострадали и допълни, че е стреляно от военен патрул.Няма потвърждение, обаче за атентатор самоубиец, не е ясно и дали след стрелбата човекът е жив.Първите коментари на случващото се, че ако е свързано с опит за терористична атака, тя изглежда дело на един нападател, а не на група, както и че може да да не е сработило правилно взривното устройство, за каквото още няма потвърждение. Освен това изглежда много необичайно да се извършна атентат в 22 часа местно време, когато гарата е почти пуста, а не в час пик, който започва около 16 часа и продължава около 2-3 часа след това.Премиерът Шарл Мишел призова със съобщение в \"Туитър\" населението да следва инструкциите на властите.Евакуиран е и брюкселският централен площад. Гарата е блокирана и не се допуска излизане или влизане на хора.Както гарата, така и близкият район, включително \"Гран плас\" са били пълни с туристи и местни жители в горещата лятна вечер.През март миналата година 32-ма загинаха след експлозии в метрото и на летището в белгийската столица. След това градът непрекъснато е във висока степен на тревога от терористична атака.", "date": "2017.06.20", "title": "Централната гара в Брюксел е евакуирана след взрив и \"елиминиран\" заподозрян, няма пострадали"}
{"url": "http://www.dnevnik.bg/analizi/2017/06/20/2992202_cherniiat_i_beliiat_mramor_na_rusiia/", "text": "На 26 юли 1953 г. три танкови полка и мотострелкова дивизия, дислоцирани под Москва, получили заповед за влизане в столицата. Две авиодивизии и съединение на реактивни бомбардировачи били приведени в пълна бойна готовност и очаквали заповед за атака на Кремъл. Опит за държавен преврат, зад който стой вътрешният министър Берия. Той е арестуван, осъден и разстрелян. Шестдесет и четири години никой не поставя под съмнение тази версия.", "date": "2017.06.20", "title": "Черният и белият мрамор на Русия"}
{"url": "http://www.dnevnik.bg/bulgaria/2017/06/20/2992872_izkljuchvaneto_na_kmeta_na_hitrino_ot_dps_niamalo/", "text": "Кметът на Хитрино Нуридин Исмаил е изключен от партията не заради съмнения за непрозрачно харчене на средствата за възстановяването на града, а заради неспазване на устава и създаване на условия за фракционерство. Това уточни пред Би Ти Ви Камен Костадинов членът на ръководството на движението Камен Костадинов.Исмаил беше изключен миналата седмица, а друг член на ръководството на ДПС - Йордан Цонев, тогава обясни, че основният мотив е, че възстановяването на Хитрино след взрива миналата година не вървяло съобразно очакванията на хората, нямало прозрачност в действията на кмета и на общинския съвет, а Исмаил се държал арогантно. Като друга причина Цонев изтъкна и това, че Исмаил не изпълнявал уставни решения на ДПС без да навлиза в подробности.Днес Костадинов уточни, че \"има органи, които да преценят как са харчени средствата\", а мотивът е друг. Есмаил сам признавал, че бил пасивен в предизборната кампания, освен това като бивш областен председател на ДПС в Разград бил против партийното решение кметове да не могат да съвместяват двете длъжности. ", "date": "2017.06.20", "title": "Изключването на кмета на Хитрино от ДПС нямало връзка с възстановяването след взрива"}
{"url": "http://www.dnevnik.bg/bulgaria/2017/06/20/2992886_italianski_evrofaitur_taifun_shte_paziat_nebeto_na/", "text": "Италиански изтребители \"Еврофайтър Тайфун\" ще участват в съвместна операция за опазване на въздушното пространство (еър полисинг) на България за три месеца. Правителството ще вземе решение за общата операция на редовното си заседание в сряда, според дневния ред. Съвместните действия са по изпълнение на решението на НАТО за усилване на охраната на въздушното пространство.Италианските самолети ще са 3 и ще летят от 15 юли до 15 октомври, според източници на \"Дневник\". Всички разходи ще са за сметка на Италия. Употребявани \"Еврофайтър Тайфун\" са една от възможностите от които ще избира правителството за нов за армията ни изтребител. Те се предлагат от Италия.През септември миналата година американски изтребители F-15C също участваха в съвместен \"еър полисинг\" за около седмица. Планирането на съвместната операция е направено още през януари 2016 г., когато италиански военен транспортен самолет \"Спартан\" кацна аварийно на Летище София. Машината е оставила италианските офицери и е излетяла само с екипажа на самолета от летище \"Граф Игнатиево\" до Пловдив, но повреден двигател я накарала да кацне аварийно.Италия изпрати официално писмо до българските институции, в което се изразява готовност за \"еър полисинг\" още през декември 2015 г. в отговор на циркулационно питане, изпратено от българското правителство до НАТО и страни съюзници. Преговори са водени с Полша и Великобритания, като полски военни пилоти дори участваха в съвместни учения у нас с техни МиГ-29.Правителството трябва да вземе решение за много чисто процедурни неясноти – например кой ще взима решения и ще носи отговорност за евентуално сваляне на самолет нарушител на въздушната ни граница. Освен разрешение за стрелба от министъра на отбраната и шефа на Генералния щаб е необходимо и разпореждане лично от премиера.Служебният министър на отбраната Стефан Янев твърдеше че , което бе отречено от бившия министър Николай Ненчев. Бившият шеф на българските ВВС и настоящ президент Румен Радев твърдеше, че  на въздушното пространство срещу солидно заплащане, в т.ч. за хотелско настаняване, кетъринг, гориво и др. Малко преди официално да се кандидатира за президент Радев каза, че в авиацията ни нямало нито един изправен самолет, но закупуването на нов изтребител се бавело.Според няколко поредни военни министри, включително Ангел Найденов, и президента Росен Плевнелиев военни самолети на Русия от години  за да изтискат летателния капацитет на МиГ-29 на българските ВВС. ", "date": "2017.06.20", "title": "Италиански \"Еврофайтър Тайфун\" ще пазят небето на България 3 месеца"}
{"url": "http://www.dnevnik.bg/sport/2017/06/20/2992819_shefovete_na_formula_1_iskat_ravna_podialba_na/", "text": "Новите собственици на Формула 1 искат да направят пълно преразпределение на приходите в спорта. Преди това обаче от \"Либърти медия\" ще запознаят отборите с цялостната визия за бъдещето на автомобилната надпревара.Целта е по-равномерно разпределение на приходите между всички отбори, веднага щом настоящото Според новите собственици \"Конкорд\" трябва да бъде заменено с по-отворено партньорство между собственика на правата, международната автомобилна федерация (ФИА) и отборите.Ключово за амбициите на \"Либърти медия\" ще бъде убеждаването на големите отбори, които са най-добре платени, да се съгласят на сериозно орязване за сметка на останалите.Другата генерална промяна ще бъде приемане на нови правила за двигателите от 2021 г., което ще редуцира разходите на отборите и ще повиши конкуренцията.\"Съмнявам се, че ще има отбор, който да гласува против намаляване на огромните харчове за сметка на повече пари под формата на приход\", каза спортният директор на Ф1 Рос Браун.В момента Браун сформира екип, който да изготви най-добрата възможна промяна на спорта в няколко аспекта – , прекъсване на доминацията на един отбор и по-малки разходи за сметка на по-големи и равномерни приходи.Той вече обяви влизането на Найджъл Кър – бивш финансов директор на \"Хонда\" и шампионските тимове на \"Браун ГП\" и \"Мерцедес\", в неговата работна група.\"Задачата на Найджъл е да изгради финансов модел, който да покаже ясно на отборите накъде се движим. При това да се движим заедно\", добави Браун.Кър вече изучава финансовата ситуация във всеки от отборите и изготвя програма как ще се промени при приемане на новите правила.Приемането на нови правила среща и противници, които смятат, че Формула 1 ще стане надпревара между едни и същи автомобили.\"Ние не искаме всички отбори да са едни и същи. Във Формула 1 винаги ще има място за тимове като \"Ферари\", също така \"Мерцедес\" и \"Ред Бул\", които влизат с единствената мисъл за титли и победи. Искаме обаче сериозно да повишим конкуренцията\", отговаря на съмненията Браун.Човекът, който стои зад осем световни титли при пилотите (две с \"Бенетон\", пет с \"Ферари\" и една със собствения си отбор \"Браун\") иска да премахне доминирането на един отбор в спорта.\"За всеки отбор е много хубаво да доминира, но хората искат да гледат битка на пистата. Ние се нуждаем от атмосфера, в която, когато един отбор се представя добре, има и резултати. Този сезон е крачка напред, но има още какво да подобрим\", завърши британецът.", "date": "2017.06.20", "title": "Шефовете на Формула 1 искат равна подялба на приходите за отборите"}
{"url": "http://www.dnevnik.bg/evropa/2017/06/20/2992739_mariia_gabriel_dvijenieto_na_danni_triabva_da_e_petata/", "text": "Свободата на движение на данни трябва да е петата основна свобода на Европейския съюз, каза кандидатът за еврокомисар Мария Габриел на изслушването си в Европейския парламент, което започна малко след 16:00 ч. българско време. Габриел говори пред две комисии на Европарламента - по култура и по промишленост, изследвания и енергетика.Акцентът, който повтаряше през по-голямата част от 150-минутното си изслушване, беше, че е нужно Еврокомисията да гарантира участието \"на всички заинтересовани играчи в дигиталната трансформация.\" Няколко пъти подчерта и значението на финансовите ресурси, които трябва да бъдат заделени, за да позволят на европейците да са начело на технологичната надпревара.Основните въпроси към нея бяха за рисковете от дигитализацията на икономиката, неприкосновеността в Интернет, борбата с онлайн пиратството, киберсигурността и редица други. В повечето случаи отговорите ѝ бяха общи и повтаряха  до евродепутатите.Ако бъде одобрена, Габриел трябва да бъде утвърдена от Съвета на ЕС и да бъде назначена от председателя на Европейската комисия Жан-Клод Юнкер. Той ѝ възложи поста Комисар по въпросите на цифровата икономика и цифровото общество. Тя ще подкрепя изпълнението на стратегията за , която Европейската комисия прие през май 2015 г.На изслушването ѝ присъстваха и министърът на правосъдието Цецка Цачева и бившият вътрешен министър Цветан Цветанов.\"Дневник\" проследи основните моменти и ключовите въпроси, които Габриел коментира:Габриел започна с приветствие и благодарност към колегите си в откриващите си думи на български и премина на френски език, започвайки изложението. Опитът ѝ като евродепутат е една от силните страни на номинацията - може би той ще я улесни в прокарването на законодателните инициативи на Комисията през парламента, предава репортер на \"Дневник\", който присъства на изслушването. В залата атмосферата е приповдигната, а представителите на медиите са предимно българи, за зрители са дошли и стажанти от различни институции. Габриел бе посрещната радушно от колегите си, а някои фенове си правеха и селфита с нея.\"Две години след пускането на стратегията (за единния цифров пазар) трябва да признаем, че много е направено от (бившия комисар по цифровата икономика Гюнтер) Йотингер и (бившия комисар, отговарящ за единния цифров пазар Андрус) Ансип... но има още много да се направи. Въпросите на киберсигурността, икономиката на данните, защитата на данните, растежът, дигиталната инфраструктура и индустриите - всички те са еднакво важни.\"Преминавайки на английски, тя разказа за \"пътната карта\", към която ще се придържа. По думите ѝ тя \"ще е белязана от абсолютната нужда да се използват инструментите, изработени през 2015 г. - премахването на роуминг таксите, преносимостта на съдържанието, - авторското право в ЕС чрез прилагането на договора от Маракеш (за достъп до интелектуална собственост на хора с увреждания - бел. ред.)... реформа на аудиовизуалните услуги и неоправданото геоблокиране.\" \"Ще предложа нови инициативи в киберсигурността, започвайки с преразглеждане на европейските стандарти, безопасността на данните, като същевременно се гарантира, че данните могат да се придвижват свободно из ЕС.\"Следва извадка от темите, които Габриел коментира в отговор на евродепутатите.\"Темата е много близо до сърцето ми. Дигиталната трансформация трябва да е в полза на гражданите, а някои професии ще бъдат загубени... Незабавно трябва да започнем с дигиталните умения и то не просто за младите хора, а и за възрастните и хората с увреждания. Важно е да мотивираме младите.\"Попитана от евродепутата Никола Данти как ще се адресират рисковете за работните места, произлизащи от цифровизацията. \"Важно е едновременното преминаване към цифровия свят и социалната промяна. Трябва да се съсредоточим върху цифровите умения, които не са само базови... Важно е да достигнем до хората от селските райони, да използваме и потенциала на жените.\"\"Европа не е в центъра на техногологичната революция, за първи път. Но това трябва да ни накара да изградим нова рамка. Не става въпрос за създаване на европейска търсачка, европейски \"Гугъл\", а за инвестиции в различни сектори, които ще ни помогнат да сме в авангарда на научноизследователската дейност\" и да създадем инструменти, полезни и на стартъп компаниите, и на гражданите.Попитана дали ще вземе мерки за борба с пиратството на европейско ниво, Габриел не отговори по същество, но каза, че е \"важно заедно с авторите да защитим правата им.\" Тя каза, че отчитайки разликите в позициите на евроинституциите, от гледна точка на нейната позиция трябва да се разгледа въпросът за предоставянето на средства, за да могат авторите \"свободно да творят\". Впоследствие каза, че Комисията ще продължи да работи, за да се справи с пиратството.Нужен е достъп до електронни досиета и до рецепти по електронен път. Това би помогнало на пациенти да избегнат двойни прегледи. Тази тема ще бъде един от приоритетите и по време на естонското председателство, и по време на българското. \"Още повече, че и ние имаме цел за електронно здравеопазване в България до две години,\" каза Мария Габриел в отговор на въпрос от българския евродепутат Ангел Джамбазки.По втория въпрос тя каза, че се работи по метода \"Един път - завинаги\", така че да не се губи времето на гражданина, а да се гарантира свързаност на администрациите и да се намали тежестта на администрацията.Eвродепутатът от Естония Кая Калас я попита какво мисли за премахването на криптирането на комуникациите като средство за защита на сигурността на потребителите. \"Важно е да има криптиране. Това е възможност за защита на сигурността. Вече видяхме инициативи на страните-членки и резултатите, които те дават. Трябва да продължим напред.\" Попитана тогава от Калас дали ще разреши законен достъп до криптирана информация, тя каза, че това ще стане само ако има съображения, свързани с националната сигурност. \"Трябва да се уверим, че инструментите, които ни дават възможност за напредък, да не сме сигурни, че други не ги използват за други цели.\"Португалският евродепутат Мариза Матиаш попита какви регулации ще се предложат за онлайн платформи като Uber и AirBNB - дали ще се регулира услугата или компанията. Габриел отговори уклончиво: \"Да, потвърждавам, че ще има инициатива за нечестните практики при тези платформи. Проучванията показват, че те съществуват, а клиентите страдат от тях. Днес трябва да търсим нови мерки... да се уверим, че защитаваме и правото на конкуренция.\" \"Искаме да имаме регулаторна рамка, която да помага на всички, но не създава проблеми... Не искаме да пречим на иновацията и конкуренцията.\"\"Ще работим заедно с платформите, за да изтриваме нелегално съдържание,\" каза Габриел, попитана как трябва да се действа, когато онлайн платформи предлагат незаконно или оскърбително съдържание. \"Два примера създават страх: тероризъм и словото на омразата. Вече имаме законодателство, но трябва да работим и по доброволни мерки (на платформите).\" С \"Фейсбук\" и \"Вайбър\" работихме по етичен код.Попитана от евродепутата Никола Данти какво трябва да се направи по въпросите на информационната сигурност, тя каза, че трябва да се преразгледа мандатът на европейската агенция за киберсигурност, ENISA. \"За мен не е нормален фактът, че всички центрове за реагиране на проблеми с информационните технологии не са отворени 24 часа... Трябва да сме готови да реагираме в случай на нужда.\"\"Трябва да обърнем внимание на обучение как хората ползват медиите - няма значение дали стари или млади. Трябва да използваме инструменти, за да гарантираме, че гражданите ще ползват качествена информация... Да си го кажем честно - изфабрикувани новини винаги е имало, новото е скоростта, с която се появяват и с която могат да засегнат ценностите ни. Нужна е съгласуваност в законодателството,\" каза тя и обясни, че трябва да се преразгледат няколко директиви, включително тези за борба с тероризма, порнографията и педофилията, за да се гарантира качествено информационно съдържание.Габриел подчерта, че е необходимо да се приеме регламент за неприкосновеността в електронните съобщения, но е нужно още време, за да се изработи добра координаця между институциите. Попитана от евродепутата от Малта Роберта Мецола дали е нужен нов инструмент за неприкосновеността на личните електронни съобщения, тя каза, че най-важен елемент е този за изискване на съгласие. \"Трябва органите, които следят за защита на личните данни, да са същите, които отговарят за неприкосновеността в Интернет пространството.\"Попитана дали трябва да има контрол върху алгоритмите, с които работят високотехнологичните компании, тя каза, че не контролът, а разбирането как функционират, ще помогне за решаването на проблемите, които те създават.\"Свободното придвижване на данните трябва да е петата свобода на ЕС,\" каза Габриел. Тя добави, че локализацията на данни не носи сигурност противно на това, което смятат някои компании и така сподели позицията на своя предшественик Андрус Ансип, който сега ще надзирава работата ѝ като заместник-председател на Европейската комисия по въпросите на единния цифров пазар. \"Когато говорим за данни, винаги се сещам за айсберг - по-голямата част е невидима и тя е свързана с доверието на гражданите и компаниите.\" Според Габриел Комисията търси връзка с бизнеса относно мерките, които могат да се вземат, но е необходимо това да се случи бързо, за да бъдат оползотворени възможностите на дигиталната икономика, която сега е на стойност 272 милиарда евро и ще нарасне до края на мандата на комисията през 2019 г.\"Доколкото знам, няма изгледи за такова предложение в близко бъдеще,\" каза Габриел, попитана дали Комисията обмисля премахване на националните лицензи за аудиовизуални услуги.\"Евронюз\" има европейска мисия. Трябва да предоставяме добра програма, за да сме сигурни, че ще разширим аудиторията. За мен трябва да е важно Комисията да може да се намеси във всеки един момент. Трябва да следим за лингвистично разнообразие, за защита на журналистите, да не бъдат уволнение, работните условия и защита на регионалното разнообразие,\" отговори Габриел.От няколко години телевизията \"Евронюз\", чийто контролен пакет дълго време беше в ръцете на Европейския съвет за радио и телевизия, е мажоритарна собственост на египетския милиардер Нагиб Сауирис.Полският депутат Януш Корвин-Мике поиска от Габриел да дефинира \"реторика на омразата\" и я попита как по-конкретно определя идеята за \"финансиране на авторите, за да творят свободно.\" Той обвини Габриел, че не е отговорила конкретно въпроса си и припомни, че е бил осъден за разпространяване на невярна информация за неравенствата между мъжете и жените. Попита я кой решава коя информация е вярна и коя не. \"С гордост защитавам равенството между мъжете и жените... Трябва да защитаваме ценностите си и аз ще ги защитавам до последно.\"", "date": "2017.06.20", "title": "Мария Габриел: Движението на данни трябва да е петата свобода в ЕС"}
{"url": "http://www.dnevnik.bg/sport/2017/06/20/2992873_noviiat_sezon_v_purva_liga_zapochva_na_14_juli/", "text": "Новият сезон в Първа лига ще започне на 14 юли, обяви Българският футболен съюз (БФС). Всички отбори, придобили право да играят в елита по спортен път, са получи одобрени от съответните комисии, става ясно от съобщението на футболния съюз. В началото на месеца шампионът \"Лудогорец\", ЦСКА, \"Левски\", \"Дунав\", \"Локомотив\" (Пловдив), \"Черно море\", \"Верея\", \"Ботев\" (Пловдив), \"Берое\" и \"Славия\" , което автоматично им даде право да играят в първенствата и турнирите на БФС.Днес към списъка бяха добавени \"Пирин\" и спечелилите промоция от Втора лига \"Етър\" (Велико Търново), \"Септември\" (София) и \"Витоша\" (Бистрица). ", "date": "2017.06.20", "title": "Новият сезон в Първа лига започва на 14 юли"}
{"url": "http://www.dnevnik.bg/sport/2017/06/20/2992889_levski_zapochna_kontrolite_sus_zaguba_ot_cherno_more/", "text": "\"Левски\" започна контролите от предсезонната подготовка със загуба от \"Черно море\". На стадиона в Правец сините отстъпиха срещу тима на Георги Иванов - Гонзо с 0:1, а единственото попадение в мача отбеляза Иван Коконов в 53-ата минута.Приятелската среща не беше предавана от клубната телевизия на \"Левски\", а камери на други медии не бяха допуснати.Спортният директор на \"Левски\" Даниел Боримиров и старши треньорът Николай Митов обявиха, че Мехди Бурабия отказва да остане в отбора. Френският халф ще бъде глобен, тъй като по думите на Боримиров води преговори за трансфер в Турция без разрешението на клуба.В понеделник Бурабия не тренира с отбора под претекст, че е контузен. 25-годишният играч е напуснал лагера в Правец днес. Очаква се в близките дни той да премине в турския \"Коняспор\".\"20 пъти говорих с него, през пет минути ми звъни по телефона. Не искал да играе за \"Левски\". Ето, казвам ви го, да го знаете\", заяви старши треньорът Николай Митов след контролата с \"Черно море\".БТА твърди, че първоначално \"Левски\" е отхвърлил оферта за Бурабия на стойност около 250 хиляди евро, но е получил близо два пъти по-добро второ предложение и възнамерява да го приеме. \"Има предложение (от друг отбор), казах му да ми каже направо, а не да ми заобикаля с феновете. Той има договор до 2018 г., искам го в отбора. Това е човек, който е в основната на отбора, и ти казва, че не иска да играе в \"Левски\", допълни той.По думите на Митов евентуална раздяла с Бурабия ще е голяма загуба за \"Левски\" с оглед . \"В момента изчаквам\", заяви треньорът, попитан сега около кого ще се гради основната на тима. \"Отдавна чакам двама футболисти в средата на терена.\"Митов не остана доволен от показаното срещу \"Черно море\", но заяви, че основната цел на проверката е била друга. \"Като цяло имам много забележки, но в този мач ме интересуваше до 80-ата минута физическото състояние на футболистите. Това търся в този момент.\"\"Имам десет дни, където почвам да чистя в тактически план. Тук наблегнахме пет-шест дни във физически план и това беше най-важното. Да, не трябва да губим в такава контрола. Не съм доволен от неща, които трябва да премахваме. Ще направя анализ на футболистите след мача с видеоразбор\", каза още Митов. Треньорът е сигурен, че до началото на квалификациите в Лига Европа (29 юни) много неща в играта на отбора ще се подобрят. По думите му най-важното е играчите с травми да бъдат на линия, за да може целият състав да се подготвя заедно.\"Все още не съм гледал съперника (черногорския \"Сутиеска\"), сега почваме да ги гледаме. Няма нещо, което да ме притеснява\", завърши Митов. Митрев, Цветкович, Яблонски, Пиргов, Горанов, Ангелов, Панайотов, Прохазка, Орачев, Мапуку, Адениджи (като резерви влязоха Любенов, Нар, Кабов, Димитров, Иванов, Ташев). Михайлов, Сукуп, Станчев, Александров, Витиня, Старокин, Огнянов, Илиев, Божилов, Зехиров, Кузма (като резерви влязоха Дюлгеров, Янчев, Костадинов, Хасани, Томбак, Минков, Коконов, Балджийски).", "date": "2017.06.20", "title": "\"Левски\" започна контролите със загуба от \"Черно море\", Бурабия отказва да остане"}
{"url": "http://www.dnevnik.bg/bulgaria/2017/06/20/2992902_rumen_radev_prizova_za_nova_stranica_v/", "text": "За България и Република Македония е крайно време да обърнат нова страница в двустранните си отношения. Усложненията между двете държави са неестествени и не отговарят нито на историческите, нито на съвременните реалности, нито на бъдещите ни цели. Това заяви президентът Румен Радев, който разговаря днес на \"Дондуков\" 2 с министър-председателя на Република Македония Зоран Заев, съобщи прессекретариатът на държавния глава.Обща беше позицията, че гражданите и в България, и в Македония очакват от своите политици да водят политика на приятелство и добросъседство между двете най-близките държави на Балканите.На срещата президентът Радев потвърди подкрепата на страната ни за евроатлантическата и европейската перспектива на Македония. Гаранция за тази подкрепа е сключването в скоро време на двустранен договор за добросъседство, който ще създаде ясен регламент \"за развитието на двустранните отношения по европейски модел\".Президентът Радев приветства направената от премиера Заев категорична заявка за нов подход на приятелство и добросъседство между България и Македония и подчерта очакванията на българската страна за конкретни стъпки в тази насока.Държавният глава призова за промяна на подхода на македонската делегация към България в Съвета на Европа по отношение на процедурата по Рамковата конвенция за защита на националните малцинства, за подкрепа за възстановяването и опазването на българските войнишки паметници, които са част от родовата памет и в двете държави, и за активни действия на политиците, които да създават устойчив климат на доверие между двете страни в публичното пространство.\"Нашата държава няма друга алтернатива, освен присъединяване към НАТО и Европейския съюз, и на този етап няма по-важно от изграждането на отношения на добросъседство на Балканите\", подчерта Зоран Заев. Той добави, че България е най-големият приятел на Македония и очаква активна подкрепа от България в присъединителния процес.България и споделят обща история, както и общо бъдеще в ЕС и НАТО, посочиха още Румен Радев и Зоран Заев. Македонският премиер потвърди и готовността си за съвместното отбелязване на значими събития и дати от общата история, като Илинденско-Преображенското въстание от 1903 г., делото на Светите братя Кирил и Методий и други.Постигането на по-добра транспортна, енергийна и комуникационна свързаност между двете страни, както и в региона на Югоизточна Европа, също беше сред акцентите на срещата. Българският президент и гостът бяха единодушни, че двустранният стокообмен може да бъде значително увеличен, както и туристическият обмен. Отбелязана беше позитивната тенденция в двустранното сътрудничество в сферите на образованието и културата, се казва в съобщението.", "date": "2017.06.20", "title": "Румен Радев призова за нова страница в българо-македонските отношения"}
{"url": "http://www.dnevnik.bg/citat_na_deniia/2017/06/20/2992914_citat_na_denia_zakusniahte_generalisimus_putin_izprati/", "text": "Така Александър Залдостанов- Хирурга - лидерът на \"Нощни вълци\", известни още като \"рокерите на Путин\", коментира новите американски санкции срещу организацията. Според него с тези мерки \"не може да се повлияе на нищо в Русия\", допълни РБК.Във вторник към списъка със санкционираните от Вашингтон заради анексирането на Крим и руските действия в Източна Украйна бяха добавени още 38 физически и юридически лица, сред които попаднаха две структури и две имена от близките до Кремъл рокери.ООО \"Байк. В. Центр\" и охранителната фирма \"Волк\" се намират в московския район Нижние Мневники. На същия адрес е нощен клуб Sexton, където е централата на \"Нощни вълци\" и свързаният с тях холдинг от охранителни фирми \"Волк\".", "date": "2017.06.20", "title": "Цитат на деня: Закъсняхте. Генералисимус Путин изпрати своя вестоносец"}
{"url": "http://www.dnevnik.bg/bulgaria/2017/06/20/2992870_zashtitata_na_akusherkata_emiliia_kovacheva_poiska/", "text": "На днешното заседание по делото срещу акушерката от \"Софиямед\" Емилия Ковачева беше приета повторната петорна експертиза, изготвена от петимата лекари, въпреки нежеланието на защитата.\"Цяло чудо е, че битата новородена Никол е жива\", каза доцент Нели Жекова, началник на клиниката по неонатология в \"Майчин дом\". Експертизата отново показа, че в нощта на 18 април 2015 г. на бебето е била причинена тежка черепно-мозъчна травма от удари с юмрук, може и от бутилка и притискане, като това е довело до уголемяване на главичката му от 34 на 37 см. Детето е плачело болезнено и постепенно е спряло да се храни, и е развило анемия.Това бе поредното заседание, в което адвокат Владислав Янев използва всички процесуални възможности за бавене на процеса и отказ от приемане на доказателства и експертизи. Първо той поиска представителите на медиите да бъдат изгонени от залата, защото интензивно отразявали процеса и то \"невярно, с много лъжи\". Съдът обаче отказа и процесът продължи да се води публично. Бе дадена и почивка, за да може адвокатът да се запознае с представени по делото протоколи от болницата и други документи.Само преди дни делото беше отложено заради \"лоши метеорологични условия\" и почивни дни, които попречили на адвоката на Ковачева да се запознае с други документи.Днес близо два часа Янев питаше лекарите как е възможно дете с черепно-мозъчна травма да се храни. Неврохирургът доц. Николай Велинов му обясни, че никъде в медицинската литература не е казано, че човек, получил травма на мозъка, спира да яде. Обясни, че повечето пациенти дори идват сами, на крака след тежка мозъчна травма.С въпроси към експертите се включи и подсъдимата Емилия Ковачева, която поиска да разбере защо в единия от документите в болница \"Токуда\", където Никол е приета по спешност, е записано 19 ч., а в транспортния лист е пишело 20 ч. Това предизвика гнева на бащата на Никол и съдията го помоли да излезе от залата и да се успокои.След като в процеса вече бяха разпитани свидетелите, днес пък бе приета и последната експертиза, остава съдът да намери специалист антрополог, който да каже дали лицето от записите отговаря на Емилия Ковачева. Това бе поискано от защитата.Днес в залата стана известно, че до момента съдът не е открил такъв специалисти, след като от БАН са казали, че не разполагат с експерти. Освен това антрополозите не работят по разпознаване по видеозаписи. Защитата обаче настоя такъв експерт да бъде открит и изслушан след като изгледа записите, предоставени по делото. , че на 18 април 2015 г. е направила опит умишлено да умъртви новородено в болница \"Софиямед\". Според прокуратурата деянието е извършено по особено мъчителен за бебето начин и с особена жестокост. По делото има и видеозаписи от камерите в болницата от съответната нощ.Обвинителният акт срещу нея бе внесен през декември 2015 г. В момента тя е с мярка за неотклонение \"домашен арест\".", "date": "2017.06.20", "title": "Защитата на акушерката Емилия Ковачева поиска антрополог да я разпознае"}
{"url": "http://www.dnevnik.bg/gradska_sreda/2017/06/20/2992899_da_si_napravim_flanelki_da_se_snimame_s_dron_i_oshte/", "text": "Днес пред паметника \"1300 години България\" край Националния дворец на културата трябваше да има протест на граждани, срещу предвиденото му събаряне. Под най-близкото дърво до монумента, в търсене на сянка от напичащото слънце, се събраха едва 30-тина човека, които решиха да отложат събитието за идния вторник от 18 часа. Те все пак останаха край творението на Валентин Старчев, за да обсъдят как да проведат следващия си протест.\"Нека всеки да си направи по един плакат за следващия път\", каза някой. \"Да направим флашмоб до кръстовището (на булевардите \"Витоша\" и \"Патриарх Евтимий\")\", предложи друг. Идеята се хареса толкова, че бе допълнена с \"А може да преминем няколко пъти през кръстовището\" и \"А може направо легнем на кръстовището\".От спокойният дебат на защитниците на паметника се разбра, че следващия вторник те ще направят жива верига, която ще заснемат с дрон. Дотогава обаче те планират кампания, в която всеки да си направи селфи край \"1300 години България\" и да качи снимката в социалните мрежи с хаштаг, чието работно заглавие бе - #докатоощегоима.Събралите се бяха предимно млади хора, които планираха своя спокоен и мирен протест за опазването на това, което според тях е \"символ на една отминала епоха\", \"чудесно произведение на изкуството\", \"страхотен паметник\" и \"делото на живота на Старчев\". Те обясниха подбудите си и с факта, че с премахването на монумента \"властта цели да разединява хората\".Основното им недоволство бе, че  на паметника. \"Те какво, ще издебнат да го бутнат през нощта ли?!\", възнегодува една от протестиращите.Макар и Столичният общински съвет да взе решение за демонтирането на монумента през 2014 г. , по-голямата част от него все още на мястото си (бел. ред - на мястото на премахнатите заради него паметни  плочи на Първи и Шести пехотен полк). През годините голяма част от облицовката и елементите на скулптурата паднаха и общината ги прибра на съхранение. Авторът на творбата - Валентин Старчев, обжалва решението на общинските съветници .В края на май , че паметника \"1300 години България\" ще бъде демонтиран през лятото. Астрономическото лято ще настъпва на 21 юни, в 7:44 часа. ", "date": "2017.06.20", "title": "Да си направим фланелки, да се снимаме с дрон и още идеи в подкрепа на паметника при НДК"}
{"url": "http://www.dnevnik.bg/sviat/2017/06/20/2992905_hodorkovski_veche_se_zadava_problem_s_loialnostta_kum/", "text": "Това беше премиера не само за Global Media Forum (GMF), но и за Бон: Михаил Ходорковски за първи път бе в града на Рейн. А причината бе участието му в международната медийна конференция, организирана от Дойче Веле. В пълната пленарна зала на бившия Бундестаг критикът на Кремъл и бивш петролен милиардер говори за необходимите политически реформи в Русия, за медийните успехи на Кремъл и за клатушкащата се, според него, власт на президента Владимир Путин. \"Аз все още съм Михаил Ходорковски и се надявам да си остана същият\", каза 53-годишният руснак в отговор на въпроса как вижда себе си в качеството на \"най-известния бивш затворник на Русия, ако не и не Путин\". И това беше един от малкото моменти, в които той се усмихна.Михаил Ходорковски бе смятан за най-богатия човек в Русия, преди през 2003 година да бъде арестуван и по-късно два пъти осъден. Той лежа десет години в затвора и бе освободен изненадващо през 2013 година. Ходорковски се определя като \"жертва на руското правосъдие\" и признава, че след времето, прекарано зад решетките, е загубил интереса си към бизнеса. От 2013 насам Ходорковски живее на Запад и подкрепя движението си \"Открита Русия\". \"Заедно с колегите се опитвам да помогна на моята страна да се завърне към демократичния път\", казва бившият милиардер и така описва задачите си като опозиционер. Ходорковски няма амбицията да става президент.А какво го кара да действа днес? Патриотизмът или жаждата за отмъщение? На този въпрос, зададен от главния редактор на руския отдел на Дойче Веле Инго Мантойфел, Ходорковски отвърна: \"По-рано бих казал патриотизъм. Но в днешна Русия тази дума е загубила значението си. Аз искам да мога да се гордея с Русия. Затова обаче страната се нуждае от промени.\"По време на участието си в Global Media Forum Ходорковски многократно повтори думите \"смяна на системата\". Според него, сегашната система в Русия е \"авторитарна\". И за да стане демократична, трябва да бъде осъществен преход от президентска към парламентарна демокрация. Този преход, казва Ходорковски, трябва да се осъществи на два етапа. \"Първоначално трябва да се премине към президентско-парламентарна система, а след това изцяло към парламентарна демокрация\", казва той. Русия има нужда от силно правителство и независимо правосъдие.Според Ходорковски, промяната трябва да бъде осъществена \"по възможност нежно\" и да започне отгоре, т.е. от кремълското ръководство. Сегашният президент Путин не бива да се кандидатира за изборите през 2018 година, а да назове приемника си, който ще осъществи необходимите политически реформи, смята той. Вероятно обаче този сценарий е само част от фантазиите му, както подчерта самият Ходорковски.Той би се радвал също така, ако след победа през 2018 година Путин подаде оставка по средата на новия си (четвърти) мандат и предаде властта на своя наследник. \"Но това също са фантазии\", допълни критикът на Кремъл. Вероятно, според него, по-реалистичен би бил сценарият за насилствена смяна на властта отдолу - с улични протести, въпреки че Ходорковски не използва точно тази формулировка.Бившият петролен милиардер смята за своя основна задача да покаже на руснаците, че алтернатива на Путин може да има, въпреки че контролираните от държавата медии \"много ефикасно\" представят сегашния президент като единствения вариант. По този повод Ходорковски приветства последните протести срещу корупцията в цяла Русия. Той обаче не спомена името на опозиоционния политик Алексей Навални, който ги организира.Ходорковски прогнозира, че властта на Путин ще започне да се пропуква. \"Ще настъпи проблем с лоялността. Путин вече не е първа младост и не може да гарантира на сегашния държавен апарат, че ще остане негов пожизнен закрилник. Този държавен апарат ще започне да търси алтернатива през идните години\", казва Ходорковски. \"Вече започна обратното броене за промените, които могат да протекат много остро\".\"Искрено се надявам, че нашите приятели на Запад правят разлика между Кремъл и Русия, между Путин и руския народ\", заяви в заключение Ходорковски.", "date": "2017.06.20", "title": "Ходорковски: Вече се задава проблем с лоялността към Путин"}
{"url": "http://www.dnevnik.bg/sviat/2017/06/20/2992688_dve_treti_ot_evropeicite_iskat_es_da_ne_pravi/", "text": "Две трети от европейците вярват, че Европейският съюз трябва да заложи на твърд подход към Великобритания в преговорите за напускането ѝ. Това сочат данните от , цитирано от \"Гардиън\".Изследването е проведено в десет европейски държави - Белгия, Германия, Гърция, Испания, Франция, Италия, Австрия, Унгария, Полша и Великобритания. Според данните му, опитвайки се да поддържа добри връзки с Обединеното кралство, Европа не бива да прави компромис с основните си принципи и ценности.В първите девет страни едва 18 на сто от респондентите заявяват обратното - че съюзът трябва да е по-склонен на компромис. Във Великобритания делът им е около 49%. Според тази позиция целта на Европейската комисия трябва да е да задържи кралството възможно най-близо до себе си и това може да стане на цената отстъпки от основни принципи.Най-малко склонни на компромиси са жителите на Германия, Испания и Италия, а най-склонни - Унгария и Гърция. В Германия и Франция между една пета и една четвърт от респондентите смятат, че Еврокомисията не трябва да прави никакви отстъпки пред Великобритания.Близо 57 на сто от отговорилите в деветте континентални членки на ЕС заявяват, че съюзът вече е отслабен от \"Брекзит\". Общо 46 на сто твърдят, че напускането на Великобритания ще е \"лошо\" за него. В самата Великобританя този възглед споделят 70% от запитаните.Проучването е осъществено след интервюта с над хиляда души във всяка от десетте държави. Разговорите са проведени между декември 2016 г. и февруари тази година - преди гласуването в Холандия и Франция и икономическото възстановяване, а  сред жителите на страните-членки. Скорошно проучване на \"Пю рисърч център\" показа, че подкрепата за ЕС е нараснала с 18 процентни пункта както в Германия, така и във Франция, а и с 10 процентни пункта в Обединеното кралство, отколкото преди година, когато мнозинството британци гласуваха за Брекзит.Двата изследователски центъра са интервюирали и извадка от 1800 души, условно спадащи към европейския \"елит\". Под тази дума \"Чатъм хаус\" и \"Кантар\" разбират \"индивиди на влиятелни позиции в политиката, медиите, бизнеса и гражданското общество на местно, регионално, национално и европейско ниво.\"Представители на елита и останалите силно се разминават в идеите си за бъдешето на Европа, миграцията, исляма, младите поколения и културната идентичност. Например малко над 50% от респондентите, които не са част от елита, се гордеят както с националната си, така и с европейската си идентичност. При \"елита\" делът е близо 80 на сто. Най-острото разминаване е относно твърдението \"Хора като вас имат полза от членството в ЕС\" - едва една трета от респондентите в \"неелитната\" група са говорили утвърдително. Сред \"елита\" почти три четвърти са се съгласили с твърдението.Над половината от интервюираните в десет държави вярват, че друга страна от ЕС може да напусне блока в следващото десетилетие. Над 80 на сто от гърците, чиято страна беше най-тежко засегната от финансовата криза през 2008 г., подкрепят тази теза. На другия полюс са унгарците и поляците, където делът е под 50%.Британците са почти равно разделени в отношението си към миграцията - около 35% от респондентите се съгласяват, че тя е помогнала на страната им, а 34 на сто не подкрепят това твърдение.Най-много са хората, които оценяват положително ролята на миграцията, в Испания - 38 на сто. В Гърция и Унгария обаче едва по 7% от отговорилите споделят този възглед, докато съответно 68% и 74% не се съгласяват.В десетте държави близо 53% от респондентите смятат, че \"европейският начин на живот и този на мюсюлманите са несъвместими.\" Това отношение е най-ярко изразено в Холандия, където то се изразява от две трети от запитаните, в Гърция (64%), Австрия и Унгария (по 62 на сто).Почти две трети от участниците в проучването в Австрия, Унгария и Белгия искат по-нататъшната миграция от предимно мюсюлмански държави да бъде прекратена. Тази нагласа се споделя от 71% в Полша, но само 41 на сто в Испания и 47 на сто във Великобритания.Във Франция, Белгия и Австрия са най-много респондентите (над 80%), които искат забрана на ислямско облекло, забулващо лицето на публични места.Приемането на Турция в ЕС като цяло среща съпротива - средно 61% от отговорилите не го приемат. \"Против\" са най-вече Австрия (82%), Германия, Франция и Белгия (с по 73 на сто).", "date": "2017.06.20", "title": "Две трети от европейците искат ЕС да не прави компромиси с Великобритания, сочи проучване"}
{"url": "http://www.dnevnik.bg/bulgaria/2017/06/20/2990823_mariia_gabriel_moje_da_stane_poredniiat_evropeiski/", "text": "Ако евродепутатите одобрят представянето ѝ днес, българката Мария Габриел може да стане поредният човек под 40 г., заел висш пост в Европа - еврокомисар по цифровите икономика и общество.Първи бяха италианецът Матео Ренци и белгиецът Шарл Мишел, после дойде естонецът (всички те – премиери), последва ги френският президент  и сега ирландският министър-председател. Престижното издание \"Политико\" нарежда и Габриел сред тях, сочейки, че след нея в Австрия може да се издигне Себастиан Курц.Габриел ще работи под ръководството на вицепредседателя по цифровата икономика . Нейният мандат ще съвпадне и с момента, в който една след друга Естония и България водят председателството на Европейския съвет - факт, който може да е от полза за осъществяването на редица предложени от Еврокомисията мерки в областта на единния цифров пазар.Източник на \"Дневник\" от Брюксел посочи, че се очаква Габриел да се сработи добре с естонския си колега и да бъде активна в подкрепата на малки стартиращи компании, както и на множеството работници, които ще трябва да се преквалифицират с напредването на технологиите. Тя има интерес към това жените да бъдат насърчавани да търсят реализация в техническата сфера и заради младостта и пола си вероятно ще може да бъде активна в тази сфера по начин, по който Ансип не би могъл.По време на мандатите си като евродепутат, Габриел не е работила в областта на цифровата икономика. Но според Договора за ЕС еврокомисарите се избират \"на основание на тяхната обща компетентност и ангажираност към европейската идея и измежду лица, чиято независимост е извън съмнение\".Габриел вече изпрати , които ще я изпитват, и в тях не се срещат някакви нови или амбициозни идеи за дигиталното бъдеще на ЕС, методично се изброяват вече известни проекти, инициативи и планове. От отговорите се вижда също, че повечето законодателна работа по единния цифров пазар е свършена и Габриел обещава да работи за прокарването на проектите през Европарламента и страните членки. В този контекст опитът ѝ като евродепутат може да се окаже от полза.\"Политико\" посочва, че Габриел има добри връзки – премиерът и вицепремиерът  са били на сватбата ѝ със съветника на председателя на ЕП Франсоа Габриел.Бившият генерален секретар на НАТО Андерс Фог Расмусен, който е работил заедно с Габриел по въпроси, свързани с Украйна, похвали в \"Туитър\" \"отличното им сътрудничество\". Тя получи подкрепата и на лидера на Европейската народна партия (ЕНП) Манфред Вебер, който я нарече \"изключително компетентен и талантлив политик\".Някои наблюдатели обаче са скептични, че има опита за това портфолио. Ще ѝ бъде нужна твърдост пред лицето на корпоративните гиганти като \"Гугъл\" и \"Фейсбук\", както и умение да навигира през някои от най-всяващите раздор политики, коментира \"Политико\".Габриел е най-позната с работата си по визовите политики и международната дейност. На въпрос от \"Политико\" за липсата ѝ на опит в цифровата икономика, тя отвърна, че длъжността на еврокомисар е предимно политическа, а не техническа дейност.", "date": "2017.06.20", "title": "Мария Габриел може да стане поредният европейски лидер на по-малко от 40 години"}
{"url": "http://www.dnevnik.bg/sport/2017/06/20/2992923_shtastliv_gubesht_ot_kvalifikaciite_detronira_muri_v/", "text": "Световният номер 1 Анди Мъри продължи с разочароващото си представяне през 2017 г. Носителят на рекордните пет титли в \"Куинс\" сдаде трофея още в първия кръг след загуба от австралиеца Джордан Томпсън, който заема 90-ото място в ранглистата.Томпсън отпадна в последния кръг на квалификациите в лондонския тенис клуб. Той обаче стигна до основната схема на турнира от категория \"АТП 500\", след като друг представител на Великобритания - Аляж Бедене, се отказа в последния момент заради контузия.Освен че спря серията на Мъри от десет поредни победи в \"Куинс\", Томпсън го направи по убедителен начин - 7:6 (4), 6:2 за един час и 43 минути игра. Това е първа победа срещу играч от топ 10 в кариерата на 23-годишния тенисист от Сидни.Мъри, за когото това беше първи мач на трева през 2017 г., записа още една много неочаквана загуба този сезон след пораженията от Миша Зверев на Australian Open, от Вашек Поспишил в Индиън Уелс, от Алберт Рамос в Монте Карло, от Борна Чорич в Мадрид и от Фабио Фонини в Рим.Лидерът в световната ранглиста ще трябва да започне защитата на титлата от \"Уимбълдън\" (3-16 юли) само с един мач на тревни кортове зад гърба си.По-рано днес от турнира в \"Куинс\" отпаднаха вторият в схемата Стан Вавринка и поставеният под №3 Милош Раонич.Швейцарецът загуби от традиционно силно представящия се в \"Куинс\" Фелисиано Лопес. Испанецът, който игра епичен финал с Григор Димитров преди три години, се наложи със 7:6 (4), 7:5.Двубоят премина изцяло под диктовката на сервиращите тенисист, като двамата направиха по 16 аса и завършиха с по 88% спечелени точки след първи сервис. В първия сет нямаше нито една точка за пробив, а във втория те спасиха по две, преди Вавринка да се пропука, сервирайки за оставане в мача при 5:6.Раонич пък не даде нито една точка за пробив на Танаси Кокинакис и имаше цели девет възможности да пробие участващия с \"уайлд кард\" австралиец, След загубите на Мъри, Вавринка и Раонич най-високо поставеният играч в турнира остана шампионът от 2012 г. Марин Чилич. Хърватинът ще изиграе последен мача си от първия кръг, а негов съперник е американецът Джон Иснър.По поставените, които вече излязоха на корта, до втория кръг достигнаха само Жо-Вилфред Цонга, Григор Димитров и Томаш Бердих. Ник Кириос също отпадна на старта, след като се контузи по време на двубоя си с Доналд Йънг.Григор Димитров остана най-предно класираният играч в долната половина на основната схема.Поставеният под №6 българин , а при успех в четвъртфиналите ще срещне Кокинакис или победителя от мача между Данийл Медведев и Никола Маю.Бердих, който е №7 в схемата, също ще играе с квалификант във втория кръг - канадския тинейджър Денис Шаповалов. Победителят в този двубой ще играе в четвъртфиналите срещу Лопес или друг от преминалите през квалификациите играчи - Жереми Шарди от Франция.В горната половина към момента са ясни две от четирите двойки във втория кръг - Томпсън срещу Сам Куери и Йънг срещу Виктор Троицки. Цонга очаква Жил Мюлер или Николоз Басилашвили, а американският квалификант Стефан Козлов ще играе с победителя от мача между Чилич и Иснър.", "date": "2017.06.20", "title": "\"Щастлив губещ\" от квалификациите детронира Мъри в \"Куинс\", Вавринка също отпадна"}
{"url": "http://www.dnevnik.bg/biznes/2017/06/20/2978029_stroitelstvoto_na_jilishta_v_bulgariia_-_edna_odiseia/", "text": "Ако държавата и общината създадат условия по-лесно да се почне един строеж, много повече компании ще могат да го правят, предлагането ще е по-голямо и цените по-ниски. Това са нормалните пазарни механизми. Създавайки много рестриктивни и трудни условия за ваденето на строително разрешение, това се превръща в държавен лобизъм, който е забранен в пазарната икономика и ЕС. Защото само едрите фирми с големи възможности могат да си позволят 2 г. да процедират едно разрешително, което прави продуктът бутиков. Чужд инвеститор в тази ситуация или малка фирма не могат да се справят. Това е фалшиво и не е нормално.Така накратко описва ситуацията, в която се намира строителният бизнес, един негов представител - Георги Шопов от \"Тобо груп\". С подобни или други сравнения същото казват и останалите на пазара на жилища, които искат да се търсят решения заедно с администрацията вместо да гледат само собствения си бизнес и да се справят някак. Смятат, че промените ще са от полза не само за целия бранш, но в крайна сметка от тях ще спечелят и потребителите, за които цените ще са по-поносими.А проблемите далеч не са само в София, макар че именно тя е най-големият пазар и съответно концентрира всички недостатъци на административната система.Процесът по градоустройство е доста бавен и тромав, това включва промяна на кадастралната карта, на регулацията на имотите и самото одобрение на проекти и издаването на разрешението за строеж. При всички тези процедури има нормални срокове, в които трябва да се случват, но не е така и това е сериозна пречка да планираме бизнеса си, коментира Венцислав Тарашманов, маркетинг директор на \"Инфинити пропърти\". \"Ако днес сме купили имот, как да преценим кога ще можем да направим сграда - дали ще е след година и половина, или след две, или повече\", пита риторично той.Димитър Савов от БЛД казва, че процедурите по регулация са много \"тегави\", а уведомяването по тях сравнява с известяване с пощенски гълъби.Дава пример със строеж, при който за него е трябвало да се уведомят 56 собственици в сграда на калкан. Всички те е трябвало да отделят лично време, за да отидат в съответния пощенски клон и да си получат обратните разписки за уведомлението. Не се признава друг вид известяване. \"Хората не бяха против, но не искаха да си отделят от времето да ходят до пощата. Аз им предложих да ги закарам с кола, за да стане по-бързо. Това са абсурдни неща\", казва Савов.Когато пък за по-голям строеж се контактува с администрацията на Направление \"Архитектура и градоустройство\", тогава съгласувателните процедури между тях и общината стават с куриери, които изминават разстоянието между двете институции за 3 до 5 дни, посочва строителят. \"Предлагали сме да поемем разходите и тази кореспонденция да става в рамките на деня с куриер, но не се приема. В случая с уведомлението пък искахме да платим на нотариус, който да удостоверява с подпис и печат съгласието на собствениците, което е по-достоверно от обратната разписка, но не се прие, защото законът предвижда друга процедура\", казва Савов.По негова преценка едва 2% от административните услуги за строители са електронни. \"Всичко друго е на хартия.\"В бизнеса се стремим да гледаме напред 5 до 10 години, колко успяваме е субективно понятие, казва Венцислав Тарашманов. Описва, че животът на един проект често е между 3 и 6 години, че и повече. От деня, в който започват преговорите за покупка на терен или обезщетение на собствениците, до минаването на всички разрешения, промяна в регулациите и други перипетии, минават от 6 месеца до 1-2 години, и след това самото строителство трае минимум година и половина и стига до 3\", разказва той.Всички проекти и разрешителни трябва да се предават и обработват по електронен път - както е в Естония. Ако ти откажат, откажат. И администрацията, ако иска да си запази работните места, се стреми да се вмести в сроковете, казва Стьопа Апостолов от \"АС Стройинженеринг\".Основният враг на предприемачите си остава администрацията, убеден е Апостолов. В неговия професионален опит е свидетел на това как парцели, купени преди 20 г., още не може да си оправят статута, за да получат виза за проучване. Процедурите по регулация след влизане в сила на Общия устройствен план за София траят по три-четири години, при това без да става дума за оспорване от някоя от страните, възмущава се той.Дава пример с казус, при който на даден терен, който е част от процедура по регулация, едновременно се окажат собственици държавата и общината, никоя от които не прави нищо, за да се разреши въпросът. Той остава в ръцете на инвеститорите - да водят дела за установяване на собствеността.\"Тези неща трябва да се решават административно и в рамките на един месец. А тук се минава няколко пъти на съвет в общината, после в голяма община, после заповед, която докато се впише в службата по вписванията – минимум две години минават\", изчислява той.Проблеми изниквали и при нужда от регулация, в която участва общински терен. Случвало му се е да се налага да плати данъците, защото общината не го е направила. Следва издаване на данъчна оценка за съответното парче земя. Докато се уреди замяната за целите на регулацията, годината изтича, а с не я и направената данъчна оценка. Така данъците, които дължи самата община, отново трябва да се платят и отново да се извади нова данъчна оценка.В допълнение на това той добавя и наложителното преборване с ютилити компании, за да се сдобие сградата с парно, ток и вода. ЕРП-тата не поемат изграждане на трафопостове своевременно и са готови да ги изкупят по собствен ценоразпис от инвеститорите неясно кога. Апостолов е имал случай с изграждане на канализация, която се налагало да мине през чужд терен, за което той плаща на собственика, изгражда я, но от \"Софийска вода\" не искат да я приемат, защото на чужд терен не им се гарантирал достъп (който вече е осигурен от строителя) до мрежата в случай на възникване на проблем.Пламен Андреев от \"Планекс\" смята, че административните процедури и в други европейски страни не са \"толкова бързи\", но оценката му се отнася за случаите, в които не се налага градоустройствена разработка на територия, в която се намира проектът поради свлачище, обществен скандал или нещо друго.На фона на описаните проблеми строителите конкретно в София добавят и нов проблем, който смятат за значима пречка пред бизнеса си. Димитър Савов коментира, че явно фирмите вече трябва да си назначат човек за преговори с обществото. Той има предвид няколкото случая в столичния квартал \"Младост\", при които жителите протестираха срещу нови сгради, започнати върху терени, които те приемат за кварталната градинка.\"Всичко може да се провери за един парцел – в регулация ли е, какво има като прилежаща инфраструктура и т. н. Но къде да провериш дали някой няма да протестира срещу строежа?\" Той коментира, че хората протестират, защото смятат, че зад гърба им е направено нещо нередно, а в същото време не се интересуват, когато се обявяват проектите за устройствени планове и не възразяват тогава по предвидения ред. \"Има приет общ устройствен план, гледаш всичко ти е наред, но идва обществен протест и се оказва, че под негов натиск законът не важи\", допълва той.В България с основание или без, ако някой \"зелен\", червен и други, природозащитници и защитници на права, реши да бойкотира инвестиционния процес – веднага става значим фактор. Властите не обичат протестите и бизнесът отнася загуби, допълва директорът на \"Планекс\". \"После същият този бизнес внася данъците, осигурява работни места, спонсорира културата и образованието – в знак на \"благодарност\", че е наказан от така наречените правозащитни организации и властите. Паралелно с това, не дай си боже да попаднеш на недобросъвестни или неработещи административни служители\", допълва той.Смяната на главния архитект на София преди около година даде основания за надежди на много хора, че най-сетне решенията на неговата администрация ще придобият нормален вид.Според Стьопа Апостолов промяната е в негативна посока. Дава за пример това, че преди е имало два приемни дни в направлението, в които всеки може да направи нужната му справка, която е невъзможна по електронен път. С удивление неотдавна установил, че единият от тези дни е премахнат, което му обяснили с улесняване на гражданите. \"А в другия приeмен ден се образуват огромни опашки от изнервени хора\", посочва той.Според Димитър Савов от БЛД направлението, под ръководството на главния архитект, е доста натоварено. \"Главният архитект има нужда от още специалисти, не знам как се справя, защото и там натискът е отвсякъде. Смятам, че има логични предложения\".До редакционното приключване на публикацията \"Дневник\" не получи отговори на въпросите си от екипа на главния архитект, свързани със сроковете за издаване на разрешения за строеж, какви електронни услуги се предоставят и какво се предвижда като развитие, какви са сроковете в действителност за издаване на различни документи и др.Факт е, че , с които да повиши прозрачността в направлението. Обявената цел е да се намали максимално досегът на гражданите с администрацията, за да може всички процеси свързани с градоустройството да се изпълняват за максимално кратко време.По негово изискване разрешителните за строеж, които издават главните архитекти на всички 24-района на София, изглеждат по един и същ начин. Те също така са достъпни на . Там различните актове могат да бъдат търсени по дата, издател, инвеститор, район, номер на парцел. На сайта на направлението могат да бъдат намерени и устройствените планове за почти всички части на столицата. Там се качват докладите, които Здравков внася в Столичния общински съвет, заповедите, които издават различните дирекции в направлението, съобщения за предстоящи обществени обсъждания. Във връзка с подобряването на работата, Здравков въведе и практиката да се среща с главните архитекти на 24-те района на София всеки месец.Районните главни архитекти пък бяха включени в състава на Общинския експертен съвет по устройство на територията. Този съвет обсъжда архитектурни проекти - частни и общински, промени в регулацията, териториалното планиране, търси решения на проблеми. Откакто Здравков е главен архитект на София датите за тези заседания се обявяват, имат дневен ред и са достъпни за граждани и журналисти. По искане на Здравков беше създадена и в София. В момента тя обединява информацията от кадастъра местоположение, граници, регулация, но целта е в нея да се съдържа цялата необходима информация за имотите в София, според изискванията на специалисти по устройство на територията, нотариуси, брокери на недвижими имоти - история на издадените актове, инвестиционни проекти, промени в регулацията. Наскоро в интервю пред \"Капитал\" той посочи, че няма причини да се бавят разрешителните за строеж и отрича това да се случва под натиска на протести. Проблеми имало само в районите, където се налага отчуждаване за целите на изграждане на улиците. Все пак той признава, че битката със сроковете е много тежка. \"Опитвам всички възможни начини да променим нещата в посока да предоставяме информацията по електронен път. Следващата стъпка е да дам справка с влезлите в сила Подробни устройствени планове за всяка една територия. Не само с визите, а и с градоустройствените процедури има проблеми със забавянето, защото са създадени прекалено много стъпки по отношение на съгласуването вътре в самото направление \"Архитектура и градоустройство\". Опитвам да подредя процесите по такъв начин, че да започнат да се спазват сроковете.\"\"Голям проблем е, че улиците не са отчуждени и в момента е трудно да се разрешава строителство, защото поставяме на строителите условие да е приложена регулацията\", обяснява Здравко Здравков.Покрай възникването на напрежението в \"Младост\" 18 строителни компании решават, че вече е назрял моментът да се обединят в асоциация и да предложат за решаване всички натрупали се проблеми. Сред тях има и такива, които не работят на софийския пазар.Целта на асоциацията е да не се използва за лобиране по конкретни обекти и казуси, а да се занимава само с принципни проблеми в бранша на ниво законодателство, обяснява председателят на организацията Георги Шопов.Той казва, че покрай казусите в \"Младост\" фирмите са били активни в позицията си да не се допуска референдум за строителство само в един квартал. \"Ако ще има такъв референдум, той трябва да е за целия град\", обяснява строителят и мотивира това с факта, че Общият устройствен план е гласуван от правителството и от Народното събрание. \"Това е като да се пита дали на дадена улица да се строи. Естествено, че живеещите там ще кажат, че не искат и предпочитат това да се случва на съседната\". Трябваше след приемането на Общия устройствен план в София да се облагородяват нови територии, където да се развива строителство. Вместо това продължават да се кърпят дупки в съществуващите квартали, допълва Димитър Савов. Той смята, че е напълно приемливо дори да се каже, че се спира строителството в старите квартали, и се правят нови. Но това означава да се направят за тях подробни устройствени планове и да се подсигури инфраструктура - улици, ток, вода.\"Където това се направи, автоматично се намира инвестиционен интерес, вместо компаниите да се навират между съществуващите сгради\", обяснява той. В момента поне 10% от новите сгради се строят в квартал \"Кръстова вада\", а това е така, защото се пусна с още 2 км. бул. \"Черни връх\". И там няма скандали и жалби, посочва пример Димитър Савов.Много са наболелите проблеми, които създават напрежение между гражданите, собственици на терени, община, предприемачи, а интересът е общ – изграждането на инфраструктурата край сградите и провеждане на отчуждителните процедури, допълва Шопов.Според членовете на асоциацията важен проблем е и това, че общината няма възможност да изпълнява един от основните си ангажименти – развитието на територията чрез планово изграждане на инфраструктура, което води до уродливо и хаотично развитие на града.\"Ние искаме да има законова норма и уредба така, че Столична община да има финансовата и нормативна възможност да прави това, което й е задължение по закон\", посочват от асоциацията. По отношение на отчуждителните процедури напомнят, че липсата на прости и ясни правила през годините е довела до хаос. Това прави възможно, например, улица да се окаже върху частна собственост.Проекти за инфраструктура има, но не е ясно дали и кога ще станат. Това представлява трудност за бизнеса, коментира и Венцислав Тарашманов.Тези неща, ако помогнем да се решат в обществен интерес, общественият оборот ще се увеличи много в зони, където строителството е невъзможно сега и териториите ще се развият хармонично и планово, допълва Шопов. В стремежа си да защити обществения интерес общинската администрация през последните 27 г. създава все нови и нови изисквания към инвеститорите и документацията, които вместо да го защитят - го нарушават. Когато нещо е много сложно и с много актове, то много по-лесно се нарушава отколкото, ако е просто и ясно. Толкова много е документацията, която трябва да се събере, съгласува и процедира, че прави изваждането на строително разрешително за три месеца (което е обичайната практика по света) възможно за година и половина-две. Това увеличава стойността на апартаментите и гражданинът получава скъп, недостъпен за него продукт, илюстрира Шопов.Той дава пример с терен, купен за 3 млн. лв. с кредит. Ако за него се получи разрешително след 2 години, той вече се е оскъпил с 600 хил. лв. от лихвите по кредита. Този срок не защитава никакъв обществен интерес, а крайният клиент всъщност плаща разходите. Строителите не разбират защо когато одобрението на част от даден проект зависи от общинска структура, това не се прави по служебен път.\"Дадохме пример със Сърбия, където инвеститорът си внася изискваната документация в общината и тя има ангажимент да я съгласува с всички нейни дружества и структури, отговарящи за водоснабдяване, организация на движението, зелени системи и т. н.\", разказва Шопов. В Сърбия освен това важи 28-дневен срок за произнасяне на администрацията - с разрешение или конкретен отказ. Въведен е и принципът на мълчаливото съгласие, което означава, че при липса на отказ до 28-ия ден, инвеститорът може да пристъпи към строителство. \"Това в Сърбия се направи тъкмо за увеличаване на обществения оборот, а не в защита на раздуване на бюрокрацията, което не обслужва никого\", посочва Шопов. И в момента има законно установени срокове и правила. Ако е необходимо, нека сроковете по процедурите да се удължат, но да се спазват, предлага като решение Пламен Андреев от \"Планекс\". \"От гледна точка на бизнеса е важно отговорите на администрацията да бъдат наистина законосъобразни, но не и в \"защита на спазването на сроковете\", да се прилагат аргументирани, с несъществени забележки откази и процедурите да се влачат във времето\", смята той.\"Инвеститорите - в жилища, индустрия и каквото и да е, следва да се уважават и подпомагат от държавата, общините и обществото. Защото дори и социалните помощи, здравеопазването и пенсиите идват от тях. Дори заплатите на същата тази администрация и институции\", допълва Андреев.Таксата разрешение за строеж не е ясно за какво отива, макар че браншът е готов да плаща и повече, но тези пари да отиват за регулация на парцелите – за ток, вода и улица, коментира Димитър Савов. Той не разбира и защо компаниите, доставящи ток и вода, се държат така, сякаш нямат интерес да се сдобият с още клиенти като присъединяват нови сгради към мрежите си.Стьопа Апостолов казва, че в други страни таксите за разрешително са много по-високи, но инвеститорите отиват на терен, подсигурен с път, ток и вода. \"Има много блокове, които задържаме 6 месеца или 1 г., защото връзките с инфраструктурата не са съгласувани, макар че са изпълнени\", посочва той. Такива проблеми тласкат инвеститорите към парцели в регулация, но там пък се сблъскват с високи изисквания на собствениците за обезщетение, достигащо 30-40% при обичайно 20-25%. \"Така апартаментите в сграда на такова място стават с луксозна цена без да е луксозно изпълнението\".По думите на Георги Шопов в Столична община има разбиране за тези проблеми, защото те създават скандали и напрежение всеки ден в самата администрация. Такива проблеми има и в другите големи градове, разказват от асоциацията. \"Администрацията без да иска се възпроизвежда, което се вижда в исторически план, обществото се затлачва и трябва да се реже с голямата ножица, за да се опростят и направят работещи механизмите\", коментира Шопов. В Западна Европа са минали през същите проблеми и цикли. Въпросът е да използваме техния опит и възможно най-бързо да изчистим административните процедури от всички паразитни канали и затлачвания, допълва той. По въпроса със сроковете от БЛД дават и друг пример - с неспазването на срока за вписване на сделките от Агенцията по вписванията. Бавенето е такова, че ако предприемачът е недобросъвестен, може за двете седмици, в които се чака, да продаде едно жилище няколко пъти. \"Уж не смогват, а този,  да взима подкупи за такива услуги, веднага ги вписва. Значи могат веднага да се вписват\", посочва Савов.Понякога може да ти откажат вписване и тогава без съд не се връща платената такса, която може да достигне и до 20 хил. лв. \"И ето, че това оставя място за \"решение\" на проблема – намира се такъв човек като уволнения, който веднага ти върши работа, не рискуваш да платиш такса, която може да не ти се върне и актът е вписан бързо. И трябва да си принципен, за да не се поддаваш на такива възможни решения. И докато си принципен, ставаш и неконкурентен\", казва шефът на БЛД.", "date": "2017.06.20", "title": "Строителството на жилища в България - една одисея в 21 век"}
{"url": "http://www.dnevnik.bg/bulgaria/2017/06/20/2992919_liatoto_shte_nastupi_v_724_ch_na_21_juni/", "text": "Астрономическото лято ще настъпи на 21 юни в 07:24 часа българско време, съобщи пред \"Фокус\" Пенчо Маркишки от Института по астрономия при БАН.Той съобщи, че в момента на лятното слънцестоене Слънцето ще бъде на 153 029 029 км от Земята. Това разстояние ще продължи да нараства до момента на преминаването на планетата през афелия – най-отдалечената от Слънцето точка на елиптичната земна орбита.Земята ще премине през афелия на 3 юли в 23:11 ч., когато ще се намира на 152 094 421 км от Слънцето. След този момент ще започне бавен процес на приближаване към звездата.Прогнозата на синоптиците е за предимно слънчев и топъл ден с максимални температури между 28 и 33 градуса.", "date": "2017.06.20", "title": "Лятото ще настъпи в 7:24 ч. на 21 юни"}
{"url": "http://www.dnevnik.bg/bulgaria/2017/06/20/2992038_s_daritelska_akciia_za_detski_drehi_se_otbeliazva_dnes/", "text": "С кинопрожекция и дарителска акция за дрехи за децата в бежанските центрове в София, ще отбележат международния ден на бежанците днес \"Каритас София\", Българският червен кръст и инициативата \"Красивите лица на Сирия\".В  в 18:30 ч. тази вечер ще започне прожекция на иракския филм \"Бекас\" на Карзан Кадер. \"След края на прожекцията ще се радваме да се видим на по чаша ароматно кафе и сирийски сладки\", канят организаторите в .Призивът на организаторите към гостите е да донесат , \"от които вече не се нуждаете\". Те ще бъдат предадени в бежанските лагери в София, където има много по-голяма необходимост от дрехи за децата, отколкото за възрастните. \"Ако нямате детски дрехи, донесете неща, от които мислите, че децата могат да имат нужда\", посочват организаторите.Дарителската кампания на \"Красивите лица на Сирия\" не е обвързана с прожекцията на филма, който е с билети от 7 лв., уточняват още те. Всеки, който няма възможност да гледа филма, може само да занесе дрехи и други вещи за децата, за да се включи в инициативата.Каузата на е по идея на Кристиян Антонов и годеницата му Ниили Рифай, която е сирийска, получила хуманитарен статут у нас преди близо четири години. Двамата имат амбицията да организират поредица от културни събития, посветени на Сирия и хората там. Те отказват да говорят за политика и и вместо това наблягат на културата, изкуството и кулинарията. Целта им е да покажат друга гледна точка към войната в Близкия Изток и бежанския поток - човешката. ", "date": "2017.06.20", "title": "С дарителска акция за детски дрехи се отбелязва днес Международният ден на бежанците"}
{"url": "http://www.dnevnik.bg/zelen/2017/06/20/2992009_opasni_otpaduci_shte_subirat_bezplatno_v_pet_stolichni/", "text": "Тридневна лятна кампания за разделно събиране на опасни отпадъци от домакинствата ще се проведе от 22-24 юни тази седмица, информират организаторите от BalBok.Кампанията ще обхване пет столични района – \"Овча купел\", \"Лозенец\", \"Триадица\", \"Слатина\" и \"Подуяне\".Мобилният събирателен пункт ще бъде отворен от 8.30 до 14.30 часа, както следва:– в район \"Овча купел\" на 22.06.2017 г. (четвъртък) – бул. \"Цар Борис III\" № 136 Б, пред районна администрация \"Овча купел\".– в Райони \"Лозенец\" и \"Триадица\" на 23.06.2017 г. (петък) – бул. \"Арсеналски\" № 97, на паркинга до светофара на кръстовището с ул. \"Богатица\".- в райони \"Слатина\" и \"Подуяне\" на 24.06.2017 г. (събота) – бул. \"Шипченски проход\" № 67, пред районна администрация \"Слатина\".Безплатно ще се приемат следните опасни отпадъци, образувани от домакинствата:- Живак и живаксъдържащи уреди (живачни термометри, прекъсвачи и други подобни);- Лакове и бояджийски материали;- Домакински препарати и химикали;- Мастила и замърсени опаковки;- Фармацевтични продукти (лекарства с изтекъл срок на годност)Действащата система е единственият възможен законен начин гражданите на столицата да предадат съхраняваните в домовете си отровни препарати и химикали.0700 11 750 е универсалният телефонен номер за запитвания и заявки.Системата за събиране на опасни отпадъци от домакинствата, плод на съвместните усилия на Столична община и БалБок Инженеринг, се прилага успешно на територията на общината за шеста поредна година.Допълнителна информация можете да намерите на интернет страниците на БалБок (), Столична община () и Столичен инспекторат, както и на  на БалБок във \"Фейсбук\".", "date": "2017.06.20", "title": "Опасни отпадъци ще събират безплатно в пет столични квартала"}
{"url": "http://www.dnevnik.bg/skorost/2017/06/20/2992053_reindj_rouvur_velar_e_predpremierno_v_bulgariia/", "text": "Най-новият член в семейството на \"Рейндж Роувър\" -  е предпремиерно в България, съобщиха от вносителя на марката \"Мото-Пфое\". Автомобилът ще бъде изложен в \"Мото-Пфое Люлин\" в София до сряда, включително. Следва обиколка по част от представителствата на фирмата в страната.Във Варна всъдеходът може да се види на 24 юни, а в Бургас на 26 юн Турнето на \"Велар\" продължава с Пловдив, където колата ще е на 29 и 30 юни. Като размери и цена новият луксозен всъдеход се позиционира между \"Ивоук\" и \"Рейндж Роувър спорт\" в гамата на \"Ленд Роувър\".Автомобилът е дълъг 4.80 метра, а в България цените ще тръгват от около 99 000 лева без ДДС. \"Велар\" се отличава с каросерия, изработена с високо съдържание на алуминий.Въздушното окачване е част от стандартно оборудване при моделите с шест цилиндъра. Задвижването е на всички колела и се управлява от познатите системи на \"Ленд Роувър\" Terrain Response и All Terrain Progress Control.Капацитет за теглене на товари е до 2.5 тона. \"Велар\" се предлага с шест двигателя от двулитров дизел със 180 конски сили до 3.0-литров бензинов V6 с турбо компресор и 380 к.с.Автомобилът е снабден с пълна гама усъвършенствани системи за безопасност.", "date": "2017.06.20", "title": "\"Рейндж Роувър Велар\" е предпремиерно в България"}
{"url": "http://www.dnevnik.bg/sviat/2017/06/20/2992375_trump_s_ostra_kritika_kum_severna_koreia_sled_smurtta/", "text": "Президентът на САЩ Доналд Тръмп осъди \"бруталния режим\" на Северна Корея, след като вчера почина американски студент, върнат в родината си в кома след прекарани 17 месеца в затвор в азиатската страна, съобщава БТА.\"Случиха се много ужасни неща. Но поне го върнахме у дома да е с родителите си\", заяви Тръмп малко, след като семейството на 22-годишния студент съобщи, че той е починал в болница.\"Това е брутален режим\", добави Тръмп за управлението в Северна Корея.Ото Уормбиър бе арестуван от комунистическия режим през януари 2016 г. за опит да открадне пропаганден афиш докато бил в азиатската страна на организирано пътуване. Севернокорейският Върховен съд го осъди на 15 години каторжен труд за подривна дейност. При завръщането си в САЩ Уормбиър имал вече тежки мозъчни увреждания.Доналд Тръмп подчерта решимостта си \"да попречи невинни да изживяват подобни трагедии в ръцете на режими, които не спазват върховенството на закона или най-елементарното благоприличие\".\"Няма нищо по-трагично за родители от загубата на дете в разцвета на живота\", каза още Тръмп.", "date": "2017.06.20", "title": "Тръмп с остра критика към Северна Корея след смъртта на американски студент"}
{"url": "http://www.dnevnik.bg/kultura/2017/06/20/2992242_sofiiskata_gradska_galeriia_predstavia_nominiranite_za/", "text": "За девети път Софийската градска художествена галерия ще представи изложба на художниците, номинирани за наградата за съвременно изкуство \"БАЗА\". Тя ще бъде открита от 18 ч. днес, 20 юни, когато ще бъде обявен и тазгодишният й носител.Александър Александров, Леда Ванева, Мартина Вачева, Станимир Генов, Георги Томов Георгиев, Мартин Пенев и Вълко Чобанов са претендентите за отличието през 2017 г. \"БАЗА\" се връчва ежегодно на млади художници до 35 години, а наградата е самостоятелна изложба в Института за съвременно изкуство в София и двумесечна творческа резиденция в Ню Йорк.Участниците и победителят тази година са избрани от жури в състав Владия Михайлова (куратор), Вера Млечевска (куратор), Стефка Цанева (куратор), Петер Цанев (художник и преподавател) и Бошко Бошкович (програмен директор на Residency Unlimited, Ню Йорк).Над 277 души са кандидатствали за наградата през изминалите 9 години, а 43 са били показани в ежегодните й изложби. Досегашните й носители са Рада Букова (2008), Самуил Стоянов (2009), Антон Терзиев (2010), Викенти Комитски (2011), Леда Екимова (2012), Кирил Кузманов (2013), Зоран Георгиев (2014), Александра Чаушова (2015) и Димитър Шопов (2016). Експозицията ще остане до 30 юли. ", "date": "2017.06.20", "title": "Софийската градска галерия представя номинираните за наградата \"БАЗА\""}
{"url": "http://www.dnevnik.bg/sviat/2017/06/20/2992314_sled_pobedata_na_makron_v_parlamenta_sindikatite_sa/", "text": "ренските профсъюзи загубиха много от традиционните си съюзници в Националното събрание след вчерашния втори тур на парламентарните избори, но президентът Еманюел Макрон не може да си позволи да ги пренебрегва, ако иска да изпълни успешно програмата си за реформи.Числеността на неговото мнозинство, вече осигурено по официалните данни и надхвърляща според прогнозите 350 депутати в 577-членната долна камара, означава, че Макрон и съществуващата само от година оглавявана от него центристка партия сега могат да разчитат на депутатите да упълномощят правителството да извършва реформи без продължителни преговори в парламента. Той отстрани левицата, но сега трябва да внимава със силните профсъюзи.Залогът не е само въвеждането на гъвкавост на трудовия пазар, която той обеща. Начинът, по който ще се справи с трудовите реформи, ще зададе също тона и за други реформи в следващите години, включително промените в помощите за безработица и в пенсионната система.Макар и смутени от програмата на Макрон и уплашени, че той прибързва с нея, повечето синдикати изпитват облекчение, че досега правителството не пропуска да се консултира с тях и че то обеща да представи подробни предложения в следващите седмици. Въпросът сега езаяви Жан-Клод Меи, шеф на третия по големина синдикат \"Форс увриер\". \"Дали ще каже: Вие не сте съгласни, но аз ще прокарам реформата насила\", каза Меи в интервю за \"Ройтерс\". \"Ако стане така, едно е сигурно, президентството му ще започне зле в трудовите взаимоотношения и ще се породят напрежения.\"Дори най-благоприятно настроеният към реформите и най-голям профсъюз в частния сектор - Френската демократична конфедерация на труда (ФДКТ), отказва да изключи протести, ако бъдат пренебрегнати негови контрапредложения. \"Ние си запазваме правото като всеки друг да изразим мнението си демократично. Ако трябва да организираме протести, ще го направим\", заяви шефът на ФДКТ Лоран Берже в интервю за Ройтерс.В полза на правителството работи фактът, че профсъюзите познават и уважават новия министър на труда Мюриел Пенико, бивша ръководителка на човешки ресурси в компанията \"Данон\", която е заемала също редица постове в държавни и частни институции. Има огромна разлика с нейната предшественичка Мириам Ел Хомри, която се сблъска с трудности, когато бившият президент Франсоа Оланд й възложи , довела до седмици на стачки и протести. Не само че Пенико не е непознато лице, но и екипът й е запознат с тънкостите на френските трудови отношения - ръководителят му е от националната асоциация на работодателите, а заместникът му е бил главен преговарящ в профсъюза \"Форс увриер\".Изтичането в началото на юни на документ от министерството, показващ, че реформата може да е по-радикална от първоначално обявеното, постави правителството в положение да се мъчи да убеди профсъюзите, че документът е бил само за обсъждане и не представлява официалната позиция. Сега профсъюзите очакват с нетърпение подробни предложения ичастично или изцяло. \"Задължителното начало трябва да е период на искрен диалог. Ще разберем в следващите седмици дали той ще е искрен\", коментира председателят на Френската демократична конфедерация на труда Берже.Меи от \"Форс увриер\" каза, че профсъюзите са изцяло против предложение работодателите да имат правото да свикват референдуми на работните места по трудови въпроси, което по думите му е равносилно на заобикаляне на профсъюзите. Синдикатите са притеснени също от намеренията да се позволи решенията за условията на труд да се взимат на ниво компании, а не на ниво отрасъл, което би отслабило профсъюзите. Друга точка на несъгласие са плановете да се постави ограничение на обезщетенията при уволнение, които трудовите съдилища могат да налагат на работодателите. Въпреки че Франция има една от най-ниските степени на набиране на профсъюзни членове сред развитите страни, синдикатите притежават значителна власт при изработването на колективни трудови договори, които закрилят повечето работници и служители. През последните години обаче тяхната сила намалява постепенно, тъй като стачките станаха по-редки, по-малко разрушителни и по-малко успешни.Разногласията между профсъюзите улесниха миналата година Оландкоято ФДКТ подкрепи, но срещу която имащата комунистически корени Обща конфедерация на труда (ОКТ) неуспешно се противопостави с продължили седмици наред стачки.Докато останалите профсъюзи работят за координиране на позициите си, все още съществува вражда между членовете на ОКТ и ФДКТ, която по-рано тази година измести ОКТ от позициите на най-голям профсъюзи в частния сектор. \"Ако ОКТ съзира опасност да бъде изолирана, тя трябва да се сближи повече с другите профсъюзи. Но не е ясно дали е готова да поеме по този път\", заяви Жан-Доминик Симонполи, шеф на института за трудови отношения \"Диалог\" и бивш член на ОКТ.Мащабът на победата на Макрон може дори да насърчи някои хардлайнери да се настроят за по-твърда битка, за да докажат, че все още са значими., лидерът на крайнолявата партия \"Непокорна Франция\", беше един от хората, обещаващи \"социална борба\", ако Макрон погази работническите права, които мнозина във Франция грижливо пазят.\"Предупреждавам новите сили, че ако не спазват работническите права, ще бъдат пометени в битката за трудови права\", заяви Меланшон в пламенна реч, след като спечели депутатско място от Марсилия.", "date": "2017.06.20", "title": "След победата на Макрон в парламента синдикатите са следващото му изпитание"}
{"url": "http://www.dnevnik.bg/sviat/2017/06/20/2992377_ognestrelnite_orujiia_sa_vinovni_za_smurtta_ili/", "text": "Най-малко 19 деца биват убивани или ранявани всеки ден в САЩ след стрелба с огнестрелно оръжие. На най-голям риск са изложени момчетата, тийнейджърите и чернокожите. Това сочи доклад на американските Центровете за контрол и превенция на заболяванията, цитиран от БТА.Изследването се основава на данни от смъртните актове и болнични документи за периода 2002-2014 г. Констатациите в доклада обясняват защо експертите разглеждат насилието с огнестрелни оръжия като заплаха за общественото здраве. Годишно към 1300 непълнолетни загиват от такива оръжия, а близо 6000 получават несмъртоносни наранявания.Преобладаващата част от смъртните случаи са убийства или самоубийства, а въоръжените нападения са главната причина за нараняванията на деца без опасност за живота.Според Катрин Фаулър, водещ изследовател от американските Центровете за контрол и превенция на заболяванията, настоящият доклад е \"основополагащ за разбирането на проблема и разработването на солидни научни решения\".", "date": "2017.06.20", "title": "Огнестрелните оръжия са виновни за смъртта или раняването на близо 20 деца в САЩ всеки ден, сочи доклад"}
{"url": "http://www.dnevnik.bg/intervju/2017/06/20/2992253_djon_brus_ot_de_molen_kato_piesh_zanaiatchiiska_bira/", "text": "На последните годишни награди на Ratebeer.com преди два месеца холондската пивоварна беше определена за номер 1 в Холандия и номер 6 в света. Продуктите на DeMolen се продават в България от две години, а миналия петък в бар Kanaal се проведе първото по рода си нашия пазар Tap Take Over събитие, като за една вечер всички 12 крана за бира в бара, предлагаха продуктите на тази пивоварна.- От 16-17-годишен варя бира в домашни условия. Като бизнес обаче започнах през 2004 година, с другия съсобственик на De Molen. Началото беше скромно със 115-литров съд в една стара мелница.- Към този момент почти нямаше местно производство, предлагаха се няколко вида белгийска бира, но изборът беше много малък.- От самото начало държим на две неща - съставките, които използваме и дизайна на бутилките. Дори днес влязох в един магазин за крафт бири, тук в България, и веднага разпознах нашите бири сред десетките изложени. 2006 година спечелихме първата награда и нещата потръгнаха. Между другото продължаваме да печелим награди.Имаме още няколко принципа в работата си - никакъв компромис с вкуса и качеството, постоянно експериментиране и сътрудничество и обмяна на опит и знания с други производители на крафт бира.- Изнасяме наша бира в 14 страни.- Не работим така. Хората ни търсят. Ето например, наскоро ни се обадиха от Австралия. Потърсиха ни от голяма верига с магазини за продажба на вина. Решили са да разширят асортимента с пет-шест крафт бири от различни държави, чули за нас, и искат да ни продават.- Имаме седем бири, който предлагаме постоянно в кегове и бутилки. Още осем се стремим да имаме почти постоянно. Предлагаме четири сезонни бири, всеки месец пускаме по нещо ново в малки количества. Произвеждаме и бири по заявки на различни клиенти - барове, други марки...- Още е малък. Със сигурност е с две нули преди десетичната запетая. Например, през миналата година ние произведохме 12 хил. хектолитра бира. \"Хайнекен\" са направили 3 млн хектолитра.Но консумацията на занаятчийски бири расте постоянно. Променя се и кръгът от почитатели. Като започнахме, това бяха предимно хора, около 50-те, а вече има все повече млади почитатели на занаятчийските бири. Появяват се нови и нови пивоварни, като в Холандия те вече са над 300.- Като количество, съотношението е 50 на 50.- Не, нямаме подобен закон. Но естествено има редица изисквания, като към всички храни и напитки и ако продуктът ти навреди по някакъв начин на клиента, следват жестоки глоби. Това е и причината да имаме собствена лаборатория, а и да ползваме външни, за проверка на всички показатели в нашите бири.Освен това се съобразяваме и с европейските регулация. Примерно до преди няколко години не миехме шишетата, преди да налеем бира в тях, защото ползвахме само нови бутилки и то от проверен производител. Обаче европейският регламент е бутилките задължително да се мият преди употреба и се наложи да купим нова поточна линия, за да сме в крак с изискванията.Между другото контролните органи в Холандия сякаш проспаха възраждането на производството на крафт бира и сега изведнъж откриха, че има няколкостотин производители, които май е време да контролират. Примерно на нас още не са ни правили подобна проверка.- Мразя този въпрос, а постоянно ми се задава. Не мога да кажа, че имам любима. Всички ми харесват. Всяка е специфична. Зависи от повода, настроението...- Няколко причини бих посочил. Занаятчийската бира предлага нещо различно, вкусът е различен, усещането е различно. Тя доставя удоволствие от самия вкус, като целта не е да се напиеш, а да се насладиш. Крафт бирите разказват истории. Често можеш да се поговориш с човека, който е направил бирата. Занаятчийските бири се отличават с уважение към клиента, индивидуален подход.Но може би най-важното са качествените съставки, те са подбрани, истински. Разликата е като между масовите и органичните продукти. Масовите бири предлагат лъскава опаковка, но без съдържание. Накратко, като пиеш занаятчийска бира, показваш уважение към себе си.- Труден въпрос. Може би най-важното е бирата да ти е страст. Само това обаче не стига. Трябва да имаш и познания - как се произвежда тя, какви са основните видове, разликите между тях, основните съставки. Определено страст и ентусиазъм не стигат. Друг важен фактор за успеха е да намериш нужни спектър специалисти. Не може да разбираш и от рецепти, и от производство, и от маркетинг, и от организация на работата... Трябва да намериш правилните хора за всяка дейност. Екипът е ключов. Разбира се, е добре проектът да е и финансово обезпечен. И още нещо, с производство на крафт бира, не можеш да станеш милионер. Може да си успешен, но това не означава, задължително богат.", "date": "2017.06.20", "title": "Джон Брус от De Molen: Като пиеш занаятчийска бира, показваш уважение към себе си"}
{"url": "http://www.dnevnik.bg/sport/2017/06/20/2992382_svetovnata_liga_po_voleibol_shte_preturpi_radikalni/", "text": "Световната лига по волейбол ще има нов, драстично променен формат за следващия сезон. Поредните модификации в комерсиалния турнир ще доведат до промяна на броя на участниците до 16, съобщава voleyplus.com.Всеки отбор ще има домакинство и ще срещне останалите съперници поне веднъж. Състезателните уикенди ще се увеличат от три на пет и в тях се очаква тимовете да са разпределени в четири групи по четири.Според информацията гарантирано място в турнира в следващите седем години ще имат САЩ, Бразилия, Италия, Полша, Сърбия, Франция, Германия, Русия, Иран, Аржентина, Китай и Япония. България, заедно с Канада, Австралия и Южна Корея, ще са в Световната лига само през следващата година, но не се посочва какво ще последва и кой би ги заменил.Селекционерът Пламен Константинов коментира обсъжданите промени още преди началото на настоящия сезон. \"Има предложение да има 12 отбора, които в течение на седем години да не могат да изпадат, и четири отбора, като най-слабият от тях изпада в по-долна лига. Съвсем различно нещо е това. Така, че пълна неяснота. Такива изменения в последния момент мисля, че внасят повече хаос отколкото нещо новаторско\", каза той през май.Този сезон българският отбор пропусна отлична възможност да се класира за финалите в Бразилия. Националите победиха \"селесао\", Полша и Русия в надпреварата, но . Отборът завърши девети в Първата група на надпреварата.", "date": "2017.06.20", "title": "Световната лига по волейбол ще претърпи радикални промени"}
{"url": "http://www.dnevnik.bg/kultura/2017/06/20/2990802_jultite_paveta_-_liberal-demokratichniiat_festival_na/", "text": "\"За мен смисълът на този фестивал е не да показвам звезди, а да показвам микро-космоси.\" Това казва Теодосий Спасов, един от най-изявените български музиканти, за джаз фестивала \"Жълтите павета\", на който е директор от създаването му преди 4 години. Тазгодишното издание ще се проведе на 6 и 7 октомври, а домакинът отново ще е театър \"Българска армия\".\"Слава богу, не се целя да пълня стадиони. Гледам този фестивал, \"Жълтите павета\", да бъде по-бутиков, ние се концентрираме в залата на Армията, която не е голяма, но, ако интересът стане по-голям в бъдеще, както вървят нещата, ще отворим и трети ден в неделя\", казва Спасов.Това издание ще разглежда северното влияние в съвременния джаз, събирайки някои от най-иновативните и провокативни музиканти от Скандинавските страни, а също и от Полша.На 6 октомври фестивалът ще бъде открит от квартета на Бендик Хофсет - изявен саксофонист, композитор и певец от Норвегия. Втората и последна група за вечерта ще е на шведите от\"Те пътуват по света и записват различни певци, инструменталисти, солисти, като ги прожектират на екрана зад себе си\", разказва Спасов. \"Те ги пренасят на други пространства, като свирят заедно с тях. Може да се види певец от Индия или просякиня от някоя европейска столица, от улицата, която са записали. Свирят заедно с нея.\"Спасов разказва за видеоклип на групата, който силно го е впечатлил - концерт на \"Синемаскоп\" в едно кафене, където се вижда как музиката им влияе на публиката. \"Всеки е потънал, всеки поглъща провокацията и виждаш в погледа им как всеки пътува в своя свят\", разказва музикантът.Вторият ден от \"Жълтите павета\" на 7 октомври ще бъде открит от триото на финландеца Сами Сипола. Той е представител на скандинавския \"фрий джаз\" - експериментално направление в жанра, което отхвърля общоприетите структури и разбиране за джаза. \"Жълтите павета\" ще завърши с международния проект на саксофониста Гжех Пьотровски от Полша, съпътстван от норвежката певица Рут Майер и самият Теодосий Спасов.и използва много стилови ефекти от норвежкия фолклор, разказва организаторът.\"Аз ценя много позицията на участниците и тяхната гледна точка в музиката\", посочва Спасов. \"Джазът е много либерал-демократична музика и тя приема много широк кръг автори и стилове.\"И двата фестивални дена ще завършат с джем сешън в клуб \"Максим\", който ще е отворен за публиката, както и за гост-музикантите. Първата вечер за сешъна ще отговаря един от водещите български барабанисти, Борислав Петров, а втората - певицата Надя Тончева с нейния джаз квартет. Входът за концерта е символичен - 2 лева.който ще бъде проведен в Музикалното училище в София, а входът за \"Жълтите павета\" ще бъде облекчен за ученици и студенти, допълни Спасов.Има причина Спасов да се концентрира върху националния характер на джаза - той е създаден на емиграционен принцип. Срещата на африкански американци и европейски американци, отведени към Новия свят поради редица причини, се превръща в \"духовна прегръдка\", чийто резултат е вид музика, която непрестанно се развива и не може да влезе в музей, казва той с усмивка.\"Джазът, специално, освен, че има своя забавен характер - това е музика, в която не можеш да влезеш ей така, слушайки музиката от някакво кафене. Там става на базата на посвещаването. Някой ти показва нещо, някоя джазова пиеса, на теб ти харесва, идва следващата, от по-лесно към по-сериозно. Ти сам в един момент тръгваш и започваш да откриваш постиженията в джазовата музика.\"Спасов приема джаза като първата крачка на общуване и на създаване на култура, плод на колаборация и взаимотношения на различни гледни точки, на базата на много опит. Шегува се обаче, че в джаза е хубаво експериментите да се правят вкъщи, а не пред публиката.Запитан дали джазът е достъпен за широката публика, той отговаря: \"Той е достъпен, това е въпрос на лична гледна точка. Ако широката публика се тласка към ограниченост, аз разбирам, че джазът е недостъпен. Но, ако бива тласкана към любознателност, към усъвършенстване, джазът ще е нещо органично за нея.\" \"Има разлика между активния ум и мързеливия ум\", усмихва се провокативно Спасов.", "date": "2017.06.20", "title": "\"Жълтите павета\" - либерал-демократичният фестивал на Теодосий Спасов"}
{"url": "http://www.dnevnik.bg/sport/2017/06/20/2992378_izpulkomut_na_bfs_shte_zasedava_dnes/", "text": "Ръководството на Българския футболен съюз ще се събере днес. Изпълнителният комитет ще има редовно заседание в 14.00 часа в Националната футболна база в Бояна.Събитието съвпада по време с кризата около . Темата обаче не е включена в дневния ред.В него попада приемането на нормативните документи на БФС за сезон 2017-18 и на финансовия правилник. Ще бъде приет и годишният финансов отчет и счетоводен баланс на БФС за 2016 г.До момента БФС не е коментирал случая с недопускането на \"ЦСКА - София\" в Лига Европа. Червените очакваха да са част от жребия в понеделник, но минути преди тегленето на мястото им се появи \"Дунав\".От \"Българска армия\" реагираха остро след развоя на събитията в понеделник и . Юристите на клуба заявиха, че ще се обърнат към Спортния арбитражен съд в Лозана.", "date": "2017.06.20", "title": "Изпълкомът на БФС ще заседава днес"}
{"url": "http://www.dnevnik.bg/bulgaria/2017/06/20/2992390_premierut_zabranil_otpuskite_dokato_ne_stanat/", "text": "\"Премиерът е казал, че докато това не стане, никой няма да ходи в отпуск\", каза днес по Нова телевизия председателят на новата агенция \"Електронно управление\" Росен Желязков. Той уточни, че планираните улеснения за гражданите при контакт с администрацията могат да са факт още през есента.Като част от административната реформа в \"Пътна полиция\" се обмисля да не се пререгистрират превозните средства, когато те бъдат купени от човек от друг град, съобщи Желязков. Не е изключено да се приеме и поправка, според която шофьорските книжки стават безсрочни, а не както сега да важат десет години.Росен Желязков описа и как трябва да се случи услугата смяна на собствеността на автомобил при новата организация на работа. \"Още след посещението при нотариуса, цялата информация за страните и моторното превозно средство се изпраща в КАТ. Там изготвят талона, на страницата си информират в кой ден и час човек може да отиде и да си го вземе. Всичко се плаща на пос терминал или по електронен път. От КАТ пращат данните в общината по местоживеене на новия собственик. Това е посоката, в която вървим\", обобщи Росен Желязков.Той поясни, че електронното управление не е екзотика. \"В идеалния вариант имате електронна идентичност. Заявявате, че искате да ползвате услугата, автентикира се вашата идентичност и оттам нататък започват да си общуват регистрите\", посочи Желязков.Председателят на агенция \"Електронно управление\" допълни, че МВР, ГРАО и Агенция по вписванията могат взаимно да ползват данните си, но не могат да започнат да предлагат повече електронни услуги, защото липсва електронната идентичност. Според Росен Желязков електронното управление е призвано да създаде цялата инфраструктура за промяна и трансформацията в администрацията. \"Бягам от думата реформа, защото е втръснала на всички\", каза още той.Росен Желязков уточни, че само за да отпадне свидетелството за съдимост и тази справка да се прави автоматично, трябва да се променят над 40 закона и повече от 240 наредби. Според него електронното управление ще премахне задушаващата корупция.Росен Желязков посочи, че в България се губят 26 млн. човекочаса годишно в административни услуги. \"Това е огромна загуба за икономиката\", обобщи той.", "date": "2017.06.20", "title": "Премиерът забранил отпуските, докато не станат административните улеснения"}
{"url": "http://www.dnevnik.bg/sviat/2017/06/20/2992203_zaev_i_borisov_shte_govoriat_v_sofiia_za/", "text": "Македонският премиер Зоран Заев е в София днес и в сряда с делегация от четирима министри, за да разговаря с колега си Бойко Борисов за евроинтеграцията на Скопие и възможностите за ново начало със София.Визитата идва след години на обтегнати отношения между София и Скопие по време на предшественика на Заев, Никола Груевски, който не е идвал на посещение в София в годините, откакто Борисов за пръв път стана премиер. Застоят между двете държави се влоши на фона на обвинения от България, че с проекти като \"Скопие 2014\" македонските власти си присвояват българска история и на заявки за блокиране на евроинтеграцията на Македония.София е втората столица, която Заев посещава по-малко от три седмици след като встъпи в като премиер. Той  на пресконференция миналата седмица след разговори с еврокомисаря по разширяването Йоханес Хан по време на първата си визита, която беше в Брюксел. Тогава премиерът подчерта, че членството в ЕС е ключова стратегическа задача и че се очаква начало на преговорите за присъединяване възможно най-скоро и са необходими добри връзки със съседите. Същата седмица външният министър Никола Димитров беше в Скопие, за да разговаря с колегата си Никос Коциас.Македонските медии коментират, че се очаква развитие около договора за добросъседство, който България и Македония от години не успяват да оформят и подпишат. Идеята на София е текстът на документа да стъпи върху декларация от 1999 г. на тогавашните премиери Иван Костов и Люпчо Георгевски. В декларацията Скопие изрично посочва, че няма да има претенции за начилието на македонско малцинство в България.В интервю за македонския портал МКД.мк, публикувано в понеделник, , че макар България и Македония да са \"най-близки\" страни, документът е необходим, за да се изчистят неуредени въпроси. Борисов каза и че иска Македония, а и всички страни от Западните Балкани, да влязат в ЕС и НАТО, за да може регионът да се \"усмири\". Той добави, че при  с германския канцлер Ангела Меркел я убедил в необходимостта да се даде шанс на новото правителство.В делегацията на Заев влизат вицепремиерът по европейските въпроси , външният министър Никола Димитров, министърът на транспорта и комуникациите Горан Сугарески и министърът на културата Роберт Алагьозовски.След пристигането си по програма македонският премиер освен с Борисов ще се срещне и с президента Румен Радев и председателя на парламента Димитър Главчев, а в сряда заедно със Сугарески ще разговаря с енергийния министър Теменужка Петкова. Предвидени са и отделни срещи между ресорните министри от делегацията и българските им колеги.От пресслужбата на Министерския съвет обявиха, че българските представители, които ще се срещнат с македонските гости, включва вицепремиера и министър на външните работи Екатерина Захариева, министрите на културата и на транспорта, информационните технологии и съобщенията Боил Банов и Ивайло Московски, както и посланик Иван Петков.", "date": "2017.06.20", "title": "Заев и Борисов ще говорят в София за евроинтеграция и добросъседство"}
{"url": "http://www.dnevnik.bg/zelen/2017/06/20/2992192_brjuksel_e_na_put_da_ogranichi_upotrebata_na_himikala/", "text": "Употребата на химикала бисфенолът А (BPA) вероятно скоро ще бъде ограничена след като преди броени дни Европейският съюз , че химикалът представлява заплаха за човешкото здраве заради влиянието, което оказва върху хормоните.Бисфенол А се съдържа в много пластмасови продукти като бутилки за вода, компактдискове, DVD и  чайници.Европейската агенция за химикалите (Echa) , че бисфенолът А (BPA) е \"разрушава ендокринната система\", което го свързва с редица здравословни последици свързани с хормоните, включително рак, затруднения в ученето и диабет. Химикалът вече е идентифициран и заради токсичността му, която влияе на човешката възпроизводителна система.В края на миналата седмица комитетът на държавите-членки в ЕС подкрепи френското предложение за определяне на бисфенол А като \"вещество, пораждащо сериозно безпокойство\" заради това, че разрушава ендокринната система и с това причинява сериозни последици за човешкото здраве. С това решение химикалът ще влезе в списък с опасни вещества до края на юни.От природозащитната група ClientEarth, която води близо 20-годишната кампания срещу BPA коментират, цитирани от \"Гардиън\", че решението е \"историческо\" и призова за бързо действие от страна на властите.Фирмите вероятно ще бъдат правно задължени с ограничение на тези вещества след публикуването на актуализирания списък до края на месеца. От неправителствения сектор обаче се опасяват, че бизнесът с пластмасови продукти ще осуети тези \"спешни мерки\".BPA е един от най-продаваните химикали в света . През 2006 г. са произведени 3.8 млн. тона, една трета от които се продават в Европа. Първоначално химикалът е разработен като синтетична имитация на женския полов хормон естроген. Предлага се на пазара като индустриален химикал и през 1957 г. С него започва пластмасова революция, след като е полимеризирана с фосген, за да произведе това, което днес е известно като поликарбонат.Над 90% от населението на света има BPA в урината си, показват епидемиологични проучвания. Според доклад на Германската федералната агенция по околна среда следи в урината на 591 са открити от 599 изследвани деца.През последните години питесненията сред здравните специалисти се увеличават заради нарастващ  от , свързващи химикалът с повишен риск от рак, клетъчни тумори, спонтанни аборти и вродени дефекти.", "date": "2017.06.20", "title": "Брюксел е на път да ограничи употребата на химикала бисфенол А"}
{"url": "http://www.dnevnik.bg/na_put/2017/06/20/2988945_otkus_ot_omujena_za_butan_na_linda_liiming/", "text": "Линда Лийминг е писател и журналист на свободна практика, чиито статии са публикувани в \"Лейдис Хоум Джърнъл\", \"Мандала\", \"Гардиън\", \"Азия на жените\" (\"Разкази от пътешественици\", 2005 г.) и много други. Има магистърска степен по творческо писане от Университета на Аризона.През 1994 г. Линда Лийминг посещава Бутан за пръв път, а три години по-късно се премества да живее там. Пише за срещите и преживяванията си в кралството, което я пленява завинаги и я научава да забавя крачка, за да се огледа за магията – защото в Бутан тя е навсякъде. Омъжена е за бутанския художник на тханка Пхурба Намгял.\"Невероятно мъдра и трогателна книга. Изящната, остроумна проза на Лийминг долавя магията на Бутан – едно място, където щастието е повече от идея. То е начин на живот.\"Ерик Уайнър, автор на \"География на блаженството\"Вълнуваща и магична както самата страна, написана проникновено и със сърце, книгата е прекрасна биография и страхотно пътешествие.\"Сюзан Орлиън, автор на \"Крадецът на орхидеи\"ГЛАВА 1ОТ ТОЗИ ДЕН НАТАТЪКПреди години ми се обади приятел от Лондон, на когото предстоеше командировка в Бутан само след няколко седмици, през март. Още не беше получил никаква информация за пътуването си, дневния ред, настаняването, графика и възнаграждението си – знаеше само, че е поканен.– Изпращам имейли, а никой не ми отговаря – сподели той отчаяно.– Така е, защото бутанците не отговарят на имейли – опитах се да го успокоя.– Сигурно се шегуваш.– Не се шегувам – отвърнах.– Никой не вдига и телефона.– Кой месец сме? – попитах. Знаех, че е средата на зимата, но ми убягваше точната дата.Последва многозначителна тишина, а после:– Втори февруари – информира ме кратко и отчетливо.– Никой няма да ти вдигне телефона през февруари.– Защо, за бога? Всички ли са напуснали страната?– Може и така да се каже. През зимата почти нищо не се случва.Обясних му, че сега държавните офиси имат намалено работно време. През ноември Дже Кхенпо – главен свещеник и духовен водач на кралството – заминава с около осемстотин монаси от Тхимпху за зимната си квартира в съседната долина Пунакха. Това е древен обичай в Бутан и вероятно се дължи на факта, че зимно време в Пунакха е топло. Освен това страната все още е предимно селскостопанска, така че миграцията е нещо обичайно и до днес.Хора и животни се местят там, където има по-добър климат и по-тучни пасища, по-дълъг земеделски сезон и по-голямо изобилие на трева. Миграцията на монасите официално оповестява настъпването на зимата. Също така тя неофициално дава разрешение на бутанските мъже да носят чорапогащници или клинове под своите гхо – традиционната им носия, подобна на японски халат за баня. При посещение в храм или в държавни офиси в Бутан задължително носят носии – мъжката е гхо, а женската, дълга до земята и подобна на саронг, е кира. Това е въпрос на национална гордост, както и начин да се преодолеят социалните различия.Върнах се на въпроса за мигриращите монаси.– Щом дойде пролетта, някъде през април или май, Дже Кхенпо и свитата му се завръщат в Тхимпху и Трашичходзонг – седалището на правителството. И мъжете отново започват да носят своите гхо без нищо отдолу през летния сезон. Сега съкратиха работното време с един час, защото се стъмва по-рано и в офисите става студено – обясних аз, като се надявах още да ме слуша. – Това е и причината за чорапогащниците. Студът... – Гласът ми заглъхна неуверено.– Добре, добре, ДОБРЕ! – извика моят събеседник. – Не искам повече да слушам за мигриращи монаси и техните чорапогащници. – Тонът му беше станал писклив. – Разбирам, че има зимно работно време за държавните служители, особено в планинска страна с непостоянно отопление. Но все пак остават седем часа от денонощието, когато всички са си по офисите. Правилно ли разсъждавам?– Не непременно – изрекох предпазливо. – Офисите отварят в 9 ч. сутринта и държавните служители обикновено идват навреме – точно в 9,45 ч. Преди това те водят децата на училище и баджанака до автогарата. После правят сутрешната почивка за чай. Тя обикновено трае около четиридесет и пет минути. След това се осведомяват как върви животът на колегите им и какво е станало в последния епизод на индийската сапунка, която следят, а може и да поиграят малко пасианс на компютрите си. И ето че е станало някъде към 11,30 ч.– Разбирам.– Обядът е точно в 13,00 ч., така че излизат малко преди това да отметнат някоя и друга задача. Например да си платят сметката за ток, да напомпат гумите на колата или да вземат баджанака от автогарата и да го заведат някъде другаде. После си отиват у дома да хапнат или пък се срещат с приятели в някой ресторант в града.– И обедната почивка е един час?– Не, половин час. Значи се връщат в офиса към 14,30 или 15,00 ч.– Разбирам.– Така. После става време за– Следобедния чай!– Да! – извиках възторжено. Най-после започваше да схваща. – И накрая работният ден приключва.В другия край на линията се възцари тишина.– Ще се свържат с теб, когато решат – уверих го аз. Приятелят ми каза, че трябва да отиде да си полегне. Връзката прекъсна.Добре де, занасях го малко. Но този разговор се проведе преди повече от десет години. Въпреки магичната си атмосфера Бутан беше едно сънливо местенце. И все още е такова. По онова време нямаше кой знае каква нужда да се бърза. През 2006 г. обаче великодушният четвърти крал направи историческо изявление. Според думите му народът няма винаги да има добър крал.Затова страната трябва да стане демократична. Направих проучване и не можах да открия нито един друг случай в световната история, когато монарх абдикира доброволно в полза на демокрацията, без да го принуждават чрез война или революция. Това поразбуни духовете. През 2008 г. за първи път се проведоха общи избори. Сега трябва с болка да споделя, че много от чиновниците вече идват в офиса рано и остават до късно.Понякога Бутан наистина изглежда малко нереален. Почти никой в Съединените щати не знае къде се намира. Имам приятели, които все още смятат, че тази страна е плод на въображението ми. Когато се подготвях да се преместя тук и споделях с хората, че ще работя в Бутан, те неизменно питаха: \"Къде е Бутейн?\".\"Близо до Африка – им казвах в отговор, за да ги объркам. – Там се правят запалките за еднократна употреба.\"И те кимваха с разбиране.Твърде малко хора са чували за Бутан. Това е лошо за света, който трябва да знае, че съществува такова място, но е добре за Бутан, скътан дълбоко в Хималаите между Тибет и Индия. Миниатюрната будистка страна процъфтява почти без външни въздействия. Тази съвременна Шангри-Ла е едно от най-примамливите и интересни кътчета на Земята...", "date": "2017.06.20", "title": "Откъс от \"Омъжена за Бутан\" на Линда Лийминг"}
{"url": "http://www.dnevnik.bg/bulgaria/2017/06/20/2992402_valeri_simeonov_posochi_chast_ot_hiliadite_nachini_za/", "text": "Вицепремиерът Валери Симеонов обяви пред Би Ти Ви, че има хиляди начини да се затвори едно заведение в курорта Слънчев бряг. Според него част от тези методи ще се прилагат, тъй като няма време за промяна на нормативната база за шума в заведенията за настоящия летен сезон.Съпредседателят на \"Обединени патриоти\" обясни, че е провел разговори с редица граждански организации, с които ще работят съвместно. Подписан е общ документ, който регламентира организирането на комплексни групи за проверка и замерване на шума от заведенията късно вечер. Освен това пожарникари също ще обикалят на проверки и ще искат схеми за евакуация, както и колко пожарогасители има в търговския обект. Договорите на работещите в заведението също ще бъдат под постоянен контрол.\"Не са виновни само заведенията. Липсата на контрол е в основата. Слънчев бряг е национален курорт и трябва след полунощ човек да може да се възстанови. В момента това е нещо отвратително за един улегнал човек\", каза още Симеонов.По думите му приходите в Слънчев бряг падат, въпреки че е един от най-популярните курорти за алкохолен туризъм. Според него това се дължи на неприятните гледки, които могат да се видят.\"Силно опиянени младежи, които се движат на тумби от по 100-200 души. Това е т.нар. \"бар-кролинг\". Държавното дружество \"Слънчев бряг\" АД взима по 50 лв. за група от 100 души и 75 лв. за 200 души. Това е съсипване на курорта за без пари\", уточни вицепремиерът.Симеонов допълни, че е провел разговори с полицията и очаква до дни този тип обиколки в курорта да бъдат прекратени. Според него въпросният \"бар-кролинг\" можел да е опасен и за самите чужденци, тъй като се предлагал алкохол от \"близките карнобатски и пещерски фабрики\", който можел да се направи от чист спирт.\"От това страдат законните заведения, а не всички долнопробни заведения по плажовете. Това са заведения, които изяждат бизнеса на нормалните такива, които имат покривки по масите\", добави Симеонов, като уточни, че до момента са затворени 200 преместваеми заведения.", "date": "2017.06.20", "title": "Валери Симеонов посочи част от \"хилядите начини\" за затваряне на заведение в Слънчев бряг"}
{"url": "http://www.dnevnik.bg/sviat/2017/06/20/2992419_lichnite_danni_na_pochti_200_mln_izbirateli_ot_sasht/", "text": "Лични данни на почти 200 млн. американски избиратели, които щабът на Доланд Тръмп е използвал в миналогодишната президентска кампания, са престояли напълно без защита в интернет в продължение на поне 12 дни, съобщи компанията UpGuard.Базата данни с обем над 1 терабайт е била в облачната услуга на компанията Amazon и всеки, който е знаел адреса, е можел да използва, защото тя не е била защитена дори с парола за достъп.Става дума за имена, рожденни дани, телефони, домашни адреси и информация за етническия произход, религията, политическите предпочитания и възгледите на 198 милиона американци, категоризирани по 48 критерия. \"Това представлява 61% от населението на САЩ\", коментират от UpGuard. Компанията, открила информационния масив, допълва, че той е събиран от различни източници - от бази данни до социални мрежи и форуми от типа на Reddit.Специалист на UpGuard открил незащитените данни на 12 юни, а свободният достъп бил прекратен на 14 юни.Масивът е запълван от няколко компании, работили по поръчка та ръководството на Републиканската партия. Deep Root Analytic, TargetPoint Consulting Inc. и Data Trust са работели по време на предизборната кампания от 2016г. и за щаба на Доналд Тръмп. И трите се занимават с анализ на социологически допитвания и предоставят информация за таргетирани предизборни кампании и политическа агитация.Последното обновяване на данните е от януари 2017г. и Алекс Ландри, основател на Deep Root Analytic, потвърждава пред изданието Gizmodo разкритията на UpGuard и заявява, че поема пълната отговорност за случилото се. Според него протоколите за сигурност били обновени на 1 юни и в следващите 12 дни до откритието на анализатора Крис Викъри не са открити следи някой да се е ползвал от данните.", "date": "2017.06.20", "title": "Личните данни на почти 200 млн. избиратели от САЩ са били пуснати свободно в интернет"}
{"url": "http://www.dnevnik.bg/analizi/2017/06/20/2992397_fizika_na_sudiiskiia_vot/", "text": "Отмина страстната седмица на прекия съдийски вот. Въпреки съмненията в тайната на вота магистратите не гласуваха по устав. \"Оня \" списък разбуни съдийската общност, изпусна духа от бутилката и го подчини на законите на класическата механика. Последните, наречени още законите на Нютон, ако и да са били известни на режисьорите на вота, са били пренебрегнати.Очевидно този закон е най-добре познат и на него се е разчитало най-много. Особено на предложение първо от закона: Съдебната система е отдавна упоена и е в летаргичен покой – Да, но законите трябва да се четат до края, господа! – А ако системата е затворена, то върху нея не въздействат никакви външни сили, ускорението й е равно на нула и тя се движи с постоянна скорост.В случая е налице неправилно установена фактическа обстановка, което е довело до неправилно тълкуване и прилагане на закона. Колкото и да се говори, че съдебната система е консервативна и капсулирана в себе си, и следователно външното й ускорение е равно на нула, това не е вярно. Грешката на организаторите е, че не отчитат силата на гражданското общество, част от което са и съдиите и което тласка съдебната система към промяна.Напълно забравена или непозната норма. Ако едно тяло действа на друго тяло с дадена сила, то винаги второто тяло противодейства на първото с равна по големина и противоположна по посока сила, приложена в точката на взаимодействие. Прекият съдийски вот доказа нагледно този закон.Ignorantia iuris neminem excusat.Незнанието на законите, дори и на физичните, не оправдава никого. Ако някой дължи някому оправдание, да си отговаря за незнанието.А избраните шестима членове на ВСС – без значение дали са най-големите реформатори, са съдии с утвърден авторитет, от които очакваме да наложат висок етичен стандарт – ще отговарят за гласуваното доверие.Махалото вече е залюляно. В посока към парламента.", "date": "2017.06.20", "title": "Физика на съдийския вот"}
{"url": "http://www.dnevnik.bg/sviat/2017/06/20/2992398_tate_razberi_me_ne_iskam_da_jiveia_v_tazi_strana_-/", "text": "\"Тате, разбери ме, не искам да живея в тази страна\" - с тези думи Нина се сбогувала с баща си, преди да се качи на автобуса за Виена. 31-годишната висшистка е една от хилядите млади сърби, които обръщат гръб на родината си. \"Децата ни не издържат тук - и затова вече ги виждаме само по Скайп\", казва с огорчение бащата.Дали в Белград, София, Букурещ или Атина: историята на Нина и нейния баща се повтаря навсякъде на Балканите. Ниските заплати, високата безработица и широко разпространената шуробаджанащина подтикват все повече млади хора да напускат родните си места и да се отправят към държави като Австрия и Германия.Решение с фатални последици за родните им страни, защото почти навсякъде на Балканите трудоспособното население и бездруго намалява, пише \"Зюддойче Цайтунг\" и отбелязва, че няма друг регион в Европа, откъдето да емигрират толкова много млади и добре квалифицирани хора, колкото от България, Румъния, Албания, Гърция и страните от бивша Югославия.Според експерти от Световния икономически форум в Давос, всички тези страни изпитват сериозни трудности да задържат младите таланти в родината им. По този показател Сърбия дори заема последното място сред общо 138 изследвани държави. Днес страната има население от около 7 милиона души, а броят на сърбите, живеещи в чужбина, се изчислява на близо 3,5 милиона. С тенденция към покачване - през 2014 от страната са се изселили 58 000 сърби - двойно повече, отколкото през 2007.Според автора на статията в \"Зюддойче Цайтунг\", това се дължи главно на високата безработица сред младите хора. Явление, което не засяга единствено Сърбия: всеки четвърти младеж в Хърватия е без работа, а в Гърция и Македония - дори всеки втори. Местните пазари на труда често са доста негъвкави и дават шансове предимно на по-възрастните - най-вече в държавната администрация. \"Зюддойче Цайтунг\" цитира данни за Сърбия, от които излиза, че от двата милиона души, които официално имат работа, половин милион са заети в държавната администрация, а други 300 000 - в държавни фирми. Нови, но непривлекателни работни места, се предлагат единствено в търговията и в сферата на услугите, уточнява изданието и отбелязва, че докато в Белград моловете растат като гъби след дъжд, много други сръбски градове буквално западат.В Смедеревска паланка например, на 80 километра от Белград, преди е имало поне седем големи фабрики. Днес е останала само една - фабриката за железопътни вагони \"Гоша\", където работят едва 350 души - в пъти по-малко, отколкото преди години. Тази пролет фабриката попадна в центъра на медийното внимание, след като един от работниците посегна на живота си от отчаяние - тъй като не получавал редовно заплата, мъжът вече не можел да осигури прехраната на семейството си. Милан Вуйчич, който работи във фабриката от три десетилетия, ни разказва, че от години не е получавал пълна заплата - нищо, че месечното му възнаграждение е едва 200 евро. Децата му също припечелват твърде малко - макар че имат висше образование, дъщеря му и синът му са принудени да работят като продавачи - тя в пекарна, а той в магазин за електроуреди. \"Нищо чудно, че младите хора се махат\", казва Вуйчич.Пътят на Запад е най-лесен за медицински сестри, болногледачи или лекари от трите страни-членки на ЕС България, Румъния и Гърция. В Германия те заемат многото вакантни места в болниците и в старческите домове, пише по-нататък \"Зюддойче Цайтунг\" и уточнява, че германското правителство междувременно е сключило съответни споразумения и със Сърбия и Босна. Всяка година от Сърбия към Германия потеглят хиляди медици. Причините за това са повече от ясни: според медицинската сестра Ранка Йешич, цитирана в статията, в Сърбия хората с нейната професия получават средно по 284 евро на месец, докато в Германия изкарват близо 2000 евро, плюс добавките за нощен труд и за работа в неделя.Друг фактор, който засилва отлива на млади хора от региона, е широко разпространената шуробаджанащина, се казва още в статията. Международният валутен фонд установи неотдавна в свое изследване наличието на \"сериозна негативна връзка\" между качеството на държавното управление и емиграцията: борбата срещу корупцията, устойчивостта на правовата държава и други белези за добро управление са в Югоизточна Европа много по-слабо развити, отколкото например в Централна Европа или в балтийските страни. Съответно много по-силна е емиграцията от този регион на Европа, се казва в цитираното изследване.", "date": "2017.06.20", "title": "\"Тате, разбери ме, не искам да живея в тази страна\" - защо младите бягат от Балканите"}
{"url": "http://www.dnevnik.bg/citat_na_deniia/2017/06/20/2992413_citat_na_denia_ima_orujiia_koito_mogat_da_vurnat_tulpa/", "text": "Това заяви вицепремиерът Валери Симеонов пред Би Ти Ви. Той не уточни дали въпросните оръжия са хуманни, като добави, че \"при войната също няма хуманност, но има изпълнение на дълг\".Повод за коментара му стана където беше обсъден въпросът с бежанската криза. Според Симеонов за България е важно да има споразумение с южната съседка за реадмисия, за да може да връща мигранти в Турция.Той каза още, че България е на първо място в Европейския съюз по защита от мигранти. Това се дължало на издигнатата ограда по границата с Турция. Симеонов добави, че миналата седмица, който беше направен с хеликоптер.\"Направих дарение от 14 хил. лв. на Министерство на отбраната, защото са ми симпатични. Аз съм състоятелен човек и мога да си го позволя\", заяви Валери Симеонов.", "date": "2017.06.20", "title": "Цитат на деня: Има оръжия, които могат да върнат тълпа от 200 хил. човека по границата"}
{"url": "http://www.dnevnik.bg/bulgaria/2017/06/20/2992425_lozan_panov_otkazva_da_polzva_avtomobil_na_nso/", "text": "Председателят на Върховния касационен съд (ВКС) Лозан Панов се отказва да ползва автомобил на Националната служба за охрана. Това е неговата реакция, след като , с което прокуратурата отказва да образува разследване за развитите болтове на колата на Панов.", "date": "2017.06.20", "title": "Лозан Панов отказва да ползва автомобил на НСО (допълнена в 11:39 ч.)"}
{"url": "http://www.dnevnik.bg/tehnologii/2017/06/20/2992439_vuzrodenata_klasika_nokia_3310_veche_e_na_bulgarskiia/", "text": "Новото поколение на легендарния телефон \"Нокиа\" 3310 ще е на българския пазар от утре, съобщиха от \"Мтел\" и \"Виваком\". Устройството наследява всички предимства на своя предшественик като здравина и издръжлива батерия, но има и някои подобрения.Дисплеят вече е цветен с размер 2.4 инча и резолюция 240 x 320 пиксела. Новост е добавянето на слот за microSD карта.Благодарение на софтуера Opera Mini телефонът дори ще може да се ползва за базово сърфиране в интернет.Месец в режим на изчакване, 22 часа непрекъснати разговори или 51 часа слушане на музика, това предлага още новата \"Нокиа\" 3310. Телефонът е по-компактен, като дължината е 115.6 мм, а ширината 12.8 мм. Намалено е и теглото.На първо време \"Нокиа\" 3310 ще се предлага в традиционния за модела тъмносин цвят. От първото поколение на \"неунищожимия\" телефон бяха продадени над 126 милиона бройки от септември 2000 година до спиране на производството.", "date": "2017.06.20", "title": "Възродената класика \"Нокиа\" 3310 вече е на българския пазар"}
{"url": "http://www.dnevnik.bg/biznes/2017/06/20/2992432_kum_april_chujdite_investicii_se_svivat_s_68/", "text": "През първите четири месеца на годината чуждестранните инвестиции в България са за 125.7 млн. евро, или намаляват на годишна база с над 68%, сочат предварителните данни на БНБ. Все пак за април обемът им е на положителна територия за разлика от предходния месец.Разбивката по пера сочи, че връщането на общата сума на инвестициите на положителна територия се дължи главно на реинвестираната от международните компании печалба в развитието на местните им дъщерни дружества. Това е тази част от нетния финансов резултат на българските им подразделения, която външните вложители оставят в страната, вместо да се изтегля като дивидент, съобщава в днешния си брой .Макар и да е показателна за интереса им към развитието на местния бизнес, тя се смята за по-малко ангажираща в сравнение с инвестициите в дялов капитал, излизането от които е много по-трудно. Точно тези вложения са с отрицателна стойност общо за първите четири месеца на годината – минус 109.8 млн. евро, докато за същия период на 2016 г. са били 177.8 млн. евро. Свиването обаче е натрупано основно през първите три месеца, докато данните за април са положителни, макар и с минимални стойности – през месеца вложенията в дялов капитал в страната са били за общо 0.9 млн. евро.Инвестициите в дългови инструменти имат ръст спрямо година по-рано – за първите четири месеца на 2017 г. те са на обща стойност 33.3 млн. евро при 26.4 млн. евро за същия период на 2016 г. В тази категория се отчитат средствата, които чуждестранните компании майки предоставят на дъщерните си дружества в страната било то за оборотни нужди или пък за модернизиране на производството им.Холандия остава най-големият инвеститор. Причината за това е либералното й данъчно законодателство, заради което регистрирани там фирми оперират на пазара в България.На обратния полюс са Австрия, Германия и Белгия, към които български компании предимно са изплащали обратно заемен ресурс, получен от групите майки. Операцията беше видима още към март и се предполага, че вероятно е изплащане на заем от медодобивния завод в Пирдоп \"Аурубис\".Отлив на чуждестранни инвестиции има и от Унгария, където свиването е по линия на изтегляне на дялов капитал или реинвестирана печалба в страната за близо 103 млн. евро.", "date": "2017.06.20", "title": "Към април чуждите инвестиции се свиват с 68%"}
{"url": "http://www.dnevnik.bg/sport/2017/06/20/2992418_real_ochakva_razgovor_s_ronaldo_za_budeshteto_mu/", "text": "Президентът на \"Реал\" (Мадрид) Флорентино Перес очаква разговор с Кристиано Роналдо. Строителният предприемач заяви, че все още не е обсъждал с португалеца темата за бъдещето му в клуба.Перес . Той очаква края на Купата на конфедерациите, за да говори с Роналдо, след като преди седмица \"Бола\" съобщи, че  заради воденото срещу него разследване за укриване на данъци.\"Разбрах от това, което се появи в един вестник. Нямам решение. Кристиано, както и останалите, има договор и е играч на \"Реал\". Той е на важен турнир и докато не свърши, няма да нарушавам обстановката в отбора (на Португалия). Не знам какво се случи, всичко е странно\", каза Перес пред радио \"Онда серо\".Той добави, че ще защитава Роналдо като човек. И че след публичното обръщение на \"Реал\" футболистът не е казвал, че е разочарован.На въпрос за евентуални предложения за португалеца Перес каза: \"Не сме на този етап. Не сме получавали предложения за него, нито за Мората или Хамес. Ние също не сме правили предложение за никого. Единствената възможност, която гледаме, е да продължим с футболистите, които имаме. Ако правим нещо, ще сме точни. До 31 август животът може да се промени.\"Роналдо е свързван с евентуално завръщане в \"Манчестър юнайтед\". Има и информации за интерес на ПСЖ към нападателя.", "date": "2017.06.20", "title": "\"Реал\" очаква разговор с Роналдо за бъдещето му"}
{"url": "http://www.dnevnik.bg/sviat/2017/06/20/2992442_avstraliia_spira_udarite_v_siriia_zaradi_svaleniia_ot/", "text": "Австралия обяви днес, че преустановява въздушните удари в Сирия, които нанася като част от оглавяваната от Съединените щати коалиция, предадоха \"Ройтерс\" и БТА.Решението е било взето, след като в неделя американски изтребител  и вчера Русия отправи предупреждение към коалицията. Това беше първият подобен случай от началото на конфликта в Сирия през 2011 г.\"Като предохранителна мярка операциите по нанасяне на удари в Сирия от австралийските въоръжени сили бяха временно прекратени\", съобщи австралийското министерство на отбраната в изявление. В него се казва още, че въоръжените сили следят отблизо ситуацията във въздушното пространство на страната и ще вземат решение дали да възобновят операциите в него в подходящ момент. Вчера Русия предупреди, че нейната противовъздушна отбрана ще следи летателните апарати на коалицията западно от река Ефрат и ще ги третира като потенциални мишени. Тя обаче уточни, че няма да ги сваля автоматично, а ще действа според случая.", "date": "2017.06.20", "title": "Австралия спира ударите в Сирия заради сваления от САЩ самолет"}
{"url": "http://www.dnevnik.bg/detski_dnevnik/2017/06/20/2983682_risunkata_scenarnoto_tablo_i_filmcheto_na_decata/", "text": "Деветгодишната Алики Ковачевич от София взе наградата за най-атрактивна рисунка на анимационен герой в .Миналата седмица станаха известни победителите в творческия конкурс за деца от 6 до 14 години, който има за цел да запознае малките творци с процеса на анимиране, да ги вдъхнови да създадат свои оригинални творби и да развие креативния им потенциал.Задачата на специалното международно жури в централата на телевизионния канал е била наистина трудна, защото трябвало да избират от 2000 творби в трите категории на надпреварата – за рисунка на измислен герой, за сценарно табло и за кратък филм или анимация.Сред децата, решили да създадат сценарно табло, първа е Йоана Драганчева, на 8 години от Варна. В най-сложната категория – тази за анимация, приза взе Виктория Христова, на 12 години от Добрич.Победители във всяка от категориите получават лаптоп, а и ще видят творението си в ефира на Cartoon Network. ", "date": "2017.06.20", "title": "Рисунката, сценарното табло и филмчето на децата, победители в конкурс за анимация"}
{"url": "http://www.dnevnik.bg/sviat/2017/06/20/2992484_napadateliat_pred_djamiia_v_london_blusnal_minuvachi/", "text": "Мъжът, врязал се в множество пред джамия с микробус късно вечерта в неделя, ударил хора, събрали се около припаднал възрастен човек, пише британският вестник \"Гардиън\".В понеделник полицията съобщи, че извършителят на , а 11 бяха ранени, е 47-годишният Дарън Осбърн от Кардиф. Съседите му в Пентуин - квартал в Кардиф, където той е живял няколко години - го описаха като \"странен\" и \"агресивен\". През уикенда казал на десетгодишно дете от мюсюлманско семейство, че е \"продукт на кръвосмешение\" и бил изхвърлен от заведение, защото \"проклинал мюсюлмани, казвайки, че ще причини щети\". Разследващите смятат, че има връзки с крайнодесни организации.Според свидетели Осбърн, докато се насочвал с микробуса към събралите се пред джамията в района \"Финсбъри парк\", крещял: \"Искам да избивам мюсюлмани!\" Очевидец разказва, че заедно с приятели спрял да помогне на \"лежащ на земята възрастен мъж\".\"Секунди по-късно се случи това ужасно нещо. За по-малко от минута микробус се засили към мястото, където бяхме, и прегази мъжа, който беше на пътя, и хората около него... Слава Богу, съм в безопасност, но мои приятели бяха ранени.\"Припадналият мъж - впоследствие идентифициран като 51-годишния Макрам Али - дошъл в съзнание тъкмо преди микробусът да премине през него. \"Хората, които дойдоха да се погрижат за него, му донесоха стол. Той дойде в съзнание и точно тогава микробусът (го блъсна)\", казва Мохамед Махмуд, имам от ислямски благотворителен дом, озовал се на мястото на инцидента.Махмуд е и човекът, застанал между Осбърн и множеството, което го нападнало, след като опитал да избяга от местопрестъплението. \"Застанахме около него и го предпазихме\", обяснява Махмуд. \"Спряхме атаките срещу него, които идваха от всички страни.\" Имамът видял полицейска кола, към която размахал ръце, за да задържи Осбърн и да помогне на пострадалите.Британският премиер Тереза Мей осъди атаката, като каза, че \"омразата и злото\", проявили се чрез нея, никога няма да успеят и че посегателствата срещу мюсюлмани са \"точно толкова унищожителни за ценностите ни и начина ни на живот\", колкото и скорошните атентати, извършени от ислямисти.Въпреки това представители на мюсюлманската общност изразиха безпокойство, че британските власти не подхождат толкова сериозно към инцидента, колкото към атаките на , в  и в . \"Не трябва да има съмнение, че тази атака е точно толкова ужасяваща, колкото и другите, на които станахме свидетели. Скръбта ни не е по-малка\", каза вътрешният министър Амбър Ръд.", "date": "2017.06.20", "title": "Нападателят пред джамия в Лондон блъснал минувачи, помагащи на припаднал човек"}
{"url": "http://www.dnevnik.bg/sport/2017/06/20/2992511_ludogorec_shte_privleche_arjentinski_vratar/", "text": "Вратар от Аржентина ще е първото ново попълнение на \"Лудогорец\". Шампионите очакват 31-годишния Хорхе Броун, съобщават медиите в родината му.Стражът ще подпише договор за три сезона. Броун има 27 мача до момента през сезона за \"Колон\", където играе като преотстъпен от \"Росарио сентрал\".Очаква се вратарят да се присъедини към лагера на \"Лудогорец\" в Австрия до края на месеца. Вероятно целта на ръководството е да се подсили конкуренцията на бразилеца Ренан, тъй като Владислав Стоянов все още се възстановява. Милан Борян игра под наем в Полша и засега не е ясно дали ще бъде върнат в отбора.\"Лудогорец\" вече тренира в Австрия, където ще се подготвя в следващите две седмици. Следващата контрола на отбора ще бъде на 22 юни срещу \"Габала\". След това предстоят срещи със \"Зенит\", \"Олимпиакос\", \"Университатя\", \"Динамо\" (Москва) и \"Ахмат\" (Грозни).", "date": "2017.06.20", "title": "\"Лудогорец\" ще привлече аржентински вратар"}
{"url": "http://www.dnevnik.bg/politika/2017/06/20/2992509_ideia_v_gerb_da_ima_nov_referendum_za_izbiratelnata/", "text": "ГЕРБ обмисля да се проведе нов референдум, в който гражданите да се произнесат по всички видове избирателни системи. Това каза пред БНР председателят на правната комисия в Народното събрание Данаил Кирилов. Той направи коментара, след като миналата седмица  за изборен кодекс, с който трябваше да се въведе мажоритарният вот по резултатите от инициирания от \"Шоуто на Слави\" референдум.Председателят на правната комисия уточни, че евентуалният нов референдум не е обсъждан в парламентарната група на ГЕРБ и няма решение на управляващата партия. Пред \"24 часа\" Кирилов посочи, че ако допитването се проведе заедно с изборите за Европейски парламент (2019 г.), бюджетът няма да се натовари. По думите му въпросите в евентуален референдум за избирателната система трябва да са пет, но може да бъдат сведени и до три.БНР посочва, че идеята не среща одобрението нито на коалиционния партньор \"Обединени патриоти\", нито на партия \"Воля\", която единствена подкрепи законопроекта на ГЕРБ при гласуването му на първо четене.\"Един такъв референдум би бил по-скоро поредният опит за бягане от отговорност и поредната доза популистки заклинания, които и без това владеят българското политическо пространство\", коментира зам.-председателят на групата на \"Обединени патриоти\" Искрен Веселинов. Пламен Христов от \"Воля\" посочва, цитиран от държавното радио, че едва ли евентуален нов референдум ще бъде формулиран по по-различен начин и ще бъде излишен разход.Според \"Обединени патриоти\" решението е да се състои сериозен дебат в парламента, който да намери устойчива политическа система. От \"Воля\" също . Той също е за въвеждането на мажоритарна избирателна система, но в още по-екзотичен вариант, който предвижда избирането на 240 народни представители в съществуващите 31 избирателни района с относително мнозинство.На 30 май Върховният административен съд потвърди, че резултатът от референдума, организиран от \"Шоуто на Слави\", . Слави Трифонов заплаши депутатите, , защото са извършили държавен преврат.", "date": "2017.06.20", "title": "Идея в ГЕРБ: да има нов референдум за избирателната система"}
{"url": "http://www.dnevnik.bg/biznes/2017/06/20/2992514_v_zakona_za_hranite_da_ima_iziskvaniia_za_kachestvoto/", "text": "Всеки хранителен продукт в търговската мрежа трябва да е придружен от документ, препращащ към наличието на задължителни изисквания към състава, характеристиките и наименованиeто на продуктите. Тогава потребителите биха се ориентирали много по-лесно, казва в интервю за БТА Светла Чамова, председател на Съюза по хранителна промишленост.И вместо да си купуват \"вегетарианска луканка\", щом има името \"луканка\" на етикета, то той трябва да е продукт, направен от месо, да има определени характеристики и съставът да е такъв, какъвто би се изисквал по даден документ, коментира Чамова.Тези промени трябва да залегнат в новия закон за храните, което да гарантира минималните изисквания за качество, а това на практика е връщане към старите държавни стандарти. Най-често разпространяваните неистини по отношение на българските храни е твърдението, че те са по-некачествени от вносните, казва още Чамова.\"Редно е хората да консумират това, което се ражда в тяхната държава. Редно е да консумираме домати, расли под нашето слънце, защото те са най-добри за нашия организъм и най-качествени. Е, разбира се, че ще си купим и други, но да не забравяме, че Господ е направил за нас това, което е \"родено\" в България. Да не говорим за това, че трябва да подпомогнем собствената си икономика\", коментира още Чамова.", "date": "2017.06.20", "title": "В Закона за храните да има изисквания за качеството им, предлагат производители"}
{"url": "http://www.dnevnik.bg/sviat/2017/06/20/2992523_visoki_temperaturi_do_53_gradusa_provaliha_desetki/", "text": "Атмосферна система с високо налягане, обхванала район, където се събират границите на щатите Колорадо, Юта, Аризона и Ню Мексико, предизвика необичайно високи за сезона температури и принуди авиокомпании да отменят десетки полети от летището във Финикс.В понеделник националната метеослужба на САЩ предупреди, че в Долината на смъртта в Източна Калифорния и град Нийдълс до границата с Аризона температурите може да достигнат 53 градуса тази седмица.Най-опасни ще са жегите във вторник и сряда, когато се очакват още отменени полети и опасност от претоварване на електропреносната мрежа заради засилена консумация от климатичните инсталации.На някои места може дори да бъдат счупени рекордите, но това не е причинено от глобалното затопляне или необичайно климатично явление, а е обичаен цикличен феномен. Пролетта например бе хладна, а в края на седмицата температурите ще се понижат с 3-5 градуса.Въпреки това дори в иначе прохладния Сан Франциско в понеделник бяха отчетени 31 градуса. В международното летище във Финикс авиокомпания American Airlines обясни, че горещият въздух пречи на двигателите на самолетите да работят нормално, поради което всички полети, излитащи или пристигащи между 15 и 18 часа, ще бъдат отложени, а желаещите пътници могат да пътуват с други полети без допълнителна такса.За Долината на смъртта управата на националните паркове предупреди да не се излиза след 10 сутринта, защото се очаква термометрите да покажат между 38 и 49 градуса.", "date": "2017.06.20", "title": "Високи температури до 53 градуса провалиха десетки полети в САЩ"}
{"url": "http://www.dnevnik.bg/sviat/2017/06/20/2992551_ruskiiat_zakon_sreshtu_gei_propagandata_e/", "text": "Европейският съд по правата на човека определи закон, забраняващ пропагандата на \"нетрадиционни сексуални отношения\" сред малолетни, като дискриминиращ хомосексуалните в страната, предаде \"Ройтерс\".Съдът се зае със случая, след като към него се обърнаха трима руски гей активисти, глобени заради плакати, призоваващи хомосексуалността да бъде приета в руското общество между 2009 и 2012 г. През 2013 г. въпреки критики от правозащитници, чуждестранни лидери и  президентът Владимир Путин , както и още един, въвеждащ наказания за оскърбление към чувствата на вярващите.В решението от вторник се казва, че \"самата цел на закона и на начина, по който е формулиран и се прилага в случая на жалбоподателите, е дискриминационна и като цяло не служи на обществения интерес\", каза съдът в изявлението си. \"Приемайки такива закони, властите са препотвърдили стигмата и предразсъдъците и са окуражили хомофобията, която е несъвместима с ценностите на демократичното общество.\"Наложените глоби пък нарушават член 10 (за свобода на изразяването) и член 14 (забрана за дискриминация) от Европейската конвенция за правата на човека, смята ЕСПЧ.Съдът отбелязва, че неясната терминология предоставя неограничено поле за злоупотреби със , който според правозащитници е насочен към ЛГБТ общността в страната.Като \"пропаганда\" законът определя разпространение на информация, насочена към формиране у децата на нетрадиционни сексуални нагласи, привличането към такива такива отношения, изкривено представяне на обществената равноценност на традиционните и нетрадиционните отношения, както и разпространяването на информация, предизвикваща интерес към подобни отношения. Лицата, които насърчават \"хомосексуално поведение\" сред непълнолетни, може да бъдат глобени с до 5000 рубли (85 долара), а за официални представители и компании сумата е съответно до 10 и до 100 пъти по-висока.Кремъл междувременно обяви, че ще прегледа решението на съда.Отношенията между ЕСПЧ и Москва са обтегнати от 2016 г., когато институцията нареди на Русия да заплати , арестуван по време на протестите от 2012 г. Седмици по-рано Путин подписа закон, с който разреши на Конституционния съд на страната  с решенията, идващи от Страсбург.", "date": "2017.06.20", "title": "Руският закон срещу гей пропагандата е дискриминационен, реши съдът в Страсбург"}
{"url": "http://www.dnevnik.bg/bulgaria/2017/06/20/2992507_sotir_cacarov_poiska_imuniteta_na_deputati_ot_gerb_i/", "text": "Главният прокурор Сотир Цацаров внесе в Народното събрание искане за снемане имунитета на двама народни представители, съобщиха от държавното обвинение. Единият е Димитър Гамишев от ГЕРБ, а другият - Манол Генов от БСП.Гамишев е предаден на съд за това, че в края на ноември 2014 г. в благоевградското село Копривлен блъснал по непредпазливост пресичащ пътното платно местен жител, който загинал. Разследването показва, че Гамишев се е движил с личния си автомобил със скорост около 68 км/час при позволена 50 км/час.На 15 май тази година адвокатът на подсъдимия предоставил удостоверение, че клиентът му има имунитет, тъй като е избран за народен представител. Това принудило съда в Благоевград да прекрати наказателното производство срещу Гамишев, като го изпрати за разглеждане в Софийския градски съд. Точно заради това главният прокурор е поискал имунитета на Гамишев, за да може да продължи наказателното производство.От събраните в хода на досъдебното производство доказателства срещу Генов пък е установено, че в периода от 1 до 30 март тази година в Асеновград в съучастие с Николай Христев е дал 25 лв. на няколко души в града, за да гласуват за него на парламентарните избори. Разкрити са пет такива случая.Събрани са доказателства и за това, че през същия месец умишлено склонил главния архитект на Асеновград Константин Атанасов да допусне строителство без изискуемото съгласуване на проектната документация. Нарушението е за строителство в поземлен имот, попадащ в защитена територия за опазване на културно наследство – охранителна зона на паметник на културата \"Метошка махала\".След предложение от страна на наблюдаващите прокурори от спецпрокуратурата Цацаров е сезирал Народното събрание с искане за сваляне на имунитета на Генов.", "date": "2017.06.20", "title": "Сотир Цацаров поиска имунитета на депутати от ГЕРБ и БСП"}
{"url": "http://www.dnevnik.bg/biznes/2017/06/20/2992478_nova_strategiia_bila_nujna_za_pulnata_liberalizaciia/", "text": "Според председателя на Комисията за енергийно и водно регулиране (КЕВР) Иван Иванов България се нуждае от нова енергийна стратегия. Той каза това по време конференция \"Индустрия, енергетика и климатични промени 2017\", организирана от индустриалния клъстер \"Средногорие\", съобщи БТА.Иванов смята, че в България чрез създаването на енергийна стратегия, която да бъде утвърдена от Народното събрание, ще има фундаментална визия и стратегически приоритети на държавата в областта на енергетиката. По този начин няма да се водят спорове по един или друг проект и няма да има сблъсъци на лобита от различни сектори от българската енергетика за това как да върви страната.Иванов изтъкна необходимостта от нова енергийна стратегия на мястото на тази от 2011 г., която вече не е актуална, като в нея трябва да са отразени основните правила от Четвъртия енергиен пакет на ЕС и основните цели на базата на Парижкото споразумение за енергетиката и климата. Председателят на КЕВР изрази надежда новата стратегия да бъде приета от НС и посочи, че тя ще е рамката, в която ще продължим към пълна либерализация.Според председателя на КЕВР до края на 2018 г. е достатъчен период небитовите потребители на регулирания пазар да излязат на свободния, а 5-годишният период, препоръчан и от ЕК (до края на 2021 г.), да бъде период, в който изцяло да бъде либерализиран пазарът и за всички битови потребители. Сред рисковете през ускорената либерализация той посочи, че това може да доведе до съществени проблеми в целия сектор, защото е необходимо цялата енергия да може да се купува свободно от борсата, което сега не е така.Освен това при ускорена либерализация може да се окаже, че част от големите дружества - производители на електроенергия, няма да са конкурентоспособни, което ще създаде сериозен проблем на енергийния баланс. Затова по думите на Иванов трябва да се постъпва последователно в посочени от него срокове.За да се върви към либерализиран пазар, трябва да се увеличи ликвидността на борсата, изтъкна Иванов. Ако всичко това бъде изпълнено и законово утвърдено, ще се създадат предпоставки българският енергиен пазар да стане част от регионалния свободен електроенергиен пазар за района на Югоизточна Европа.Цел на КЕВР за следващите години е да се утвърждава чрез нормативните актовете доверието в либерализацията на пазара, като правилата са прозрачни, а участниците - равнопоставени, изтъкна председателят на КЕВР. Освен това комисията трябва да създаде устойчива регулаторна рамка, да има засилване на мониторинга на пазара в съответствие с правилата по веригата.Либерализацията е процес, който се явява инструмент за постигане на големите цели в енергетиката на страната - създаване на свободен, предсказуем и устойчив енергиен пазар, на устойчива регулаторна среда, на енергийни компании, които имат способността в конкурентна среда да бъдат финансово стабилни, като заедно с това трябва да се намери и решение на проблема със защита на енергийно уязвими потребители, изтъкна още председателят на КЕВР.Сред плюсовете в работата на комисията Иванов посочи това, че тя е успяла по справедлив начин да разпредели тежестите от добавката \"задължение към обществото\" върху всички енергийни потребители, създадените - нормативна база, за да започне електроенергийната борса и инструкция за смяна на доставчика. Освен това комисията се е справила до голяма степен с, по думите на Иванов, наследени тежки ценови деформации - кръстосаното субсидиране между топлинната и високоефективната електрическа енергия в когенерациите, и се справя и с кръстосаното субсидиране между битовите и небитовите потребители на регулирания пазар.За \"Енергопро\" въпросът е изцяло решен, за ЧЕЗ и EVN сме постигнали сериозен успех, който ще проличи в нашето ценово решение в края на този месец, изтъкна председателят на КЕВР. Друга премахната деформация е свързана с купуването на технологичните загуби от разпределителните компании да бъде извършено не по цени под себестойност от АЕЦ \"Козлодуй\", а по цените на обществения доставчик.Иванов посочи още, че предстои продължаване на реформите, като за това е нужно Народното събрание да гласува съществени промени в Закона за енергетиката, смяна на статута на единствения купувач в лицето на обществения доставчик - НЕК, и създаване на пътна карта до пълната либерализация на пазара.Иванов обeща подкрепа за проекта за газификация на Средногорието. Той каза, че проектът съществува в плановете на \"Булгартрансгаз\" и ще продължи с усилията си да стане приоритетен пред други три проекта, които са в списъка на тази компания, защото е важен за региона.", "date": "2017.06.20", "title": "Нова стратегия била нужна за пълната либерализация на пазара на ток"}
{"url": "http://www.dnevnik.bg/sport/2017/06/20/2992515_kalgari_se_nujdae_ot_18_mlrd_dolara_za_da_pokrie/", "text": "Калгари трябва да осигури 1.8 млрд. долара, за да покрие разходите по евентуално домакинство на зимните  през 2026 г. Това обяви работна група, която проучва потенциална оферта на канадския град.Все още се взимат предвид всички фактори и условията в страната, за да се определи бюджет за игрите.\"Убеден съм, когато казвам, че бордът и организационният комитет са прегледали внимателно всички аспекти на наддаването за домакинство на олимпийски игри през 2026 г. Числото, което казваме днес, е адекватно на сегашната ситуация\", каза председателят на комисията за проучване Рик Хенсън в изявление.Комисията заяви, че изискванията за финансиране на Калгари са намалени драстично от първата работна среща. Това се дължи на възможността да се използват отново съоръженията от зимните олимпийски игри през 1988 г.Групата съобщи, че е включила в бюджета си бюджетни приходи и разходи за операции.\"Едно от нещата, които открихме при разглеждането на някои предишни олимпийски игри, беше провалът при отчитането на операции след игрите и поддържане на съоръженията\", каза Хенсън.Комитетът трябва да направи окончателната си препоръка към града до 24 юли. ще обяви домакина на зимните олимпийски игри през 2026 г. на 132-ата си редовна сесия, която е планирана за 2019 г. в Милано. Счита се, че кандидатури ще подадат още Алмати, Инсбрук, Патагония, Сапоро и Сион.", "date": "2017.06.20", "title": "Калгари се нуждае от 1.8 млрд. долара, за да покрие разходите за олимпийските игри през 2026 г."}
{"url": "http://www.dnevnik.bg/razvlechenie/2017/06/20/2992553_sofiia_disha_zapochva_tozi_uikend_pred_sveti/", "text": "Уличният фестивал \"София диша\" ще се шири на 12 хил. кв.км на площад \"Св. Александър Невски\" - от ул. \"Раковски\" до бул. \"В. Левски\". Първото му издание тази година ще се състои този уикенд, 24 и 25 юни, а второто - на 26 и 27 август отново там, съобщиха организаторите му на пресконференция днес.Новият формат е съобразен с българското председателство на Съвета на ЕС през 2018 г., допълниха от сдружение \"София диша\". Затова, в допълнение с основните зони, посветени на спорт, изкуства, занимания с деца, занаяти и почивка ще има и \"Зона България\", насочена към туристите и посветена на българското материално и нематериално наследство. И в двата уикенда зоната около площад \"Александър Невски \" ще е затворена за автомобили, с изключение на паркинга за туристическите автобуси, който обаче ще бъде преместен наблизо. Петдесет хиляди души и над 200 участници очакват организаторите тази година.Мобилната книжарница \"Думи на четири гуми\", а именно минибус, по идея на поета Илиян Любомиров, ще организира срещи с писатели - от Милен Русков до Георги Мишев. Фотографът Фелия Барух ще възкреси фотостудиата от едно време, когато модел и фотограф са отделяли завидно време и внимание на създаването на фотографски портрет. Сред изпълнителите на музикалната сцена са Котарашки, \"Остава\", The Top Stoppers и други. Представяне на участниците има на , а програмата за втория уикенд - 26 и 27 август, ще е напълно различна.Над 160 хил. лв. е бюджетът на фестивала през 2017 г., като 60 хил. от тях идват от Столична община. От организацията подчертаха, че освен за организационни нужди те отиват и за хонорари на артистите в творческата зона. \"София диша\" 2017 г. ще се проведе между 16 и 22 ч. в събота и неделя, а детската зона на фестивала в неделя ще работи от 10 ч. сутринта.", "date": "2017.06.20", "title": "\"София диша\" започва този уикенд пред \"Свети Александър Невски\""}
{"url": "http://www.dnevnik.bg/sport/2017/06/20/2992550_prototiput_koito_zavurshi_treti_v_24-te_chasa_na_lyo/", "text": "Завършилият на трето място прототип на \"Ребелиън\" беше дисквалифициран от  два дни след финала на състезанието. Колата от клас LMP2, пилотирана от Нелсон Пикет–младши, Дейвид Хансон и Матиас Беш, официално е извън класирането след техническата проверка.Според техническата комисия нарушението на \"Ребелиън\" е в цялостта на каросерията. Комисарите излязоха с решение, че механиците са модифицирали хомологирана част в хода на състезанието, и то още след старта.В началото на състезанието прототипът на \"Ребелиън\" имаше проблем със стартера и това доведе до неговото влизане в бокса. Именно там е направена дупка в каросерията, за да не се отваря капакът на двигателя.От дисквалификацията на кола №13 печели вторият прототип на \"Джаки Чан рейсинг\". Китайският тим завърши на второ място с едната си кола, а сега и прототипът, пилотиран от Алекс Бръндъл, Тристан Гоменди и Дейвид Ченг, също се качва на подиума. ще се запомни с историческото първо класиране на прототипи от клас LMP2 на подиума.Съотборникът на българския пилот Георги Дончев в Porsche Sports Cup, Марвин Дийнст, завърши на шестото място в клас LMGTE Am. Отборът на Дийнст беше в борбата за влизане в тройката, но повреда в скоростната кутия шест часа преди финала коства на тима три места по-надолу в крайното класиране.", "date": "2017.06.20", "title": "Прототипът, който завърши трети в \"24-те часа на Льо Ман\", беше дисквалифициран"}
{"url": "http://www.dnevnik.bg/biznes/2017/06/20/2992557_v_rosatom_mojelo_da_imat_interes_ot_stroitelstvo_na/", "text": "\"Росатом\" проявява интерес да участва в евентуална реализация на проекта за АЕЦ \"Белене\" като строител. Това се разбрало на среща на енергийния министър теменужка Петкова с генералния директор на държавната корпорация за атомна енергия \"Росатом\" Алексей Лихачов, съобщиха от ведомството й. Те са разговаряли в рамките на деветия Международен форум \"Атомекспо\" в Москва.\"След като миналата година с общи усилия разрешихме казуса след постановеното арбитражно решение за АЕЦ \"Белене\", следващата важна стъпка пред нас е свързана с възможността за реализация на произведеното за проекта оборудване\", подчертала Петкова.Тя обяснила и че България следва да се съобрази и с произтичащите от парижкото споразумение изисквания за намаляване на вредните емисии. \"Въпреки че ще настояваме пред ЕК за дерогация, ще се наложи да преосмислим енергийната си стратегия\", посочила тя. По думите й основната цел на правителството в енергийната сфера е гарантиране на енергийната сигурност.Тя обяснила на Лихачов плановете на страната активите по проекта \"Белене\" да се отделят в компания, , която да бъде предложена за приватизация. По думите й освен с изградена площадка, част от съпътстващата инфраструктура и произведеното оборудване за АЕЦ \"Белене\", България разполага и с технически отлично подготвени експерти.В случай че в рамките на подобна процедура не бъде намерен стратегически инвеститор, разглеждаме и възможността част от оборудването за \"Белене\" да се реализира на площадката на 7-ми блок на АЕЦ \"Козлодуй\", напомнила Петкова. В рамките на форума Петкова се срещнала и с генералния директор на \"Росатом сервиз\" и ръководител на проекта за удължаване живота на 5-ти и 6-ти блок на АЕЦ \"Козлодуй\" Евгений Салков.Министърът изразила увереност, че съвместната работа между експертите на АЕЦ \"Козлодуй\" и на \"Росатом\" ще завърши успешно и по отношение на дейностите за удължаване живота на 6-и блок на българската атомна централа. Дейностите се изпълняват в заложените срокове и обеми, посочва Петкова. ", "date": "2017.06.20", "title": "В \"Росатом\" можело да имат интерес от строителство на \"Белене\""}
{"url": "http://www.dnevnik.bg/biznes/2017/06/20/2992580_v_nap_veche_onlain_moje_da_se_proveriat_dohodi_izvun/", "text": "От днес функционира новата електронна услуга на НАП - \"Справка за изплатени доходи (различни от трудови) на физически лица\", съобщиха от приходната агенция.Тя е достъпна както с ПИК, така и с електронен подпис. Новата услуга дава възможност на физическите лица да проверяват дали за тях има подадени данни от предприятия и от самоосигуряващи се за изплащани доходи, различни от тези по трудов договор, като например хонорари.Е-услугата предоставя информация също за вида и размера на изплатения доход, както и удържан данък. Така с помощта на е-справката физическите лица ще могат коректно да отразяват изплатените им доходи в годишната си данъчна декларация.От НАП обръщат внимание, че ако потребителите на услугата установят, че са допуснали грешка във вече подадената декларация за облагане на доходите от 2016 г., те имат възможност да я поправят. Това става с подаването на еднократна коригираща декларация в срок до 30 септември 2017 г.Новата услуга на НАП засилва гражданския контрол по спазването на установените от данъчните закони задължения. Електронната справка допринася също и за намаляване на риска от злоупотреби и нарушаване на правата и интересите на гражданите, смятат в агенцията.", "date": "2017.06.20", "title": "В НАП вече онлайн може да се проверят доходи извън трудовите"}
{"url": "http://www.dnevnik.bg/sviat/2017/06/20/2992561_ne_stiga_vremeto_za_pregovori_po_brekzit_obiavi/", "text": "Производителите на автомобили във Великобритания не вярват, че правителството им ще успее навреме да сключи с Европейския съюз цялостно и всеобхватно споразумение за раздяла с единния пазар и оформяне на нови трансгранични отношения. Две години са недостатъчни, поради което трябва да се сключи преходно споразумение, за да бъде защитен секторът, обяви Майк Хоуис, ръководител на британското Общество на производителите и търговците на моторни превозни средства (SMMT).\"Най-големият ни страх е, че след две години ще паднем в пропастта - без сделка, извън единния пазар и митническия съюз и търгувайки при неизгодните условия на Световната търговска организация\", добави той, цитиран от \"Ройтерс\".Автоиндустрията на страната е предимно в ръцете на чуждестранни инвеститори, които искат да съхранят свободния достъп до най-големия си експортен пазар. Производителите са загрижени също, че граничният контрол, който би трябвало да се появи след 30 март 2019 г., ще обърка графика за доставка на части и елементи за сглобяване в британските предприятия.Едва 44% от използваните компоненти се произвеждат на територията на Великобритания, посочват от SMMT.Иън Хауелс, старши вицепрезидент за Европа на \"Хонда\", предупреди на конференция в Лондон, че раздялата на британците с ЕС ще увеличи разходите за дребните и средно големи доставчици на авточасти до границата на рентабилността. По думите му компанията открива нови и нови усложнения и допълнителни разходи с напредване на анализа на въздействието от прекратяването на митническия съюз. \"Казано простичко, веригата за доставки ще бъде засегната до степен, че ще постави под въпрос способността ни ефективно да произвеждаме автомобили\", допълни той.Заводът на \"Хонда\" в Суиндън в Западна Англия произвежда около 8% от създаваните във Великобритания годишно около 1.7 милиона коли.", "date": "2017.06.20", "title": "Не стига времето за преговори по Брекзит, обяви британската автоиндустрия"}
{"url": "http://www.dnevnik.bg/bulgaria/2017/06/20/2992592_inspektoratut_sudut_ne_vrushta_bezprichinno_dela/", "text": "Съдът не връща безпричинно дела на прокуратурата, а защото установява отстраними процесуални нарушения.Това показва проверка, извършена от Инспектората към Висшия съдебен съвет на над 300 акта на окръжни и апелативни съдилища за 2014 и 2015 година. Анализът беше обсъден на заседание на съдийската колегия, а констатациите ще бъдат изпратени на министъра на правосъдието Цецка Цачева и на прокурорската колегия.В края на май при обсъждането на годишния доклад на прокуратурата главният прокурор Сотир Цацаров заяви, че ще поиска от Върховния касационен съд (ВКС) да излезе с тълкувателно решение за противоречива съдебна практика, водеща до връщане на дела на прокуратурата. Тогава Цацаров цитира, че 4.9% oт делата за 2016 година са били върнати на прокуратурата. Един от въпросите, които главният прокурор обяви, че ще запише в искането си, е какво трябва да е съдържанието на обвинителния акт.Днес Калин Калпакчиев заяви, че още през 2002 година ВКС се произнася с тълкувателно решение номер 2, в което се разисква въпросът за съдържанието на обвинителния акт и кои негови непълноти са основание за връщането на делото на прокурора.\"След проверката на Инспектората става ясно, че съдиите спазват това решение. Този анализ опровергава публично лансираната теза, че съдът неоправдано връща делата, а главният прокурор ще иска тълкуване какво трябва да е съдържанието на обвинителния акт, за да не се връща\", каза Калпакчиев.Именно негово беше предложението констатациите да бъдат изпратени и на министъра на правосъдието, и на прокурорската колегия. Мотивите, от една страна, ще са полезни за работата на държавното обвинение, от друга, започват дебатите по промените в Наказателнопроцесуалния кодекс, в който се предвиждат изменения именно за връщането на делата.\"В момента текат процедури по промените в НПК, в НК. Този акт на Инспектората ще е изключително полезен при обсъждането на въпроса трябва ли да има промени при процедурата за връщането на делата, както и в тяхната подсъдност. Не виждам оттук нататък кой би критикувал съдилищата като основен виновник за забавянето на делата заради връщането им на прокуратурата\", мотивира допълнително предложението на колегата си и Юлия Ковачева. В крайна сметка с шест на три гласа колегията гласува резултатите от проверката да стигнат и до прокурорската колегия, и до правосъдното министерство.", "date": "2017.06.20", "title": "Инспекторатът: Съдът не връща безпричинно дела"}
{"url": "http://www.dnevnik.bg/sport/2017/06/20/2992608_grigor_dimitrov_ima_polojitelna_naglasa_za_sezona_na/", "text": "Българският тенисист Григор Димитров очаква с положителна нагласа представянето си в турнирите на трева. Той .\"Годината засега е добра. Можех да се представя по-добре в сезона на клей, проблемът е, че играх добре, но просто не спечелих в много мачове. Имах много възможности, в доста мачове водех, но загубих. Но сега идва сезонът на трева и аз гледам много по-позитивно. Най-доброто, което мога да направя, е да давам 100% от себе си както на корта, така и извън него\", каза Димитров в интервю пред канала на ATP.Шампионът в \"Куинс\" от 2014 г. смята, че турнирът е добра отправна точка за .\"Винаги е добре да печелиш, но това не ти гарантира нищо. Важно е да имаш добър ритъм на тревата. Спомням си, че когато спечелих тук през 2014 г., следващата седмица почти не тренирах, може би бях само по час на корта. Просто се чувствах толкова добре, че не исках да променям нищо\", заяви българинът.Той говори за любовта си към мачовете на трева. \"Първият път, когато играх на трева, бях може би на 14 или 15 години. Бях с баща ми в Америка и си спомням много добре как ме привлече тази настилка. За да играеш добре на трева, трябва да имаш финес и да си малко по-креативен. Обичам много да играя на трева, чувствам се като у дома си\", казва Димитров.Българинът признава, че още от юношеските си години, когато се е състезавал на турнири на трева в Англия, се е чувствал много уверен в движението си на корта.\"За мен смяната от клей кортовете към тревата не е толкова трудна, както за другите тенисисти. Дори мога да кажа, че това е най-лесното нещо за мен, идва ми отвътре. Чувствам се все едно се връщам вкъщи. Малките неща, които са важни, са, че ти трябват три-четири дни тялото ти да свикне към тревата\", добави българинът.", "date": "2017.06.20", "title": "Григор Димитров има положителна нагласа за сезона на трева"}
{"url": "http://www.dnevnik.bg/biznes/2017/06/20/2992587_kfn_predupredi_potrebitelite_za_mnim_investicionen/", "text": "Комисия за финансов надзор предупреди, че \"Позитива фронт офис\" ЕООД (предишно наименование \"Позитива Кепитъл\" ЕООД) няма право да предоставя инвестиционни услуги на територията на България. Компанията не е лицензирана от регулатора.Сред видовете инвестиционни услуги са: приемане и предаване на нареждания във връзка с един или повече финансови инструменти, включително посредничество за сключване на сделки с финансови инструменти, изпълнение на нареждания за сключване на сделки с финансови инструменти за сметка на клиенти, управление на портфейл, предоставяне на инвестиционни консултации на клиент.\"Позитива фронт офис\" ЕООД не е дружество, лицензирано от КФН или от компетентен орган на друга държава членка. Потенциалните инвеститори следва да имат предвид, че предоставянето на инвестиционни услуги от името на \"Позитива фронт офис\" ЕООД, както и посочването от страна на различни лица на банкови сметки на \"Позитива фронт офис\" ЕООД, по които да бъдат превеждани суми във връзка с търговията с финансови инструменти, е в противоречие със закона, допълват от регулатора.Към настоящия момент \"Позитива\" АД разполага с издаден от КФН лиценз на инвестиционен посредник. С Решение на КФН от 24 март Наталия Кумпикова и Николай Полинчев са назначени за квестори на инвестиционен посредник \"Позитива\" АД, а на Валентин Андонов и Александра Георгиева временно е забранено да управляват и представляват дружеството.В този смисъл квесторите на \"Позитива\" АД са единствените, които имат право да извършват действия от името на дружеството, и то в рамките на поставените от КФН задачи с решението от март.", "date": "2017.06.20", "title": "КФН предупреди потребителите за мним инвестиционен посредник"}
{"url": "http://www.dnevnik.bg/biznes/companii/2017/06/20/2992586_toplofikaciia_sofiia_e_prikljuchila_minalata_godina_s/", "text": "Общинското дружество \"Топлофикация София\" е приключило миналата година със загуба от 41 млн. лв. Това се разбира от финансовите отчети на общинските дружества, които днес се разглеждат от комисията по финанси и бюджет към Столичния общински съвет.През 2016 г. приходите на \"Топлофикация\" са за близо 390 млн. лева, разходите са 430 хил. лева, а общите задълженията са 640 млн. лв. Заместник-кметът по финанси Дончо Барбалов обясни, че дългът на общинското дружество се дължи на забавени вземания от фалиралата КТБ. Разходите на общинското дружество саНа загуба е също дружеството \"Столичен електротранспорт\", което експлоатира трамваите и тролеите. Приходите на общинската компания са 80 млн. лева, а разходите - 84 млн. Сред по-интересните дружества на загуба са още \"Спортна София\" (-165 хиляди лева) и ВиК (-242 хиляди лева).През миналата година Центърът за градска мобилност има печалба от близо 12 млн. лева при 6 млн. за 2015-а. В това число влизат паричните постъпления от синя и зелена зона, служебният абонамент, част от приходите от билетите и картите за градския транспорт и т.н. Спрямо предходната година приходите са скочили от 37 на 49 млн. лева, докато разходите са се увеличили с 5 млн. лева до 36 милиона.\"Метрополитен\" отчита 2 млн. лева печалба, а в общинското дружество \"Софийски имоти\" приходите са с 9 млн. лева по-високи от разходите. През 2015 г. \"Метрополитен\" е било на загуба от над 2 млн. лева, но Дончо Барбалов обясни, че ниските стойности са заради строежите на метрото.Освен тях, другите общински дружества, които са реализирали печалба през 2016 г. са: \"Столичен автотранспорт\" (152 хил. лева), \"Чистота-Искър\" (1.5 млн. лева), \"Софинвест\" (1.1 млн. лева) \"ГИС-София\" (327 хил. лева), \"Егида-София\" (114 хил. лева) и дружествата стопанисващи общинските пазари - \"Възраждане\", \"Юг\",\"Запад\", \"Север\" и \"Изток\". При тях почти няма разлика в приходите и разходите за 2016 и 2015 г., като през миналата година те са постигнали обща печалба от 2.3 млн. лева.", "date": "2017.06.20", "title": "\"Топлофикация София\" е приключила миналата година с 41 млн. лева загуба (допълнена)"}
{"url": "http://www.dnevnik.bg/politika/2017/06/20/2992629_bsp_predlaga_chetirima_sudii_i_dvama_prokurori_za/", "text": "БСП предлагат четирима съдии и двама прокурори за следващия Висш съдебен съвет (ВСС), съобщи партийният лидер Корнелия Нинова. Кандидатите са били избирани по няколко критерии, като един от тях е да не са взимали страна по споровете в съдебната система.Имената им са:Марина Михайлова, Върховен административен съдДаниела Марчева, Софийски апелативен съд", "date": "2017.06.20", "title": "БСП предлага четирима съдии и двама прокурори за съдебния съвет (допълнена)"}
{"url": "http://www.dnevnik.bg/skorost/2017/06/20/2992654_utre_dvijenieto_po_podbalkanskiia_put_shte_bude/", "text": "Утре движението по Подбалканския път между София и Бургас ще бъде ограничено в района на Сливен, съобщиха от Агенция \"Пътна инфраструктура\". Забраната ще важи от 16:30 ч. до 20 ч. и ще бъде при разклона за село Гавраилово при пътния възел в кв. \"Речица\".Ограничението се налага заради провеждането на държавния шампионат по колоездене.На шофьорите се предлага обходен маршрут през пътния възел при Гавраилово по общинския път в посока село Злати войвода. Другият вариант е да се продължи към Сливенски минерални бани, до пътния възел при кв. \"Речица\" в Сливен и обратно.От АПИ предупреждават шофьорите да карат внимателно и да спазват стриктно поставената сигнализация и указанията на контролните органи.", "date": "2017.06.20", "title": "Утре движението по Подбалканския път ще бъде ограничено в района на Сливен"}
{"url": "http://www.dnevnik.bg/skorost/2017/06/20/2992659_putnata_policiia_obeshta_seriozen_kontrol_prez_cialoto/", "text": "Пътната полиция започна акция \"Лято\", която ще продължи до 15 септември. След анализ на пътнотранспортния травматизъм е решено да има засилен контрол на пътното движение и непрекъснато актуализиране на информацията за възникнали затруднения по участъци със засилен трафик.Специално внимание контролиращите органи ще насочат към нарушенията с пряко влияние върху пътния травматизъм - превишена скорост, навлизане в насрещното движение, отнемането на предимство, управлението на моторни превозни средства при преумора или след употреба на алкохол или наркотични вещества, неправилни маневри и др. Ще се засили и контролът над водачите на мотопеди и мотоциклети. Предвиждат се и проверки на фирмите, даващи коли под наем, за да не се допусне наемането им от неправоспособни водачи.В населените места контролът ще е съсредоточен в районите с интензивен пешеходен трафик – с изградени или липсващи пешеходни пътеки и участъците на неправилно и рисково пресичане. През миналото лято при станалите в страната 2283 тежки катастрофи са загинали 223 души и са били ранени 2975.За периода 1 юни – 31 август най-голям е броят на инцидентите, при които е блъснат пешеходец (403 с 21 загинали и 408 ранени). Най-много са жертвите при челни удари - 44 души.Несъобразена и превишена скорост е станала причина за 798 тежки катастрофи със 105 загинали и 1104 ранени. Следват навлизане в насрещното движение (112 инцидента с 39 загинали) и катастрофи заради отнемане на предимство (736 тежки ПТП с 35 жертви).", "date": "2017.06.20", "title": "Пътната полиция обеща сериозен контрол през цялото лято"}
{"url": "http://www.dnevnik.bg/razvlechenie/2017/06/20/2992632_pokoinata_kari_fishur_imala_kokain_i_heroin_v_kruvta_si/", "text": "Следи от кокаин, хероин, MDMA (основната съставка на наркотика екстази) и други опиати са намерени в кръвта на покойната Кари Фишър, съобщи \"Ройтерс\", позовавайки се на пълния доклад на съдебните медици. Причината за смъртта й обаче все така остава неизяснена, като се предполага, че основният фактор е бил Фишър, която завинаги ще остане в историята с ролята си на принцеса Лея в \"Междузвездни войни\", почина на 60-годишна възраст миналия декември в болницата, дни след като получи сърдечен удар по време на полет между Европа и САЩ. Окончателните изследвания на съдебната медицина обаче излязоха едва миналия уикенд.Освен \"принцеса Лея\" Фишър бе автор на романи и мемоари, базирани на собствения й опит с наркотиците, Холивуд и душевните заболявания. Родена в семейството на холивудската звезда Деби Рейнолдс и Еди Фишър, актрисата от рано развива наркотични зависимости, а по-късно е диагностицирана с биполярно разстройство. Доживотната й борба с тези състояния е описана с много чувство за хумор в книгите й и я превръща в герой на хората с психични проблеми.Семейството на Фишър коментира, че новите разкрития \"не са изненада за никого\", нито новина. Майка ми се бори с наркотиците и душевната болест цял живот и в края на краищата те доведоха до нейната смърт. Тя бе нарочно откровена за трудностите си и социалната стигма, която ги съпътства\", заяви дъщеря й Били Лурд. Според Лурд Кари Фишър би искала смъртта й да окуражи хората да бъдат открити за своите битки. \"Потърсете помощ и настоявайте за повече държавно финансиране, насочено към психичното здраве\", написа Лурд.", "date": "2017.06.20", "title": "Покойната Кари Фишър имала кокаин и хероин в кръвта си"}
{"url": "http://www.dnevnik.bg/razvlechenie/2017/06/20/2992645_on_fest_subira_pochitateli_na_gradskata_kultura_tozi/", "text": "На 24 и 25 юни в \"Интер експо център\" в София ще се проведе фестивалът за градска култура ON! Fest. Той събира на едно място феновете на компютърните и настолните игри, последователите на манга и аниме културата, феновете на екстремните спортове, музиката и графитите в градска среда и всички, желаещи да пробват по нещо ново.Фестивалът е разделен тематично по зони: ON! Sport, ON! Street, ON! Anime, ON! Gaming, ON! Tube.Почитателите на компютърните игри могат да мерят сили на високотехнологични машини в отворени турнири на площ от над 4500 кв.м по FIFA 17, Hearthstone, Dota 2, LoL, CS:GO или да срещнат най-добрите от Югоизточна Европа, пристигащи у нас за най-значимото първенство по е-спорт в региона, на което България е домакин – ESL Southeast European Championship. Към ON! Gaming зоната се добавят и 200 маси с най-хитовите заглавия сред настолните игри, сред които безспорните бестселъри Dixit, Игра на Тронове, Каркасон, Кодови имена, Концепт, Катан и много други.Над 200 превъплъщения в герои от комикси, книги, филми и игри, вдъхновени от японската поп култура, ще могат да видят посетителите на фестивала на най-голямото събитие за манга и аниме култура в България – форумът на \"Анимес Експо\", който се провежда на ON! Fest в ON! Anime зоната. Фотокът дава възможността на всеки изкушен да се озове виртуално в магичния свят на игрите, а уроци по изключително нашумелия съвременен стил в корейските танци, кей-поп, предлага на любопитните нови умения на сцена.Шампиони по косплей от Италия, Индонезия и Бразилия ще изберат най-внушителното българско превъплъщение, което ще изпрати щастливеца на най-значимия и голям форум по косплей в света – Japan Expo 2018. Лекции и демонстрации за изработка на специални атрибути към костюмите като брони, оръжия и корони, умни трикове при грима и прическите, както и актьорско превъплъщение и изпълнение на сцена са включени в двудневната програма на фестивала.За културния феномен на влогърството, или как за 24 часа се правят 50 000 гледания на собствено авторско клипче в интернет, ще разкажат момчетата от ПАКТА. Отворена сцена и за нови таланти във влогърството предлага ON! Fest в новосъздадената си ON! Tube зона.Дръм машина, която се активира и създава музика под стъпките на брейк танцьори; уроци по Dj продуциране; VR графити; гийк сцена с музикални изпълнения по теми от игри и много награди очакват посетителите. Пълната програма на събитието, можете да следите , билетите са в предварителна продажба .", "date": "2017.06.20", "title": "ON! Fest събира почитатели на градската култура този уикенд в София"}
{"url": "http://www.dnevnik.bg/biznes/2017/06/20/2992525_do_10_g_avioindustriiata_shte_ima_nujda_ot_oshte_255/", "text": "Авиационната индустрия ще има нужда от общо 255 хил. пилоти до 2027 г., за да отговори на бързия си растеж. Това показва 10-годишна прогноза накомпанията за обучение на пилоти CAE Inc.Половината от този брой дори още не са започнали да се обучават, въпреки че авиокомпаниите предвиждат да удвоят полетите през идните 20 г., пише \"Ройтерс\".\"Бързото увеличение на броя на самолетите и същевременно ускореното пенсиониране при пилотите създава допълнителна нужда от развитието на 180 хил. помощник-пилоти\", се казва в доклада.Обединението на пилотите в САЩ наскоро обяви, че ниските заплати и оскъдните бонуси за начинаещите в бранша създават пречки пред създаването на ново поколение авиатори. Агенцията допълва, че изискванията, на които трябва да отговарят кандидатите за пилоти в САЩ, са твърде високи.Това е например единствената страна, в която изискват от кандидатстващите за втори пилот да имат поне 1500 летателни часа, освен ако не са пилотирали военни машини или пък не са завършили определени програми за обучение.Според стандартите на авиационната агенция на ООН, които обикновено се приемат от страните, отнема около 250 часа обучение, за да се получи лиценз за втори пилот.За капитан на полет пък се изискват минимум 1500 часа по изискванията на ИКАО (International Civil Aviation Organization).В САЩ в миналото са били възприети нормите на тази организация, но изискването за тези 1500 часа за втория пилот са въведени след катастрофата на Colgan Air Flight 3407, в който при регионален полет загинаха 50 души при инцидент през 2009 г.Организациите на пилотите също възприемат това високо изискване, защото смятат, че така се засилват мерките за безопасност. В същото време регионалните авиокомпании и някои авиационни експерти смятат, че завишаването толкова много на изискванията не правят полетите по-безопасни, а изострят проблема с недостига на пилоти, защото правят обучението по-дълго и по-скъпо.\"Идеята беше, че ще летиш като платен втори пилот 1-2 години и после ставаш капитан, когато имаш вече 1500 летателни часа\", коментира пред \"Ройтерс\" анонимен източник от бранша. Сега по думите му трябва да направиш 1500 часа, преди да получиш първата си заплата.", "date": "2017.06.20", "title": "До 10 г. авиоиндустрията ще има нужда от още 255 хил. пилоти"}
{"url": "http://www.dnevnik.bg/bulgaria/2017/06/20/2992548_antikorupcionniiat_fond_sezira_olaf_za_turg_za/", "text": "Търг за райониране на комари на стойност над 1 млн. лв. с техническо задание от едва една страница е първенец в съмнителните поръчки, които провери антикорупционният фонд. Това съобщиха на брифинг днес част от членовете му.Фондът е сигнализирал ОЛАФ и българската и румънската прокуратури за десет обществени поръчки за 3.8 млн. лв. на Асоциацията на дунавските общини. Те са били реализирани по европрограма за трансгранично сътрудничество с Румъния. Проверката на неправителствената организация е започнала след сигнал за видимо завишена цена по една от тях от незаинтересована страна, а възмутен наблюдател, обясни Николай Стайков, който е съосновател на фонда.Сигналът до фонда е за търг за географска информационна система за райониране на популациите на комари по българската страна на река Дунав с прогнозна стойност 1 063 955 лева с ДДС. Заданието, което въпреки стойността на поръчката е от една страница, позволява широкото и субективното му тълкуване, както и на техническата оферта, която има основна тежест (65%) в крайната оценка, обясни още Стайков.Така поръчката е спечелена от участника, подал най-висока цена, като вторият участник е с близо 1/3 по-ниска цена, но едва 8 точки по техническата част.Според експертите на фонда поръчката може да бъде изпълнена срещу едва 10% от прогнозната ѝ стойност.След последвалата проверка във всички бяха установени сериозни индикатори за манипулиране на проведените търгове. По тази причина фондът е сигнализирал компетентните институции.\"Индикаторите са:- Във всички десет поръчки печели участникът с най-висока цена, при това близко до прогнозната стойност.- Вторите класирани участници са със сериозно по-ниски цени от спечелилите, в типичния случай с 30-40%.- Спечелилите изпълнители винаги получават максимален брой точки за техническа оценка, а неспечелилите са оценени с толкова ниска техническа оценка, че никога не могат да достигнат печелившите оферти, независимо от цената.- Във всички процедури е избран критерият \"икономически най-изгодна оферта\", като тежестта на техническата оферта е 65%, а тежестта на финансовата оферта едва 35%. Това отваря възможността при голяма разлика в точките комисията да обезсмисли тежестта на финансовата оферта. Проверката показа, че комисията и по 10-те поръчки се възползва максимално от тази възможността, като се констатират дори разлики между първата и втората оферта като 65 към 8 точки, 65 към 7 точки и т.н.- Въпреки че прогнозните стойности на поръчките са високи, изискванията към участниците са изключително ниски. Например при поръчката за ГИС системата се изисква само един изпълнен сходен договор, което на практика означава, че участник, изпълнил договор за 1000 лева, може да участва в процедура за над 1 млн. лв.- Прави впечатление, че във всички процедури, с едно изключение, печели консорциум от фирми, макар и да няма никаква нужда участниците да се обединяват, за да покрият занижените изисквания. Това навежда на съмнения за предварително организирана схема, при която едната фирма в обединението е професионалната и действително върши услугата, а другата е \"подходящата\", през която се уреждат финансовите взаимоотношения. Още повече че три дружества печелят по две поръчки от общо 10-те\", се посочва на сайта на фонда.Адвокат Грета Ганева, също съосновател на фонда, разказа за друг случай, в който има неотговорени въпроси. Става дума за задържания наскоро  По време на съдебните заседания за определяне на мярката за неотклонение на обвиняемия стана известно, че той е привлечен към наказателна отговорност за вземане на подкуп от представители на две нотариални кантори.Ганева коментира, че този случай е показателен за това дали прокуратурата има избирателен подход за повдигане на обвинения. Тя коментира, че подкупът е двустранен, обвинени нотариуси обаче няма.По думите ѝ прокуратурата се е позовала на чл. 306 от Наказателния кодекс, според който не се наказва онзи, който е предложил, обещал или дал подкуп, ако е бил изнуден от длъжностното лице, арбитъра или вещото лице да стори това и ако незабавно и доброволно е съобщил на властта.Обвинение срещу Раденков за изнудване обаче няма. От друга страна, няма информация дали представителите на нотариалните кантори са съобщили незабавно и доброволно на властта, което е задължително условие за прилагане на оневиняването им. От прокуратурата само казаха, че разследването срещу съдията по вписванията е от октомври 2016 г. Освен това нотариусите не са краен бенефициент на интереса да се даде подкуп, а техните клиенти и в този случай те биха били само посредници, а не изнудваните, както е записано в закона.\"Дали не се прикриват нотариални кантори\", попитаха от фонда и призоваха институциите да си свършат работата или да представят адекватни аргументи. Адвокат Ганева каза, че са изпратили сигнал до Инспектората към ВСС, дисциплинарната комисия към Нотариалната камара и правосъдното министерство.Какви са първите два сигнала, които фондът подаде до компетентните институции, четете . По тях все още няма обратна връзка, защото са подадени преди дни.", "date": "2017.06.20", "title": "Антикорупционният фонд сезира ОЛАФ за търг за райониране на комари за над 1 млн. лв."}
{"url": "http://www.dnevnik.bg/bulgaria/2017/06/20/2992706_jurnalisticheska_asociaciia_zashtiti_burgaski_medii/", "text": "Българското представителство на Асоциацията на европейските журналисти (АЕЖ) обяви, че следи с тревога делата срещу бургаски медии, заведени от Петър Низамов, придобил публичност с прякора Перата. Той настоява за финансови компенсации за публикации от 2012 г., които според него му приписват престъпление и го позорят.Низамов е завел четири подобни дела, като първото от тях е срещу сайта \"Бургаснюз\" и ще се гледа утре от Бургаския районен съд. Исковата молба е за публикация със заглавие \"Биячите от \"Джубокс\" остават зад решетките\", която е от 13 март 2012 г. Въпреки че в статията не се споменават имена, Низамов явно се разпознава в посочените инициали на един от тримата задържани, уточняват от АЕЖ.Исковите молби против останалите медии са за публикации по същия повод. Според редакциите обаче източникът на информация са прессъобщения на Бургаския окръжен съд и на пресцентъра на Министерството на вътрешните работи.В Закона за радио и телевизия е записано, че доставчиците на медийни услуги се освобождават от отговорност за разгласени сведения, когато те са получени по официален ред. От АЕЖ призовават да се спази точно тази точка от закона.\"В противен случай ще се създаде много опасен за свободата на словото прецедент. Журналистите не бива да плащат цената за това, че разгласяват сведения, подадени им от държавните институции\", подчертават от журналистическата асоциация.Преди 3 месеца по делото за незаконно задържане на трима мигранти, защото участието му не било доказано. Низамов стана известен с доброволческите отряди, които организира за \"лов\" на мигранти по българско-турската граница.", "date": "2017.06.20", "title": "Журналистическа асоциация защити бургаски медии, съдени от Петър Низамов - Перата"}
{"url": "http://www.dnevnik.bg/bulgaria/2017/06/20/2992694_prezidentut_radev_se_sreshtna_i_s_glavniia_sudeben/", "text": "Президентът Румен Радев се е срещнал с главния съдебен инспектор Теодора Точкова. Инициативата за срещата е била на Радев като част от провежданите от него работни контакти с представители на съдебната и изпълнителната власт, свързани с реформата в правосъдната система, съобщават от инспектората. За срещата с Точкова нямаше предварителна информация.Досега държавният глава се срещна с главния прокурор Сотир Цацаров, председателя на Върховния касационен съд (ВКС) Лозан Панов, Георги Колев, председател на Върховния административен съд.\"Сред акцентите на разговора бе необходимостта от преуреждане на конституционния статут на Инспектората към ВСС, за да се гарантират независимостта на институцията, нейната законосъобразна и ефективна дейност. Само така може да бъде постигнат устойчив и ефективен механизъм за вътрешен на съдебната система контрол, който безспорно е нужен за успешното приключване на съдебната реформа. При правни гаранции за институционалната независимост на Инспектората дейността му ще гарантира правилното функциониране на органите на съдебната власт и ще спомага за ефективност в преодоляването на несъвместимите със статута на съдиите, прокурорите и следователите нарушения\", съобщават още от пресслужбата на инспектората.", "date": "2017.06.20", "title": "Президентът Радев се срещна и с главния съдебен инспектор"}
{"url": "http://www.dnevnik.bg/bulgaria/2017/06/20/2992612_na_ilinden_borisov_i_zaev_shte_podpishat_dogovor_za/", "text": "България и Македония ще подпишат договора за добросъседство за честването на Илинденско-Преображенското въстание в Македония на 2 август. За това са се разбрали премиерите Бойко Борисов и Зоран Заев, който е на първото си официално посещение в София.Заев каза след срещата, че двете страни са доближили позициите за договора, като е останало да се споразумеят за общо празнуване на Илинденското въстание, за да се подпише документът. Той отваря вратите на Скопие за продължаване на преговорния процес за присъединяване към Европейския съюз, тъй като България държи на договора и ще позволи затварянето на глава \"Добросъседство\". Работните групи за договора са имали 11 работни срещи, а сега са останали само малки детайли, който ще бъдат договорени от екипите на външните министри.Зоран Заев добави, че още днес двамата премиери ще изразят почит пред паметника на цар Самуил в София, което според думите на Борисов не е било част от предварителната програма. Заев съобщи, че двете правителства и кметовете на двете столици са се разбрали да бъде наречена улица на президента Желю Желев в Скопие и на президента Борис Трайковски в София.Нашият съсед има огромно желание да помогне на Македония, бяха едни от първите думи на Заев. За нашата страна няма друга алтернатива освен членството в НАТО и ЕС, каза премиерът на Македония. Той добави, че разговорът с Борисов е отворил \"нови перспективи\". Разговаряхме за помощта, която България може да да ни даде, каза още Заев. Той е поискал от Борисов да изпрати помощ и експертиза за европейските фондове. Имаме желание на отворим преговорите с ЕС и да станем член на НАТО, заяви Заев и изрази щастието си от срешата с Борисов.След тежка политически криза, най-сетне на нашата граница с Македония има спокойствие, каза Бойко Борисов. Македония има шанс, пътят към ЕС и НАТО минават през вътрешна политически стабилност и разбиране на проблемите от политическия елит, смята Борисов. Той добави, че оценява хората, които си държат на думата, за обещанието на Заев в разгара на политическата криза да посети България веднага след визита в Брюксел.Борисов смята, че е жизнено важно да има железопътната инфраструктурна свързаност и магистрали между София и Скопие.Ще направим всичко възможно с приятелска Гърция да решим всички проблеми, защото дестабилизация на Македония означава дестабилизация на нашите граници, обеща Борисов. Гърция не признава името на Македония и това е препятствие по пътя на Скопие към ЕС и НАТО. Заев каза, че няма предразсъдъци да поиска помощ от Гърция. Уверен съм, че Македония затвори главата на национализъм и разделяне, и отваряме главата на приятелството, каза Зоран Заев. Борисов му цитира поговорката \"Помогни си сам за да ти помогне и Господ\" и добави, че ако Македония не положи своите усилия, никой не може да и помогне., декларира Бойко Борисов. Той смята, че двете държави могат да честват заедно много общи дати, като празника на Кирил и Методий, които да ни събират вместо да разделят. Нашата европейска история в бъдеще ще покаже колко сме били прави, каза Борисов и добави: \"Нямаме право да държим гражданите на Балканите толкова време извън европейското семейство\".Борисов обясни, че до подписването на договора трябва да се уточнят \"важни детайли\" за \"следващите поколения\" от външните министри, който трябва да бъдат одобрени и от премиерите. Такъв детайл е македонският език, който България не признава. Борисов добави, че в македонската конституция е записано какъв е езикът. Друг препъникамък между двете страни е \"общата история\". До сега се спори, кое е общо, каза Борисов и запита риторично: \"\"Тодор Александров\", понеже минава пред Министерски съвет, може ли да бъде повод за обща радост? И Вапцаров?\". Може да се вкараме в тази тема, има достатъчно остри хора и в двете страни, няма решаване, каза Борисов. \"Аз съм добронамерен човек, много ви обичам вас, като хора, по-близък народ нямаме\", обърна се Борисов към македонските журналисти. \"Ще дадем добър пример на Балканите и ще отворим пътя на Македония към ЕС и НАТО. Ако се поддадем на националистически чувства, нищо добро не ни чака\", заключи премиерът на България.\"Белезите остават за спомен, да не се повтори това, което се случи в Македония. Аз съм християнин и още същата вечер простих\", каза Зоран Заев за раните, които му бяха нанесени  и отношенията му с опозицията. Преди неговия отговор Борисов показа белег на челото си каза, че белезите ни правят юнаци. \"Ще имаме успешен период, ако работим с опозицията. Без опозицията не можем да успеем. За нас това означава европейски фондове и перспектива\", каза още Заев.Борисов заръча на Заев да предаде поздрави на неговата опозиция (ВМРО-ДПМНЕ е член на ЕНП, като ГЕРБ), както и на \"нашата опозиция\" при срещата си с лидера на БСП Корнелия Нинова (СДСМ на Заев е член на ПЕС, като БСП).След края на общата пресконференция премиерите на България Бойко Борисов и на Македония Зоран Заев излязоха прегърнати от Гранитна зала в Министерски съвет.", "date": "2017.06.20", "title": "На Илинден Борисов и Заев ще подпишат договор за добросъседство (допълнена)"}
{"url": "http://www.dnevnik.bg/sviat/2017/06/20/2992276_smurtonosni_tropici_-_jegite_po_sveta_shte_se/", "text": "Почти една трета от хората по света са изложени в момента на пристъпи на опасно горещо време и този дял ще се увеличи до половината човечество към края на века. Тази тенденция ще се запази дори ако се провежда агресивна политика за намаляване на емисии на газове, смятани за причинители на атмосферни промени.Това предупреди екип учени в .Ако нивото на вредните емисии продължава да се покачва със сегашните темпове, три четвърти от хората по света ще бъдат връхлитани от смъртоносни горещи вълни към 2100 г., смятат специалистите от Университета на Хавай в Маноа. \"Когато стане дума за климатични промени, хората говорят за нещо в бъдещето, но ние открихме, че те вече се случват и очевидно ще става по-зле\", коментира Камило Мора, ръководител на екипа, цитиран от Фондация \"Ройтерс\".Ню Йорк например вероятно ще преживява в края на века около 50 дни в годината с температури и влажност над нивата, при които досега са отчитани много смъртни случаи, се казва в публикацията. Във вече измъчваните от жега южни американски градове като Орландо и Хюстън смъртоносните горещи вълни може да продължават цяло лято.Най-сериозните рискове обаче застрашават тропическите зони, където температурите вече са близко до опасния за живота на хората праг. Там екипът прогнозира непоносимата жега да продължава цяла година, а не само през летните месеци.\"Затоплянето по полюсите е една от емблематичните промени в климата. Изследването ни обаче показва, че най-големият риск е за тропиците. И без това температурите вече са високи, но е нужно съвсем малко допълнително затопляне, за да станат тропиците смъртоносни\", добавя Иън Калдуел, съавтор в публикацията.Един от примерите, посочени от екипа, е с индийския град Бхубанешвар, където температурата дори в ранните сутрешни часове може да достига 35 градуса, но влажността от 82% е причината хората да изпитват жега от 44 градуса. И още не е обед.Градинарят Басудев Сингх споделя пред Фондация \"Ройтерс\", че през последните две години е изгубил почти половината от обичайните приходи поради невъзможността да се работи навън в изпепеляващата жега. Джинтендра Мурму, който е надничар в същия район, обяснява, че опитите да се измести работата в по-хладните часове на деня са все по-малко ефективни.\"През лятото местим графика, защото не може 3 месеца да не работиш, трябва с нещо да храним децата си. Но вече се налага още в началото на април да започваме в 5:30, да се връщаме у дома в 10:30, а следобедната смяна да започва някъде след 15 и да продължава до залез слънце. И въпреки това не ставаме по-ефективни. Това си личи и в строителството, където също спират работа заради високите температури.\"Мами Патра, собственичка на малка аптека в Бхубанешвар, споделя, че бързо расте търсенето на лекарства за пострадали от топлинен удар. \"Всеки божи ден, през цялото лято имаме поне по 7 души, оплакващи се от изтощение и търсещи пакети с глюкоза на прах.\" Лекарите в града съобщават за растящ брой хора - особено тези на 50 - 70 години - оплакващи се от подобни симптоми, които обикновено са предвестник на топлинен удар.Мора от Университета в Хавай казва, че последиците от високите температури ще са далеч отвъд увеличената смъртност. \"Работниците ще трябва да правят все по-дълги почивки и да ги компенсират с работа до по-късни часове. Много правителства вече са с ограничени възможности да поемат цената на подобна адаптация.\"Проучването на Университета на Хавай обхваща почти 2000 смъртоносни горещи вълни от 1980 г. насам и се фокусира върху повече от 780 случая с изобилие от данни. Те са от 164 града - от Сидни до Сао Паулу - в 36 държави.Сред тях са европейската вълна от 2003 г., свързвана със 70 000 смъртни случая, горещите седмици в Москва от 2010 г., убили около 10 000 души, и жегата в Чикаго от 1995 г. със 700 жертви.В текста се определят пределните нива на комбинацията от висока температура и влажност, които предизвикват смъртни случаи. Тези параметри са използвани за прогнозиране на ефекта от очакваното увеличаване на горещи вълни в резултат на климатичните промени.Изследователите смятат, че ще се разрастват районите по света, където в 20 или повече дни от годината ще има смъртоносни обстоятелства. \"Плашещото е колко често вече се срещат такива условия\", допълва Фара Пауъл, една от авторките.Когато влажността и жегата надхвърлят телесната температура от 37 градуса, човек вече не може да отделя топлина в околното пространство. Високата влажност прави особено трудно охлаждането чрез изпотяване, което води до смъртоносно натрупване на топлина в тялото, водещо до увреждане на основни органи, мускули и мозъка.\"Климатичната промяна принуждава човечеството да поеме по опасен път, който ще става все по-труден и опасен, ако не се възприема по-сериозно заплахата от парниковите газове\", казва Мора. \"Изчерпват се добрите варианти, от които можем да избираме за нашето бъдеще. Специално за горещите вълни изборът ни е между лошо и ужасно.\"", "date": "2017.06.20", "title": "Смъртоносни тропици - жегите по света ще се увеличат драстично, предупредиха учени"}
{"url": "http://www.dnevnik.bg/sviat/2017/06/20/2992644_sled_meseci_mulchanie_britanskiiat_finansov_ministur/", "text": "Пренебрегван в продължение на месеци от шефа си Тереза Мей, британският финансов министър Филип Хамънд се завърна в първите редици на политиката. Той критикува премиера заради предизборната ѝ кампания и призова за прагматизъм в преговорите за Брекзит, .През последните дни говорещият тихо и приятно Хамънд, чието бъдеще като канцлер беше под въпрос, преди Мей да загуби мнозинството в Консервативната партия, даде да се разбере, че слага край на мълчанието, което пазеше по време на кампанията.Мнозина в Брюксел изразяват притеснение, че бившият вътрешен министър Мей ще приоритизира контрола на миграцията пред преференциалния достъп до единния пазар на Европейския съюз, но се надяват, че добилият нова смелост Хамънд ще се погрижи гласът им да бъде чут. Представител на водеща бизнес група каза, че достъпът до правителството се подобрява. \"Все още е рано да се каже, но през последната седмица имахме повече достъп до правителството, отколкото през последните четири или пет месеца.\"Хамънд беше оставен извън кампанията на торите след обществена съпротива на плановете му да вдигне данъците на предприемачите. В управляващата партия открито се обсъждаше, че уволнението на човека с прякор \"Предприемача\" заради сухия му, лишен от емоция маниер на общуване, е неизбежно.След вота обаче той отново беше назначен, а в неделя се появи в няколко политически предавания. Когато интервюиращ го попита дали е бил \"държан в шкафа\" от съпартийците си по време на кампанията, той се подсмихна:Гневът му беше видим и заради критиката, която отправи към партията си заради това, че не се е съсредоточила повече върху икономиката. Великобритания се справи по-добре от очакваното през последната година от референдума за Брекзит насам, когато гласоподавателите избраха да напуснат Европейския съюз. \"Би било добре, ако бяхме подчертали успехите си в икономиката и мисля, че ако се бяхме фокусирали върху това, вероятно щяхме да се представим по-добре на изборите,\" каза Хамънд за Би Би Си, а по-рано направи подобен коментар за \"Ройтерс\".Подобна критика би била немислима преди изборите на 8 юни, на които лейбъристите, водени от Джеръми Корбин, заложиха на съпротивата си срещу мерките за икономии и принудиха Мей , за да формира правителство на малцинството.Хамънд няма директна роля в преговорите за Брекзит, които започнаха в Брюксел. Новият му прилив на увереност обаче означава, че може да накара Мей и другите министри да дадат приоритет на икономиката в сложните преговори за напускането на Великобритания. \"Сигурен съм, че притесненията на бизнеса ще бъдат чути по-добре\", казва източник в Консервативната партия, пожелал да запази анонимност. Той отхвърли идеята, че Хамънд може радикално да промени позицията на партията си за Брекзит. Същият източник казва, че зле планираният ход на Мей, направен с насрочването на избори,и я е оставил между две крила в партията ѝ, които имат различни възгледи за Брекзит - \"пуристите\", които искат твърдо напускане, и \"желаещите да останат\", които търсят по-близки връзки с ЕС.Досега тя балансираше между двете, като държеше министри от двете крила в кабинета си и като внимателно контролираше всяко послание, което отправя за подхода си към Брекзит, от страх, че може да разкрие картите си пред европейските преговарящи. Хамънд обаче е първият министър, който действа в разрез с общата позиция.На среща на финансовите министри от ЕС в Люксембург миналата седмица Хамънд подчерта, че иска и ЕС, и Великобритания да приемат \"прагматичен\" подход към разговорите. \"Моята гледна точка - и вярвам, че това е и гледната точка на мнозинството във Великобритания - е, че трябва да приоритизираме защитата на работните места, на икономическия растеж, на просперитета, докато започваме и осъществяваме преговорите\", каза той. В неделя обаче тойкато каза, че Великобритания ще напусне единния пазар и митническия съюз, който определя тарифите за стоки, внесени от блока. \"Въпросът не е дали напускаме митническия съюз, въпросът е какво поставяме на негово място, за да осъществим целите, които премиерът постави\", каза той в шоуто на Андрю Мар по Би Би Си.Мей вече е казвала, че е отворена за определен вид споразумение за асоцииране или митнически съюз и иска да избегне така наречената пропаст на неясните търговски отношения, в които Великобритания може да попадне. Тя обаче е изтъквала и че Великобритания трябва да може да контролира миграцията - нещо, което не може да направи, докато е член на ЕС.Това, което най-много притеснява компаниите, беше заплахата на Мей да си тръгне от преговорите, ако те не се развият както тя очаква - обещание, направено, за да бъдат уверени евроскептиците в партията ѝ, че тя няма да отстъпи.Хамънд може да смекчи тази позиция, а може и да намери необичаен съюзник - министъра за Брекзит Дейвид Дейвис, чиято критика срещу политиките на бизнеса за наемане на чужденци притеснява някои компании. \"(Дейвис) показа огромна еволюция\", каза западен дипломат, според когото министърът изглежда много компетентен.Засега и двамата, както и остатъкът от Консервативната партия, изглежда, подкрепят Мей въпреки спекулациите в медиите, че съперници вече се редят, за да ѝ вземат мястото. Попитан колко дълго може да остане на поста си, Хамънд избегна въпроса. \"Тереза ръководи правителството и мисля, че правителството трябва да си свърши работата.\"", "date": "2017.06.20", "title": "След месеци мълчание британският финансов министър се завърна на политическата сцена"}
{"url": "http://www.dnevnik.bg/sport/2017/06/20/2992698_za_bfs_cska_-_sofiia_e_pravopriemnik_na_liteks_a_za/", "text": "\"ЦСКА - София\"  заради това, че УЕФА го възприема за нов клуб, заяви президентът на БФС Борислав Михайлов.Той обясни, че това не е наказание, а ограничение спрямо разпоредбите на европейския футболен съюз. В основата е т.нар. тригодишно правило, което не позволява на новосъздадени клубове да участват в евротурнирите.Михайлов посочи, че лицензът на \"ЦСКА - София\" е издаден на 29 май, когато е дошло и писмото от УЕФА, че клубът не може да играе в Европа. И уточни, че разминаването идва от това, че за БФС клубът е правоприемник на \"Литекс\", а за УЕФА е нов клуб.Президентът на БФС отново каза, че е направил всичко възможно, за да помогне на \"ЦСКА - София\". \"Аз съм президент на всички клубове. Каквото мога, помагам на всички по различен начин. Нашите усилия бяха тази санкция от три години за ЦСКА да не бъде налагана или поне да бъде намалена.\"\"Темата с ЦСКА е на УЕФА, а не на БФС. Аз знам това, което знаете и вие. Дванадесет минути преди жребия получихме писмо, че отборът не се допуска. Това е. Доколкото знам, от ЦСКА ще обжалват. Казусът е много сложен. Не знам дали обжалването ще даде резултат\", каза Михайлов.Той не очаква футболният съюз да получи санкции заради работата си около казуса. Михайлов оправда решението \"Левски\" и \"Верея\" да играят бараж в Първа лига, тъй като това се е оказало \"правилното решение\".Вместо червените в Лига Европа ще играе \"Дунав\". Още в края на май УЕФА изпрати писмо, с което предупреди, че приема \"ЦСКА - София\" за нов клуб, който .Наскоро заместник-изпълнителният директор на БФС Павел Колев заяви пред \"Дневник\", че ако придобие емблемата и останалите активи на ПФК ЦСКА АД, \"ЦСКА - София\" може да се бори за правоприемство с фалиралия клуб и да опита да получи право да играе в Европа преди 2019-20 г.", "date": "2017.06.20", "title": "За БФС \"ЦСКА - София\" е правоприемник на \"Литекс\", а за УЕФА е нов клуб, заяви Михайлов"}
{"url": "http://www.dnevnik.bg/zelen/2017/06/20/2992704_ekoorganizaciia_i_grajdani_atakuvat_v_suda_programata/", "text": "Една екологична организация и няколко граждани обжалват програмата срещу мръсния въздух в София с мотива, че тя няма да постигне нужния положителен ефект. Това е втората подобна гражданска жалба в съда по проблема със смога в столицата в рамките на по-малко от месец.В понеделник (19 юни) \"За Земята-Достъп до правосъдие\" заедно с трима граждани на София са внесли жалба в Административен съд — София, срещу приетата на 18 май Програма за управление качеството на атмосферния въздух на Столична община за периода 2015 - 2020 г.Според жалбоподателите дългоочакваната програма, която трябваше да влезе в сила още преди две години, няма да доведе до необходимото по-добро качество на въздуха в столицата. Лошото качество на въздуха се свързва с множество здравословни проблеми, включително рак и сърдечни заболявания.\"От изключителна важност е отговорните институции да предприемат мерки, които дават реални резултати в най-кратък срок, както изисква европейското законодателство\", подчертават от \"За Земята\".Освен забавянето, което не е компенсирано с предложения за наваксване, значителен пропуск според тях е, че програмата не включва анализ и мерки срещу фините прахови частици с размер 2.5 микрона, които са по-същественият фактор, влияещ върху човешкото здраве, за разлика от тези с размер 10.Ивайло Хлебаров, съветник към екологичната организация, посочва, че Столичната община даде 30 дни за коментари по предложената програма, но въпреки това тя не представи и коментира публично получените предложения от заинтересовани граждани и организации. \"Версията, която беше гласувана, не беше обществено достъпна и отново не адресира адекватно двата източника на замърсяване — отоплението с въглища и дърва и автомобилния транспорт\", твърди той.\"Чистият въздух е едно от основните човешки права. С участието си в тази жалба аз изразявам гражданската си позиция и несъгласие с начина, по който Столична община решава проблема със замърсения въздух в столицата\", посочва Меглена Антонова, един от жалбоподателите.За последните 13 години това е третата програма за качество на въздуха на Столичната община. В края на май група НПО и адвокати под името \"Група за чист въздух\" излязоха с колективен иск срещу бездействието на Столичната община по замърсяване на въздуха в София. Те твърдят, че в периода 2015 - 2017 г. въпреки сериозните нива на замърсяване с фини прахови частици от общината не предприемат никакви мерки, за да предпазят населението на града.\"Дневник\" изпрати запитване до общината с молба за коментар за съдебните обжалвания срещу програмата й.", "date": "2017.06.20", "title": "Екоорганизация и граждани атакуват в съда програмата срещу мръсния въздух в София"}
{"url": "http://www.dnevnik.bg/kultura/2017/06/20/2992708_broiat_i_sredniiat_tiraj_na_izdadenite_knigi_spadat/", "text": "През 2016 г. на българския пазар са публикувани 7416 книги с общ тираж 3 475 млн. бройки и 1114 брошури с тираж от 1 031 млн. Това сочи статистиката за издателската дейност, публикувана от Националния статистически институт.В сравнение с 2015 г. броят на отделните заглавия (книги) намалява с 805, леко пада и средният им тираж - от 474 на 469. Новите сред тях са 6939, а препечатките - 477 бр.Въпреки това общият брой на изданията - книги и брошури - остава висок, вторият по големина в последните 12 години.- 2607 заглавия с тираж 1 209 хиляди, следвана от научната литература (1638 заглавия с тираж 388 хиляди) и учебната - 1522 заглавия, но с тираж от 652 хиляди.1239 заглавия са класифицирани като популярна литература, с тираж от 911 хиляди, значителен дял има и детско-юношеската - 1020 книги с тираж 1 141 хил. Останалите 504 издания не попадат в нито една от тези категории. Техният тираж е 207 хиляди бройки.в който най-съществен дял естествено има българският. Преводните заглавия са 2531 (2 149 хиляди тираж). От тях повече от половината са заглавия, преведени от английски (55.4%), следват преведените от френски - 8.0%, немски - 6.1%, и руски език - 6.0%Изходните данни за статистиката са на Националната библиотека \"Свети свети Кирил и Методий\", като основните показатели са в съответствие с методологическите изисквания на ЮНЕСКО.", "date": "2017.06.20", "title": "Броят и средният тираж на издадените книги спадат леко"}
{"url": "http://www.dnevnik.bg/tehnologii/2017/06/20/2992720_skaip_se_srina_i_ostavi_potrebiteli_v_evropa_bez/", "text": "Потребители на Скайп (Skype) в различни европейски държави, включително България, съобщават за срив на услугата. За някои потребители услугата не е била достъпна в продължение на часове. От компанията съобщиха, че са запознати с проблема.\"Наясно сме с инцидент, при който потребителите или ще загубят връзка с приложението, или може да не успяват да изпратят или получават съобщения. Някои потребители няма да виждат лентата, която показва, че участват в групов чат, и са възможни закъснения при добавянето на приятели\", са съобщили от компанията вчера. Към 7 часа по Гринуич днес на сайта на Скайп се казва, че потребители продължават да съобщават за проблеми и се работи по въпроса.От компанията засега не дават повече информация. Потребители продължават да изразяват недоволството си във форума на компанията собственик \"Майкрософт\" (Microsoft). Някои от тях се оплакват, че приложението не е достъпно от часове, пише connexionfrance.com.Сайтът downdetector.com публикува изготвена от независими наблюдатели , от която се вижда, че проблемът по обед е бил най-осезаем в Западна Европа и в източноевропейски държави като България, Румъния, Беларус и Украйна.", "date": "2017.06.20", "title": "Скайп се срина и остави потребители в Европа без достъп до чат услугата за часове"}
{"url": "http://www.dnevnik.bg/bulgaria/2017/06/20/2992736_ot_vsichki_v_es_bulgarite_imat_nai-goliamo_doverie_v/", "text": "Сред жителите на ЕС българите имат най-голямо доверие в семейството си, интернет и социалните медии, както и в европейските институции. Това показват резултатите от проучването \"Наблюдател 2017\" (Observatoire 2017) на \"БНП Париба лични финанси\", проведено сред 12 хил. души от 15 държави в ЕС. Тази година България за първи път е включена в изследването, което се провежда от 1985 г. насам, съобщиха от пресцентъра на финансовата институция.От запитаните българи 95% са заявили, че вярват на семействата си, което е най-високото ниво сред проучваните държави, където средният показател е 92%.Българите са също и с най-голямо доверие в интернет и социалните медии като източници на информация – съответно 58 и 51 на сто. Това е много повече от средното за ЕС ниво от съответно 40% и 31%. Според изследването обяснението е в бързия и изгоден интернет в България, поради което повече хора се информират от мрежата за сметка на традиционните медии.Българите търсят съвет и мнението на други хора, когато вземат решение за покупка, като най-много се доверяват на семейството и приятелите си (92%) и мненията, споделени в социалните медии (74%).По отношение на доверието към европейските институции българите също са с високо ниво – 45%, докато средното за ЕС е 32%. Доверието към финансовите компании в България е 38%, повече от средното за ЕС ниво от 30 на сто.Високи са нивата и по отношение на оптимизма в бъдещето. В България 69% от запитаните са посочили, че възнамеряват да харчат повече. Стойността е много по-висока от средното за ЕС ниво от 46%. Същевременно по отношение на намеренията за спестяване българите са на дъното на класацията. Едва 26% са заявили намерение да спестяват, докато средното ниво за ЕС е 41%.Анализаторите посочват, че това се дължи на нарастваща увереност за възстановяване на икономиката и постепенно повишаващ се стандарт на живот.Изследването обхваща и основните фактори, които дават увереност на хората за бъдещето. За 59% от българите на първо място е ръстът на заплатите. И по този показател България е на първо място в ЕС, където средното ниво е 40%. Обяснението е в голямата разлика в жизнения стандарт в страната и по-развитите западни държави. Например ръстът на заплатите е от най-малко значение за хората в Дания (17%), Великобритания (26%) и Германия (27%).За българите вторият по важност фактор за увереността в бъдещето е спадът на безработицата, за 44% - също над средното за ЕС ниво от 32 на сто. На трето място в страната е поставен ръстът на икономиката – за 35% от запитаните. Тук средното за ЕС ниво е 29%, докато този показател е най-важен за италианците и испанците с 41%, а най-маловажен - за германците с 12%.Повече от половината хора в България имат доверие към търговски марки, показва още проучването. С 51% страната е близо до средното за ЕС ниво от 46 на сто. Най-голямо доверие към марки имат британците (55%).По отношение на лоялността към марки България и Румъния са с най-високи показатели – съответно 80 и 81 на сто от хората в двете страни избират една и съща марка. Освен това 77% от запитаните българи знаят предварително продукт на коя марка ще купят. Средното ниво за ЕС е 72%. Същевременно 56% от българите са склонни да пробват нов продукт, което е над средното ниво за ЕС от 47 на сто. За 84% от българите качеството на продуктите и услугите е най-важно, а положителният имидж на марката е на второ място сред критериите за избор. Хората търсят и брандове с опит (50%).Българите имат най-високо доверие в ЕС към сертификатите за качество – 84% са посочили, че вярват на брандове с такива етикети, докато средният показател за ЕС е 68%.", "date": "2017.06.20", "title": "От всички в ЕС българите имат най-голямо доверие в социалните медии, сочи проучване"}
{"url": "http://www.dnevnik.bg/gradska_sreda/2017/06/20/2992712_ot_utre_ploshtadut_pred_ndk_otnovo_shte_bude_v_remont/", "text": "От утре ще започне изграждането на строителната площадка за ремонта на площад \"България\" пред Националния дворец на културата, съобщават от пресцентъра на Столичната община. Изпълнител на ремонта е  като половината от тях са за предвидените разходи по ремонтните дейности.  е необходимо повторение на ремонта.Пространството, което ще бъде ремонтирано, е с площ 12.5 дка. Преди две години приключи обновяваването за над 12 млн. лева на другата част от парка край НДК от 11.5 дка. То включваше подмяна на осветителните тела, счупените гранитни плочи, растителността, ремонт на фонтана и подмяна на и поставянето на напоителна система. Тогава частта от площад \"България\" пред НДК не беше обект на ремонти .Ремонтните дейности, които ще започнат от утре, включват подмяна на гранитните плочи, поставяне на хидроизолация и дренажна система на зелените площи, бордюри, стъпала, изграждане на нови парапети около фонтана и стълбищата към подлеза. Срокът за приключване на дейностите е до края на тази година, но очакването на кмета на София Йорданка Фандъкова е реконструкцията да приключи до есента, пишат още от пресцентъра.", "date": "2017.06.20", "title": "От утре площадът пред НДК отново ще бъде в ремонт"}
{"url": "http://www.dnevnik.bg/politika/2017/06/20/2992764_bsp_shte_predloji_smesena_izbiratelna_sistema_120/", "text": "Смесена избирателна система, при която 120 депутати да се избират мажоритарно, а останалите 120 - от пропорционална листа, ще предложи БСП. Проектът на левицата за поправки в Изборния кодекс вече е готов и ще бъде обсъден на заседание на Националния съвет на партията в събота. След като бъдат одобрени от социалистите, текстовете ще бъдат внесени за обсъждане и гласуване в Народното събрание.БСП лансира идеята за смесена избирателна система още през м.г., когато мнозинството от участвали в инициирания от \"Шоуто на Слави\" рефрендум поискаха мажоритарен избор на депутати в два тура с пълно мнозинство. Миналата седмица парламентът отхвърли предложените от ГЕРБ поправки в Изборния кодекс, които предвиждаха такъв избор на 240 народни представители.Страната да остане разделена на 31 многомандатни избирателни района (МИР), както е сега, от които избирателите да излъчат общо 120 народни представители от пропорционални листи, но ще отпадне възможността избирателят да посочва преференция и така да размества листата, предвижда проектът на социалистите.За мажоритарния избор на останалите 120 депутати многомандатните райони да бъдат разделени на общо 120 едномандатни района, границите на които да бъдат определени от Централната избирателна комисия (ЦИК), искат от \"Позитано\" 20. Не се предвижда район \"Чужбина\".ГЕРБ настояваше президентът Румен Радев да определи границите на едномандатните избирателни райони.Засега БСП не смята да предлага мажоритарен избор в два тура с пълно мнозинство. Ако се внесе вариант да има втори тур, то ще е, когато двама кандидати имат равен брой гласове, смята един от авторите на текстовете.Лидерът на БСП Корнелия Нинова определи днес като \"безсмислена\" лансираната от председателя на правната комисия в парламента Данаил Кирилов (ГЕРБ) идея за нов референдум за избирателната система. По думите й хората ясно са казали, че искат промяна в избирателната система.\"Стига сме употребявали народа си и да го излъжем после в решението\", заяви Нинова. Миналата седмица различни социалисти изразиха мнение, че всъщност и ГЕРБ не иска пълен мажоритарен избор на народни представители в два тура, макар да бе внесла подобен законопроект.", "date": "2017.06.20", "title": "БСП ще предложи смесена избирателна система: 120 мажоритарни депутати и 120 от партийни листи"}
{"url": "http://www.dnevnik.bg/sport/2017/06/20/2992750_joze_mourinyo_e_obvinen_v_danuchni_izmami_za_33_mln/", "text": "Испански прокурори внесоха иск срещу мениджъра на  Жозе Моуриньо за два случая на данъчни измами от времето, докато беше треньор на \"Реал\" (Мадрид).Според обвинението португалецът дължи на испанските данъчни власти 3.3 млн. евро. Искът е внесен в градския съд в Мадрид.Моуриньо беше начело на \"Реал\" в продължение на три сезона до лятото на 2013 г., когато се завърна в \"Челси\". През 2016 г. той подписа с \"Манчестър юнайтед\".Прокурорите заявиха, че той не е декларирал приходи от имиджовите си права за 2011 и 2012 г. \"с цел получаване на незаконни печалби\".Припомня се още, че Моуриньо имаше проблеми с данъчните през 2014 г. Искане от прокуратурата тогава завърши със санкция от 1.15 млн. евро. По-късно обаче данъчните органи установиха, че част от информацията, представена в това споразумение, е некоректна.Исковете срещу Моурньо са част от дългия списък със случаи на обвинения в данъчни измами, включващи футболни звезди в Испания. До момента проблеми с органите имаха  и Кристиано Роналдо.В същото време стана ясно, че . Той е призован от магистратите в Мадрид по обвинение, че е укрил 15 млн. евро в периода 2011 - 2014 г.От \"Реал\" отказват коментар на обвиненията срещу Моуриньо и изслушването на Роналдо. Реакция няма и от футболната агенция Gestifute, която представлява двамата португалци.", "date": "2017.06.20", "title": "Жозе Моуриньо е обвинен в данъчни измами за 3.3 млн. евро"}
{"url": "http://www.dnevnik.bg/sviat/2017/06/20/2992805_gugul_veche_e_platforma_i_za_tursene_na_rabota/", "text": "От вторник търсещите работа ще могат да видят списъци със свободни позиции, изготвени от системата за търсене в интернет на \"Гугъл\" (Google). Идеята е да могат хората, търсещи работа, лесно да видят свободните позиции, без да се налага да посещават множество сайтове само за да установят повторение на обявите или пък куп работни места, които не ги интересуват.Новата функция сега е достъпна на английски за стационарни и мобилни устройства.С нея потребителите трябва просто да напишат в полето за търсене например \"работа наблизо\" или \"работа, свързана с писане\" и ще му бъдат представени различни предложения по зададените критерии.Същото така \"Гугъл\" ще показва рейтинг на работодателя от настоящи и предишни служители, както и времето за стигане до съответното работното място.В новото си начинание \"Гугъл\" работи заедно с компании като LinkedIn, Monster, WayUp, Glassdoor, Facebook, DirectEmployers и CareerBuilder.", "date": "2017.06.20", "title": "\"Гугъл\" вече е платформа и за търсене на работа"}
{"url": "http://www.dnevnik.bg/bulgaria/2017/06/20/2992774_manol_genov_ot_bsp_i_dimitur_gamishev_ot_gerb_se/", "text": "Депутатите Манол Генов от БСП и Димитър Гамишев от ГЕРБ се отказаха доброволно от имунитетите си на народни представители,  по-рано днес.\"Отказвам се от имунитета си. Прокуратурата да изчисти казусите и името ми\", каза в свое изявление Манол Генов. Срещу депутата избран от 17-и МИР - Пловдив, се водят разследвания за купуване на гласове за парламентарните избори на 26 март и за умишлено склоняване на главния архитект на Асеновград да извърши престъпление, като допусне строителство без изискуемото съгласуване на проектната документация.Генов каза, че още след проверката на прокуратурата и ДАНС в община Асеновград е имал подозрения, че ще се появят и претенции към него. Продължавам и до момента да не намирам причината за подобна връзка, освен ако не е тенденциозна. Иска ми се да не е така, каза депутатът. Нека прокуратурата разследва каквото е необходимо и вярвам, че съмненията, още повече във вид на обвинения, ще бъдат изчистени с доказателства, заяви Манол Генов.Лидерът на БСП Корнелия Нинова каза, че от партията застават зад колегата си и се надяват на бързо и обективно разследване, което ще даде възможност Манол Генов да си изчисти името.Преди месец пловдивската прокуратура  срещу главния архитект на Асеновград Константин Атанасов.Народният представител от ГЕРБ Димитър Гамишев доброволно ще се откаже от имунитета си, съобщиха от пресцентъра на партията. Гамишев ще внесе в сряда заявление до ръководството на Народното събрание, с което изразява съгласието си да бъде снет депутатският му имунитет.Гамишев е подсъдим по дело от миналата година за причиняване на смърт по непредпазливост на пешеходец след катастрофа от края на ноември 2014 г. Делото обаче е било спряно, след като е придобил имунитет като кандидат за депутат и след това като избран народен представител. Освен това съдът в Благоевград е изпратил делото на Софийския градски съд, който е компетентен да разглежда процесите срещу хора с имунитет.", "date": "2017.06.20", "title": "Манол Генов от БСП и Димитър Гамишев от ГЕРБ се отказаха от имунитета си"}
{"url": "http://www.dnevnik.bg/sport/2017/06/20/2992792_grigor_dimitrov_shte_igrae_s_beneto_vuv_vtoriia_krug_v/", "text": "Григор Димитров ще се изправи срещу Жюлиен Бенето във втория кръг на турнира на тревни кортове в лондонския клуб \"Куинс\". , а днес френският ветеран също нямаше никакви проблеми срещу представителя на домакините Джеймс Уорд.Бенето имаше нужда от едва 56 минути, за да надиграе участващия с \"уайлд кард\" британец с 6:2, 6:2. 35-годишният французин постигна трета поредна победа в \"Куинс\", след като започна участието си от квалификациите.В същото време Димитров и сънародникът на Бенето - Жо-Вилфред Цонга, бързо приключиха надпреварата на двойки.В двубой от първия кръг те показаха солидна игра срещу легендарните братя Боб и Майк Браян, но загубиха в два тайбрека - 6:7 (5), 6:7 (5).Димитров вече ще се насочи изцяло към турнира на сингъл и петия си двубой срещу Бенето. До момента двамата са разменили по две победи, а българинът по традиция изпитва доста трудности срещу този съперник.Шампионът в \"Куинс\" от 2014 г. загуби последните си два двубоя с френския ветеран, без да спечели сет - 3:6, 5:7 на мастърса в Шанхай през 2014 г. и 4:6, 2:6, 4:6 на Australian Open през 2013 г.Двете победи на световния №11 са на швейцарска земя през 2012 г. - 7:6 (5), 6:7 (1), 7:6 (3) в Базел и 3:6, 6:4, 6:1 в Гщаад.В същото време поставеният под №3 Милош Раонич отпадна от турнира. Канадецът не даде нито една точка за пробив на Танаси Кокинакис и имаше цели девет възможности да пробие участващия с \"уайлд кард\" австралиец, но не се възползва и загуби в два тайбрека - 6:7 (5), 6:7 (8).Кокинакис, който заради проблеми с контузии в момента заема 698-ото място в света, записа втора победа в петия си мач за 2017 г. Предишният му успех - срещу Михаил Южни в Хертогенбош, беше първи за 21-годишния австралиец от лятото на 2015 г.След загубата на Раонич, който миналата година стигна до финала в \"Куинс\", Димитров остана единственият поставен в третата четвърт на схемата.При успех срещу Бенето българинът ще играе в четвъртфиналите с Кокинакис или победителя от мача между руснака Данийл Медведев и французина Никола Маю.", "date": "2017.06.20", "title": "Григор Димитров ще играе с Бенето във втория кръг в \"Куинс\", с Цонга отпаднаха на двойки"}
{"url": "http://www.dnevnik.bg/sport/2017/06/20/2992760_predozirane_fenove_na_cska_trugvat_kum_nion_v_tursene/", "text": "Привърженици на \"ЦСКА - София\" обявиха, че тръгват на мирен протест към Нион, където е седалището на УЕФА. \"Нека да покажем на самозабравилите се чиновниците в УЕФА, че няма да търпим своеволията им\", се казва в обръщението, публикувано в официалния сайт на клуба.\"Ние, група привърженици на ЦСКА, организираме поход към Нион. Има осигурен транспорт с автобуси, а всеки желаещ може да се включи и с личния си автомобил. Нека да заявим на УЕФА на място какво мислим за скандалното изваждане на нашия клуб от жребия за Лига Европа в понеделник.\"Запалянковците тръгват за Швейцария в сряда в 14:00 часа. \"Нашата кауза е справедлива! Всички трябва да разберат, че никой не може да се подиграва с нас\", добавят феновете.Те са недоволни от . Вместо червените в евротурнирите ще играе \"Дунав\".Юристите, защитаващи интереса на \"ЦСКА - София\", заявиха, че .Привържениците от фенклуб \"Сектор Г\" обаче се разграничиха от планирания протест. \"Искаме да подчертаем, че не участваме нито в него, нито в организирането му. Когато имаме детайлна информация и окончателно решение на КАС относно казуса с участието на ЦСКА в Европа, тогава ще заявим нашата подробна и категорична позиция, както и евентуална ответна реакция\", се казва в изявление на фейсбук страницата на организацията. ", "date": "2017.06.20", "title": "Предозиране: Фенове на ЦСКА тръгват към Нион в търсене на справедливост"}
{"url": "http://www.dnevnik.bg/bulgaria/2017/06/20/2992710_spored_eksperti_boltovete_na_kolata_na_panov_moje_bi/", "text": "Според две експертизи, на които се е позовала прокуратурата при отказа си да разследва случая с липсващите и разхлабени болтове на колата на НСО, ползвана от председателя на Върховния касационен съд (ВКС) Лозан Панов, е възможно това да се е случило след дрифтове на шофьора.Трима експерти са дали становище в две отделни експертизи, които са сходни по съдържание. Те бяха представени от говорителя на главния прокурор Румяна Арнаудова на специален брифинг днес.След журналистически въпрос дали експертите са проверявали версията за човешка намеса за липсващите и развити болтове, Арнаудова обясни, че държавното обвинение не е дало задача за това. По думите на говорителя такава задача не е логична, защото по този въпрос нямало нужда от експертно мнение. А и защото камери са заснели цялото поведение на колата от гаража на НСО до прибирането от Берковица. Все пак Арнаудова заяви: \"Винаги може човек да е отвил болтовете.\"Вчера прокуратурата отказа да образува разследване по случая с мотив, че няма данни за умисъл, и на практика обвини производителя \"Мерцедес\".В началото на месеца и след среща с президента Румен Радев Лозан Панов съобщи, че той и шофьорът му са установили два липсващи и три разхлабени болтове на задната гума.Според експертизите на инженер Бойко Виачки, който е от фирмата, официален представител на \"Мерцедес\" в България, и на инженерите Иван Недев и Александър Тошев шумът от разхлабени и липсващи болтове не е като почукване, което се чува от време на време, каквито били обясненията на шофьора от НСО и на Лозан Панов. Шумът трябвало да е по-силен и да се увеличава по време на пътуването.Заключенията на експертите се позовават на науката и не съответстват на казаното от служителя на НСО и председателя на ВКС, заключи Арнаудова. Тя заяви, че конкретната кола, с която са пътували двамата, не е била дефектна, а това \"очевидно може да се случи винаги\".Арнаудова повтори изводите от вчерашното постановление на наблюдаващия прокурор, според което нарушения е извършил шофьорът на автомобила. Те обаче не са свързани с умисъл за развиването на болтове, за което нямало данни. Повече четете .Лозан Панов сам спомена за инцидента след срещата си с. След това стана известно, че на 1 юни Панов и шофьорът му от НСО са установили на връщане от Берковица към София, че два от болтовете на задната лява гума на служебния автомобил липсват, а останалите три са развити.По-късно председателят на ВКС коментира, , като остави случилото се без проверка. Той информира за инцидента лично началника на НСО Ангел Антонов и президента Радев.По този повод главният прокурор Сотир Цацаров разкритикува Антонов, че не е сигнализирал своевременно прокуратурата, а се е наложило тя да се самосезира след медийни публикации.", "date": "2017.06.20", "title": "Според експерти болтовете на колата на Панов може би са развити заради дрифтове на шофьора"}
{"url": "http://www.dnevnik.bg/video/2017/06/20/2992858_video_drugite_novini/", "text": "VR среща в програмата.\"В/ХОД → напред\"Надя Тодорова - \"Един живот в пет тетрадки\" Българска премиера с елементи от японския танц БутоДжак Блек е новата звезда на \"Джуманджи\"", "date": "2017.06.20", "title": "Видео: Другите новини"}
{"url": "http://www.dnevnik.bg/zelen/2017/06/20/2992829_nad_polovinata_furaji_v_bulgariia_sudurjat_gmo/", "text": "Повече от половината от фуражите за животни в България съдържат генномодифицирани организми (ГМО). В същото време проверките в храните за съдържание на ГМО са констатирали по-скоро единични случаи на съставки с модифицирано съдържание.Тези данни съобщи Ивайло Попов от сдружение \"За Земята\", като цитира новия им доклад \"Наличие на ГМО в България\" с данни от последните десет години, който ще бъде официално публикуван тази сряда (21 юни). Изследването е базирано на информация, предоставена от Българската агенция за безопасност на храните (БАБХ), поискани от организацията по Закона за достъп до информация. Препоръката на \"За Земята\" е тези данни да бъдат публикувани на сайта на БАБХ и да са публично достояние.Ако има ГМО в дадена храна, агенцията изяснява с лабораторни анализи дали съдържанието е под или над 0,9% – това е прагът, над който ГМО трябва да се изписва на етикета.При повечето констатирани случаи на наличие на ГМО във фуражите преобладават тези с над 0,9% съдържание, което значи, че това трябва да е описано в етикета.\"Високият процент фураж с ГМО не ни изненадва, защото и българското, и европейското законодателство урежда нещата така, че на практика тази информация остава скрита за крайните потребители\", коментира Попов. Причината е, че няма изискване за информиране, че животните са хранени с този ГМО фураж. Това не създава стимул за производителите на фуражите да произвеждат без ГМО, обясни Ивайло Попов. Много рядко са откривани неразрешени количества модифицирано съдържание.В момента темата за ГМО в България отново е актуална, защото предстои да бъде гласуван нов закон за храните и в него генномодифицираните организми също са засегнати. В законопроекта има текст, който казва че ще бъде изработена наредба, която указва какво значи \"без ГМО\". Инициативата идва от БАБХ.Попов обясни, че през периода 2006 – 2009 г. Агенцията по храните е правила редица тестове, а през 2011 – 2016 г. те са по-малко, но по-ефективни заради разработената методика за оценка на риска. В момента се проверяват предимно групите храни и продукти, в които има най-голяма вероятност да се открие ГМО – със съдържание на соя и царевица.В периода 2011 – 2013 г. няма открити храни с ГМО. През 2014 – 2015 г. под 10 на сто от тестовете откриват храни с ГМО, което е под 0,9%. Този процент не е малък, коментира Попов. Става дума за консумация на ГМО, която е позволена, но е скрита.През 2015 г. е заловена модифицирана соя от Украйна с етикет \"Без ГМО\". Това се случва при липсата на всякакви регулации в тази област по това време.През 2016 г. е открит един случай с ГМО, но не се знае колко процента, тъй като партидата соя изчезва от търговската мрежа и БАБХ не успява да направи референтен тест, разказа Ивайло Попов. По тази причина не става ясно дали е бил под или над 0,9%.Като цяло според екоорганизацията в храните има много слабо присъствие на ГМО, а производителите нямат интерес и се стараят всячески да избягват наличието на такива продукти.\"Голямата консумация на ГМО става чрез фуражите\", каза Попов. Там половината от тестваните продукти съдържат ГМО, което е разрешено от законодателството на ЕС. Проблемът е, че практически тази информация остава скрита от потребителите.За да не консумираме ГМО, европейското законодателство не позволява по-рестриктивни мерки спрямо фуража и етикетирането.Затова се залага на обратният подход: стимулиране на доброволно етикетиране, в Европа вече са разработени стандарти \"без ГМО\", които са подобни на тези при биопроизводството. \"Логично е, след като има интерес от потребителите да не консумират ГМО, търговците сами да поискат да докажат, че продуктите им са чисти от генномодифицирани организми\", каза Попов. Той се позова на проучвания, че оскъпяването заради този сертификат е минимално и постижимо и за България.Някои производители в Европа вече са предприели инициатива за доброволно означаване, че произвежданите от тях животински продукти са от ферми, в които не се ползва ГМО във фуражи. Това налага да се проследява цялото производство до крайния продукт.Ивайло Попов съобщи, че българска търговска верига е проявила интерес към продажбата на продукти с етикет \"без ГМО\". За да се случи това, трябва да бъде разработен стандарт, което може да стане година – година и половина след приемането на Закона за храните.", "date": "2017.06.20", "title": "Над половината фуражи в България съдържат ГМО"}
{"url": "http://www.dnevnik.bg/sport/2017/06/20/2992944_bosnenec_sus_17_pobedi_i_15_zagubi_e_sledvashtiiat/", "text": "Босненецът Дражен Женянин е следващият съперник на бронзовия медалист от Лондон 2012 Тервел Пулев. Двамата ще се срещнат на гала вечер в Берлин на 30 юни в двубой от полутежка категория.Първоначалните планове бяха българският боксьор да играе с Владимир Ржезничек. Чехът, чийто актив на професионалния ринг е шест победи и две загуби, обаче се е отказал от двубоя.Жанянин притежава значително по-голям опит и има зад гърба си 32 срещи, но е загубил 15 от тях. 28-годишният босненец е изиграл цели осем мача през 2017 г., като е спечелил три от тях.Най-значимите мачове в професионалната му кариера са срещу британеца Дерик Чисора(загуба с нокаут във втория рунд), и срещу германеца Александър Димитренко (загуба по точки в 12 рунда). И двата двубоя бяха през 2016 г.34-годишният Пулев, който в края на миналата година се присъедини към своя брат Кубрат в \"Зауерланд\", ще преследва четвърта победа в четвъртия си мач като професионалист.Два от мачовете му бяха в зала \"Арена Армеец\" - срещу хърватина Томислав Рудан на 3 декември и срещу поляка Якуб Войчик на 28 април, а между тях надигра грузинеца Рамази Гогичашвили на 8 април в Берлин.", "date": "2017.06.20", "title": "Босненец със 17 победи и 15 загуби е следващият съперник на Тервел Пулев"}
{"url": "http://www.dnevnik.bg/bulgaria/2017/06/20/2992794_blizo_100_bulgarski_vestnika_sa_zakriti_za_6_godini/", "text": "През 2016 г. в България излизат 262 вестника с годишен тираж 229 млн. копия, като спрямо предходната година издадените вестници намаляват с 21 (7.4%), а тиражът им - с 38,3 млн (14,3%). Това сочат данните за периодичните издания на Националния статистически институт.От 2010 до 2016 г. общият брой на вестниците, излизащи у нас, е намалял с 97 заглавия, а тиражът им - със 111,8 млн. копия. Най-тежък за печатната преса е бил периодът 2012-2013 г., когато са закрити 47 издания, а тиражите падат с 50,3 млн. След тях най-много издания, 21, са закрити между 2015 и 2016 г.От всичките 262 заглавия 44 са ежедневници, а 11 - седмичници. Общият тираж на всекидневниците е 135,6 млн., а на седмичниците - 85,8 млн. Останалите издания излизат по два пъти в седмицата или по-малко от четири пъти на месец.- 51,1% (134 заглавия), като годишният им тираж е 101,8 млн. Следват \"Други издания за широка публика\" - 16% (42 заглавия) с тираж 84,6 млн., или 36,9% от тиража на всички издадени вестници.Само 8 вестника у нас излизат на чужд език - четири на турски, два на руски и по един на английски и немски език.През 2016 г. са издадени 533 списания и 101 бюлетина, като в сравнение с 2015 г. списанията намаляват с 1,5%, а бюлетините се увеличават със 7,4%.", "date": "2017.06.20", "title": "Близо 100 български вестника са закрити за 6 години"}
{"url": "http://www.dnevnik.bg/sport/2017/06/20/2992575_pravilata_za_uchastie_na_ruski_lekoatleti_na/", "text": " (IAAF) ще завърши до края на месеца регламента за участието на руски атлети на световното първенство в Лондон. Към момента 15 руснаци имат разрешение да се състезават под неутрален флаг на шампионата в английската столица.\"Правилата за лекоатлетите, които ще се състезават под неутрален флаг на световното, ще бъдат готови до края на този месец и на 1 юли ще ги обявим\", каза Крис Търнър, изпълнителен директор на отдела за комуникации на IAAF.От международната федерация съобщиха по-рано, че документът ще се основава на Kодекса за поведение на IAAF. през ноември 2015 г., когато доклад на независима комисия на Световната антидопингова агенция (WADA) установи държавно спонсорирана схема за прикриване, разпространение и употреба на допинг.През 2016 г. IAAF разреши на обявените за национални предателки в родината си Юлия Степанова и Дария Клишина да се състезават под неутрален флаг. Клишина обаче беше единственият руски лекоатлет на олимпийските игри в Рио де Жанейро, тъй като Степанова не беше допусната заради предишно допинг провинение.Тази година разрешения за международно участие получиха Анжелика Сидорова, Кристина Сивкова, Алексей Сокирский, Данийл Циплаков, Яна Смердова, Сергей Шубенков, Сергей Широбоков, Олга Мулина, Илия Мудров и Мария Кучина, Вера Ребрик, Ксения Аксьонова и Вера Рудакова", "date": "2017.06.20", "title": "Правилата за участие на руски лекоатлети на световното ще бъдат обявени на 1 юли"}
{"url": "http://www.dnevnik.bg/sviat/2017/06/20/2992921_ubit_e_glavniiat_mjuftiia_na_isliamska_durjava_obiavi/", "text": "Предвожданата от САЩ коалиция срещу \"Ислямска държава\" съобщи във вторник, че е убила Турки ал Бинали, самообявил се за главен мюфтия на групировката. Това е станало във въздушен удар на 31 май.Бинали бе един от най-известните проповедници на терористичната организация и редовно се появяваше в пропагандни видео послания. Той бе поставен под санкции на САЩ заради това, че помага да се вербуват чуждестранни бойци за \"Ислямска държава\".По-рано днес Генадий Гатилов, зам.-министърът на външните работи на Русия, заяви, че Москва не може да потвърди, че приблизително по същото време руска бомбардировка край Ракка е убила лидера на \"Ислямска държава\" Абу Бакр ал Багдади.Руските военни съобщиха, че вероятно са ликвидирали Ал Багдади при унищожаването на събралите се лидери на групировката. САЩ коментираха, че не могат да потвърдят дали това е вярон, а западни и иракски официални лица се отнесоха скептично към поредното съобщение за смъртта на лидера.Коалицията, подкрепяна от САЩ, обяви във вторник, че е обкръжила ислямистите от организацията в Стария град на иракския град Мосул.Битката за последните части от града, който бе своеобразна столица ва \"Ислямска държава\" в Ирак, се превръща в най-кръвопролитната в продължаващата осми месец офанзива.", "date": "2017.06.20", "title": "Убит е \"главният мюфтия\" на \"Ислямска държава\", обяви коалицията, предвождана от САЩ"}
{"url": "http://www.dnevnik.bg/sviat/2017/06/20/2992868_sasht_sankcioniraha_nai-goliamata_ruska_chastna_voenna/", "text": "Съединените щати разшириха списъка на санкционираните руски компании и физически лица с още 38 имена заради дейността им в Украйна.Добавени са 19 души и 19 компании, съобщи Министерството на финансите във Вашингтон, което отговаря за режима на санкции. Тази стъпка е \"съгласувана с ангажимента на САЩ да търси дипломатически път за разрешаване на кризата в Украйна и съдействие за връщането на Крим в състава на Украйна\", се казва в официалното съобщение. \"Санкциите на САЩ, свързани с Крим, няма да бъдат отменени, докато Русия не прекрати окупацията на полуострова\".Решението идва точно в момента, когато в Белия дом се състоя първата среща между президентите Доналд Тръмп и Петро Порошенко.Сред тях е  и Дмитрий Уткин, който е смятан за неин ръководител. Бойците, които тя събира и обучава, са смятани за наемници - а в Украйна и за терористи - и медиите в Русия твърдят, че те действат и на места като Сирия и Либия.В съобщението на Вашингтон не се посочва къде е разположена \"Вагнер\", нито кои са свързаните с нея лица, но се казва, че тя е взела участие във военния конфликт в Източна Украйна.\"Вагнер\" е псевдоним на , преминал през 2013г. в запас след като е командвал разположеният в Псковска област Отряд 700 на спецназ на Главното разузнавателно управление на Министерството на отбраната на Русия. Руските медии твърдят, че той има опит и в компанията Moran Security Group, работила срещу сомалийските пирати.Ограничителните мерки обхващат вече и бизнеса на. Става дума за Concord-catering и Concord Management and Consulting. Пригожин, който отдавна се познава с руския президент още от времената му на зам.-кмет на Санкт Петербург, стана мултимилионер основно благодарение на поръчки за изхранване на армията, администрацията, детски градини и училища.Освен това името на Пригожин се свързва с т.нар. руска \"фабрика за тролове\", превърнала се в национално-патриотичен медиен холдинг, по-четен от държавната агенция РИА \"Новости\". Той вече е в списъка със санкции от декември 2016г., но като физическо лице.", "date": "2017.06.20", "title": "САЩ санкционираха най-голямата руска частна военна компания и \"готвача на Путин\""}
{"url": "http://www.dnevnik.bg/sport/2017/06/20/2992950_federer_potegli_s_ekspresna_pobeda_po_putia_kum_deveta/", "text": "Роджър Федерер започна с победа участието си в турнира от категория \"АТП 500\" в Хале. Швейцарецът, който е носител на рекордните осем титли в германския град, имаше нужда от едва 52 минути, за да се справи с японеца Юичи Сугита.Федерер пласира осем аса, спечели 90% от точките след вкаран първи сервис и се наложи с 6:3, 6:1. Той направи пет пробива от 13 възможности и даде само един шанс на влезлия в турнира като \"щастлив губещ\" от квалификациите Сугита.35-годишният швейцарец можеше да запише дори по-бърза победа. Във втория сет той водеше с 5:0 и 40:0 при свой сервис, но пропиля три мачбола и позволи да се стигне до първата и единствена точка за пробив в подаванията му. Сугита, който заема 66-ото място в световната ранглиста, се възползва и спря серията на съперника. Още в следващия гейма обаче 28-годишният японец отново допусна пробив, което сложи край на двубоя.Федерер постигна победа №1100 в професионалния тенист. Рекордьорът по титли от Големия шлем стигна тази граница в рамките на едва 1347 мача. Повече спечелени срещи в историята на тениса има единствено американецът Джими Конърс - 1256. Федерер записа първа победа на тревни кортове през 2017 г., след като преди седмица Във втория кръг в Хале швейцарецът ще се изправи срещу представителя на домакините Миша Зверев, който отстрани чешкия квалификант Лукаш Лацко след успех с 6:4, 6:4.Маестрото се нуждае от още две победи в Хале, за да си гарантира място сред поставените в топ 4 на \"Уимбълдън\" (3-16 юли). ", "date": "2017.06.20", "title": "Федерер потегли с експресна победа по пътя към девета титла в Хале"}
{"url": "http://www.dnevnik.bg/sport/2017/06/20/2992892_francuzin_se_kandidatira_za_shef_na_koloezdeneto_i/", "text": "Президентът на европейския колоездачен съюз Давид Лапартиен ще се кандидатира за шефското място в световната централа. 44-годишният французин ще се изправи срещу настоящия президент на световния колоездачен съюз (UCI) Браян Куксън.Британецът Куксън, който зае поста през 2013 г., среща доста критика по време на своя мандат, белязан от допинг скандали. В същото време неговият по-млад съперник и вицепрезидент обещава \"радикални промени\".\"Колоезденето е страст за мен и аз съм го демонстрирал с визията си години наред. Никой не може да оспори моите постижения и лидерските ми качества. Напълно отдаден съм да направя спорта адекватен на 21 век\", каза Лапартиен в обръщение на личния си сайт.Французинът се кандидатира за президентските избори само 24 часа преди изтичането на крайния срок за подаване на документи.\"Задачата ми е да върне уважението към колоезденето и към съюза. Ние трябва да повишим влиянието си в олимпийското движение\", добави той.Лапартиен обещава безкомпромисна борба допинга,  или манипулиране на резултати чрез залози.В последните години авторитетът на колоезденето се срина заради поредица от допинг скандали. В момента един от  постоянно е разследван заради съмнителни медицински пакети, а UCI не успява да се справи с изчистване името на спорта.Изборите за нов президент на световния колоездачен съюз ще се проведат на 21 септември по време на световното първенство в Норвегия.", "date": "2017.06.20", "title": "Французин се кандидатира за шеф на колоезденето и обеща радикални промени"}
