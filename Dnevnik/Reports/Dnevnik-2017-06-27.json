{"url": "http://www.dnevnik.bg/sport/2017/06/27/2996811_kralev_i_turskiiat_poslanik_obiaviha_planove_za/", "text": "Спортният министър Красен Кралев проведе работна среща с посланика на Турция в България Сюлейман Гьокче. Основната тема на разговора е била засилването на сътрудничеството между двете страни в областта на младежта и спорта. Срещата се е състояла по инициатива на Кралев, съобщиха от пресслужбата на министерството. Двамата са обсъдили възобновяването на дейностите по подписването на Меморандум за разбирателство и сътрудничество в областта на младежта и спорта между България и Турция.Кралев заяви, че документът е изключително необходим, защото ще спомогне за укрепването на приятелските взаимоотношения и сътрудничеството между двете страни.\"По този начин ще насърчим и развитието на програми за младежки и спортен обмен, както и за социален туризъм по отношение на младежта в страните ни, което е в интерес на България и на Турция\", каза още спортният министър.Гьокче е изразил готовност от турска страна да се възобновят процесите по подписване на меморандума. Двамата с Кралев са обменили \"добри идеи за развитието на спорта в България и Турция\", а освен това са обсъдили бъдещи съвместни инициативи.Посланикът и спортният министър са изтъкнали необходимостта да бъдат инициирани по-тесни връзки между спортните клубове на двете страни. По думите им това би спомогнало както за добрата комуникация между клубовете, така и за задълбочаването на връзките между България и Турция. ", "date": "2017.06.27", "title": "Кралев и турският посланик обявиха планове за насърчаване на спортния обмен и социалния туризъм"}
{"url": "http://www.dnevnik.bg/sviat/2017/06/27/2996699_edi_rama_-_albanskiiat_hudojnik_koito_preobrazi_tirana/", "text": "Албанският премиер Еди Рама изпъква сред другите политици от Балканите. И то не с двуметровата си височина. Има и други регионални . Като любимия враг на Рама, сръбския президент Александър Вучич.Това, което откроява Рама от колегите му, е животът му извън политиката. Докато много от тях са прекарали в политиката целия си живот, 52-годишният Рама е преподавал изкуство, живял е като художник в Париж, за кратко е играл баскетбол в националния отбор на Албания и е бил продемократичен активист в суровата, понякога насилствена местна политика.Той буквално преобрази албанската столица Тирана по време на десетгодишната си работа като кмет, обича да пуска шеги и се облича небрежно. Някои биха казали колоритно.Роденият в Дуръс Рама се отдава на кариерата на художник, след като завършва академията в Тирана. По-късно преподава изкуство в университета, но заминава да работи в Париж през 1994 г., четири години след като изолационисткият комунистически режим пада подобно на другите такива режими в Европа.Влиза във високата политика на 35 години, приемайки изненадваща покана на тогавашния премиер социалист Фатос Нано да се присъедини към новия му кабинет като министър на спорта и културата през 1997 г. Но Рама всъщност пробива като кмет на Тирана - от 2000 до 2010 г. - с неговата кампания \"чисто и зелено\" невзрачният и безцветен град придобива ново красиво лице, печелейки международно признание. Той постави на карта бъдещето си на , като каза, че се нуждае от втори мандат, за да довърши реформите за издигане на Албания, някога най-бедната и според разпространените схващания най-корумпираната страна.Албания е част от НАТО, но трябва да подобри  и върховенството на закона, за да започне преговори за членство в Европейския съюз. Но Рама не се фокусира върху това, след като от резултатите на изборите стана ясно, че . Той се обърна към \"Фейсбук\", като благодари на поддръжниците си за победата и - защото обича нещата с колорит - украси цялото съобщение с емотикони. /БТА", "date": "2017.06.27", "title": "Еди Рама - албанският художник, който преобрази Тирана и два пъти стана премиер"}
{"url": "http://www.dnevnik.bg/bulgaria/2017/06/27/2996776_pensionerite_raboteshti_na_svobodna_praktika_triabva/", "text": "Пенсионерите, упражняващи свободна професия, ще продължават да плащат здравни осигуровки. Това реши днес Конституционният съд като отказа да отмени текстовете от Закона за здравното осигуряване, които ги задължават да ги внася, информира \"\".Решението е взето единодушно от конституционните съдии.Делото беше образувано по искане на тричленен състав на Върховния административен съд (ВАС) за обявяване за противоконституционна на разпоредба от Закона за здравното осигуряване в частта ѝ за упражняващите свободна професия или занаятчийска дейност пенсионери. Повод за сезиране на конституционните съдии стана дело на адвокат пенсионер от Варна. Тя оспорва в съда ревизионен акт на Националната агенция за приходите, с който са ѝ начислени около 1 800 лв. за здравни вноски, които тя не е превеждала от 2009 г. до 2012 г.Пред конституционните съдии магистратите от ВАС изтъкнаха, че пенсионерът, упражняващ свободна професия, вече е здравноосигурен и всъщност не получава нищо насреща срещу тези нови вноски, които прави.Според тримата върховни съдии здравните вноски на пенсионерите, упражняващи свободна професия, всъщност са данък, защото срещу изпълнението им не стои никакво право. И посочиха в искането си до контитуционния съд, че пенсионерите вече са допринесли в значителна степен за набирането на фондовете, от които се заплащат здраво-осигурителните услуги. \"Задължението за тези лица да продължават и след този момент да допринасят за набирането на здравно-осигурителните фондове, в зависимост от това дали продължават да работят изглежда непропорционално и дори несправедливо\", аргументираха се те.Конституционните съдии обаче не са видели противоречие с Конституцията и са отхвърлили искането им. Очаква се мотивите да станат известни по-късно, тъй като решението още не е публикувано.", "date": "2017.06.27", "title": "Пенсионерите, работещи на свободна практика, трябва да плащат здравни осигуровки"}
{"url": "http://www.dnevnik.bg/gradska_sreda/2017/06/27/2996817_desetki_protestiraha_sreshtu_demontiraneto_na/", "text": "Със символична жива верига десетки протестираха срещу предвиденото демонтиране на паметника \"1300 години България\" пред Националния дворец на културата. Столичната община все още не е обявила конкретната дата за премахването на монумента, но по думите на кмета на кмета на София Йорданка Фандъкова.Първоначално . За сметка на това днес дойдоха достатъчно защитници на паметника, за да могат да го обградят от всички страни. На протестиращите бяха раздавани плакати с надписи \"Тоз, който падне в бой за свобода, той не умира\", \"Ние сме във времето и времето е в нас\" и \"Върви народе възродени\". Същите текстове са били изписани върху плочите на творбата на Валентин Старчев.Според тях демонтирането на паметника било \"варварство срещу историята\", п. Основният мотив за недоволството им срещу решението на Столичната община е, че според тях няма реална причина за премахването на монумента. Като допълнителен аргумент, които някои от тях изтъкнаха, е че все още няма проект за \"каквото и да било, което да бъде изградено на мястото на \"1300 години България\".Със свое решение от 2014 г. Столичният общински съвет определи демонтирането на паметника, като на негово място да бъде възстановен мемориала на Първи и Шести пехотен полк. Според много от протестиращите този мемориал не е бил на същото място, на което в момента се извисява 35-метровата творба на Старчев.", "date": "2017.06.27", "title": "Десетки протестираха срещу демонтирането на паметника \"1300 години България\""}
{"url": "http://www.dnevnik.bg/sport/2017/06/27/2996832_ruskata_antidopingova_agenciia_poluchi_razreshenie_da/", "text": "Руската антидопингова агенция (РУСАДА), чиято акредитация беше отнета през 2015 г. заради , получи разрешение да планира и координира тестове отново. Засега това ще става само под специален надзор от експерти на британската антидопингова агенция (UKAD).Това е първата голяма крачка към възстановяването на правата на РУСАДА. Тя дойде малко повече от месец, след като Русия изпълни искането на световната антидопингова агенция (WADA) и .WADA обяви днешното си решение като крайъгълен камък за руската антидопингова система. От агенцията изразиха задоволство, че РУСАДА е изпълнила и четирите изисквания, които й бяха поставени.Първите две бяха изпълнение през май - да се осигури достъп до пробите от биологичните паспорти на руските спортисти и да се назначи независим председател като \"ключова стъпка в създаването на силна, независима и прозрачна система за борба с употребата на допинг в Русия\".Другите две бяха руската антидопингова агенция да внедри политика срещу потенциални конфликти на интереси в организацията и да бъдат отворени т.н. \"затворени градове\" за допинг контрол в страната.\"Това е крайъгълен камък за възстановяването на акредитацията на РУСАДА, но тепърва има още какво да се направи. Това обаче е важна крачка напред и ние силно окуражаваме Русия да продължи усилията си в интереса на чистите спортисти по целия свят\", заяви президентът на WADA Крейг Рийди.Подновяването на самостоятелната дейност на РУСАДА е считано за ключова стъпка към отмяна на забраните за международно участие на руските лекоатлети и руските параолимпийци.\"Ние се стремим да изградим силна и независима антидопингова агенция, която, надявам се, ще спечели уважението и признанието на своите колеги\", заяви бившият спортен министър и понастоящем вицепремиер на Русия Виталий Мутко.Мутко, който е съветник по спортните въпроси на президента Владимир Путин, определи днешното решение на WADA като \"много важна стъпка\" за руската антидопингова система. Забраната на Русия за участие в международни лекоатлетически състезание няма да бъде вдигната поне до ноември. След като бяха изключени от олимпийските игри в Рио де Жанейро, руските лекоатлети ще пропуснат и световното първенство в Лондон през август, освен ако не подадат заявка да се състезават под неутрален флаг и бъдат одобрени от IAAF.До момента 15 руснаци получиха подобно разрешение.  за участието на руски атлети в шампионата в английската столица. ", "date": "2017.06.27", "title": "Руската антидопингова агенция получи разрешение да тества проби под надзор"}
{"url": "http://www.dnevnik.bg/politika/2017/06/27/2996826_s_borshosh_imame_razlichiia_po_upravlenieto_na/", "text": "Директорът на НДК Мирослав Боршош и министърът по европейското председателство Лиляна Павлова имат различни концепции за това как се управляват публични средства. Това написа в профила си във \"Фейсбук\" Лиляна Павлова след проведена по-рано днес среща при премиера Бойко Борисов. След нея се разбра, че , а негов принципал става Министерството на културата.Самият, че е спечелила българската култура.Министър-председателят даде възможност на всеки да представи своята гледна точка. Моята с решението за освобождаването на Мирослав Боршош като изпълнителен директор на НДК, базирана на документи и констатации от предварителния одитен доклад и други проверки. По време на срещата стана ясно, че с г-н Боршош имаме огромни различия за начина, по който се управлява публичният ресурс в частта за ремонта на НДК като сграда за българското председателство. Винаги съм държала и настоявала за максимално прозрачно и в ускорени темпове продължаване на ремонта на НДК. Това обяснява още Павлова.По-рано бе заявено нейно интервю пред БиТиВи, но то не се състоя, а водещата не обясни нищо за това. Анонсът за ексклузивно интервю с Павлова бе оповестен на сайта на телевизията в съдържанието на днешното издание \"Лице в лице\".На срещата Павлова подчертала, че не оспорва качествата на Боршош да привлича и превръща НДК в културен център, каквото е предназначението му. Но на срещата не успели да сближат позициите си по правилата и процедурите за разходването на публичните средства.\"Решението НДК да се върне там, където му е мястото – в Министерството на културата беше прието от всички участници в срещата.Благодаря на премиера Борисов, че с това решение даде възможност на екипа, с който работя да се фокусираме върху същинската работа по политическите приоритети и по подготовката и провеждането на председателството на България на Съвета на ЕС\", пише още Павлова.Тя уволни от поста Боршош в понеделник.", "date": "2017.06.27", "title": "С Боршош имаме различия по управлението на публичните средства, обяви Лиляна Павлова"}
{"url": "http://www.dnevnik.bg/bulgaria/2017/06/27/2996851_bulgariia_ne_pokriva_minimalnite_standarti_za_spirane/", "text": "Българското правителство не покрива изцяло минималните стандарти за елиминиране на трафика на хора, но прави значителни усилия в тази насока, се казва в тазгодишния доклад на Държавния департамент на САЩ, посветен на този проблем, съобщава БТА.Американското външнополитическо ведомство отбелязва усилията, положени от българските власти през отчетния период, включително разследването на повече случаи с трафик на хора с цел трудова експлоатация, оказването на подкрепа на жертви на трафик, приемането на национална стратегия за борба с тези престъпления за периода 2017-2021 г. и действията на правоохранителните органи срещу държавни служители и полицаи, станали съучастници в схеми за трафик на хора. Въпреки това правителството не демонстрира по-големи усилия, в сравнение с предишния отчетен период, казва Държавният департамент. Въпреки че общият брой разследвания и съдебни преследвания срещу трафикантите отчита леко повишение, съдилищата са осъдили по-малко трафиканти и са издали условни присъди за повечето от признатите за виновни. Капацитетът на правителството да осигури подслон и да предостави специализирани услуги на жертвите остава малък, предвид установения брой на пострадалите от това престъпление, допълва ведомството.Тъй като правителството е отделило достатъчно ресурси за план, който, ако бъде приложен, би бил достатъчен за покриване на минималните стандарти, България няма да бъде понижена в Група 3, както би следвало по силата на Закона за защита на жертвите на трафик, а ще остане в списъка за наблюдение към Група 2 за трета поредна година, се казва в доклада, публикуван на уебсайта на Държавния департамент.Към страната ни се отправят няколко препоръки, включително да положи повече усилия в разследването, съдебното преследване и осъждането на трафиканти, особено в областта на трафика на хора с цел трудова експлоатация, да дава ефективни присъди в затвора на признатите за виновни лица и да оказва повече помощ на жени и деца, станали жертви на трафик.България е източник и в по-малка степен транзитна страна и крайна дестинация за мъже, жени и деца, жертви на трафик с цел сексуална и трудова експлоатация. Български жени и деца са жертва на трафик с цел сексуална експлоатация в страната, в Европа и Близкия изток. Български мъже, жени и деца са подлагани на принудителен труд в други европейски страни и Израел, основно в селското стопанство, строителството и сектора на услугите.Български деца и възрастни са принуждавани да просят и да извършват дребни кражби в България, Гърция, Италия, Словения, Швеция и Обединеното кралство. Румънски момичета стават жертви на секстрафик в България. Корупцията в правителството създава условия, в които е възможно извършването на такива престъпления и длъжностни лица са разследвани за предполагаемо участие в трафик, казва Държавният департамент в заключение в частта си за България.", "date": "2017.06.27", "title": "България не покрива минималните стандарти за спиране трафика на хора, обяви Вашингтон"}
{"url": "http://www.dnevnik.bg/sport/2017/06/27/2996840_suotbornik_na_kontador_e_hvanat_s_eritropoetin_dni/", "text": " съобщи във вторник, че колоездачът на \"Трек-Сегафредо\" Андре Кардосо е със спрени състезателни права. Португалецът е дал положителна проба за еритропоетин (ЕПО) при извънсъстезателен тест на 18 юни.Колоездачът има право да поиска отваряне на Б-пробата според антидопинговите правила на UCI, но наказанието го вади от участие в \"Тур дьо Франс\".Португалецът, който е на 32 години, беше заявен в окончателния списък на \"Трек-Сегафредо\" за най-престижното колоездачно състезание, което започва в събота в Дюселдорф. Той трябваше да е един от ключовите помощници на Алберто Контадор в планинските етапи.\"Допинг контролът беше извършен от Колоездачната антидопингова фондация (CADF) - независимият орган, упълномощен от UCI да отговаря за определянето и прилагането на стратегия в борбата с допинга\", съобщиха от колоездачния съюз. И допълниха, че няма да коментират повече случая до приключването му.Това е втори подобен случай преди голяма обиколка през този сезон. Ден преди старта на , Стефано Пираци и Никола Руфони от \"Бардиани\" бяха спрени от участие. Те дадоха положителни проби за хормон на растежа. По-късно отборът уволни и двамата колоездачи.", "date": "2017.06.27", "title": "Съотборник на Контадор е хванат с еритропоетин дни преди \"Тур дьо Франс\""}
{"url": "http://www.dnevnik.bg/politika/2017/06/27/2996835_i_inspektoratut_na_voennoto_ministerstvo_shte/", "text": "Министърът на отбраната Красимир Каракачанов е ангажирал инспектората на ведомството в проверка за фактите и решенията, взети за покупката на нов изтребител. Това обяви самият той пред Би Ти Ви. Становището на вътрешната проверка на министерството се очаква до четвъртък.Преди няколко дни ГЕРБ поиска парламентарна комисия да проучи обстоятелствата по конкурса.Има три участника в съревнованието и от тях – \"Грипен\", италианския \"Еврофайтър\" и Ф-16. Тъй като комисията на 29 март е излязла с предложение до Министерския съвет, прието от тогавашния Министерски съвет, то ние заварваме положение, с което трябва да се съобразим\", обясни Каракачанов.Парламентарната комисия ще установи как Ф-16 е отпаднал от конкурса и какви са мотивите. \"Това са много пари и данъкоплатеца се интересува как ще се похарчат\", добави той.Вицепремиерът посочи още, че решението на служебния кабинет не предопределя избора на самолет, а дава възможност сегашното правителството да започне разговори с класираните двама от трима участници. \"Това са 1.5 млрд на данъкоплатеца. Нищо не ме смущава мен, но да не се смущава обществото. Въпреки че решението е взето от правителство във време без действащ парламент\", уточни той. Има възможност и в хода на разговорите параметри от офертите са се променят.Като грешка той посочи, че Външното министерство е трябвало да информира участниците в конкурса за резултатите, но не го е направило.Каракачанов заяви, че \"Грипен\" е нов самолет и са предложили изгодни условия, а и пилотите предпочитат нов самолет.Смятам, че не бива да разделяме видовете въоръжени сили, обяви още Каракачанов. \"Проблемите в сухопътните сили не са по-малки от флота или въздушните. Имат въоръжение на над 30 години\", каза той.Според него проектите за модернизация трябва да се движат заедно и затова се предлага на Народното събрание да се разсрочат плащанията за по-дълъг период.", "date": "2017.06.27", "title": "И инспекторатът на военното министерство ще проверява решението за \"Грипен\""}
{"url": "http://www.dnevnik.bg/bulgaria/2017/06/27/2996841_ekiput_na_radev_ne_dopusnal_cvetanov_i_drugi_politici/", "text": "Зам.-председателят на ГЕРБ и шеф на парламентарната група на партията Цветан Цветанов, заедно с други политици, не е бил допуснат на срещата на президента Румен Радев с кмета на Свищов Генчо Генчев. Това се разбра след среща в града по повод 140 г. от освобождението му от турско робство.По-рано днес от Горна Оряховица президентът Радев се изказа остро по адрес на Цветанов заради изказаната от него теза, че вече има достатъчно съмнения, че президентът Радев е защитил решението за купуване на шведски изтребители \"Грипен\".На срещата освен Цветанов не са били допуснати още областният управител на Велико Търново Любомира Попова, заместник-областният управител Детелина Борисова, председателят на Националното сдружение на Общините и кмет на Велико Търново Даниел Панов, както и народният представител от ПГ на ГЕРБ Станислава Стоянова. За това съобщи, цитиран от агенция \"Фокус\", Кристиян Кирилов, председател на Общински съвет – Свищов.\"Останахме изненадани\", заявява Кирилов. Той уточни, че като председател на Общинския съвет е участвал на срещата, а на нея са били обсъждани проблеми на община Свищов, които касаят града и общината – пътна инфраструктура, болнични заведения и др.По-късно, отново цитиран от \"Фокус\", Цветанов коментира, че това е станало по решение на президента и неговия екип. Не смятам, че в днешния ден, когато празнуваме 140 години от Освобождението на първия български град, трябва да обръщаме внимание на подобен подход и решения, които взима президентската институция, допълва Цветанов.Не смятам, че в днешния ден, когато празнуваме 140 години от Освобождението на първия български град, трябва да обръщаме внимание на подобен подход и решения, които взима президентската институция.На въпрос било ли е обяснено каква е причината за недопускането му на срещата, той коментира: \"Не, разбира се. Подобни срещи са правени и в други градове, когато има засичане с президентската институция. Мога да дам за пример Враца на 1 юни. Тогава имаше подобна работна среща, на която присъстваше и кметът и областният управител, на която имаше градивен разговор, даващ възможност за търсене на решения на поставените въпроси\".", "date": "2017.06.27", "title": "Екипът на Радев не допуснал Цветанов и други политици на среща с кмета на Свищов"}
{"url": "http://www.dnevnik.bg/sport/2017/06/27/2996816_dujd_otloji_starta_na_pironkova_v_iistborn_za_sriada/", "text": "Дъжд отложи двубоя на Цветана Пиронкова срещу румънката Моника Николеску от тенис турнира в Ийстборн. Заради валежите, които продължиха през целия ден, нито един от предвидените за вторник мачовете не се изигра.Всички срещи бяха преместени за сряда, така че утре ще се изиграят общо 45 мача при мъжете, жените и двойките. Мачът на Пиронкова е насрочен първи на корт и ще започне в 12.30 ч. българско време, ако метеорологичните условия позволяват. Пиронкова отпадна във втория кръг на квалификациите, но влезе в основната схема като \"щастлив губещ\" заради отказването на Петра Квитова. Освен това чехкинята беше поставена под №13, което прати българката директно във втория кръг на турнира.Двубоят между Пиронкова и Никулеску беше втори в програмата на корт №4, а след това беше преместен първи на корт №5.Надеждите на организатори и зрители да видят тенис днес угаснаха окончателно около 19.00 часа.Само три мача при мъжете и два при жените започнаха, като в тях бяха изиграни общо едва 11 гейма.Двубоят на водача в основната схема на мъжката надпревара Новак Джокович и канадския квалификант Вашек Поспишил беше спрян след един гейм, спечелен от сърбина.Същото се случи и в срещата между Томас Фабиано и Франко Скугор. Раян Харисън и Миша Зверев се оттеглиха при 2:1 за американеца.При същия резултат бяха прекъснати мачовете Симона Халеп - Инин Дуан (1:2) и Светлана Кузнецова - Мона Бартел (1:2).", "date": "2017.06.27", "title": "Дъжд отложи старта на Пиронкова в Ийстборн за сряда"}
{"url": "http://www.dnevnik.bg/sport/2017/06/27/2996657_elica_kostova_postigna_pobeda_v_kvalifikaciite_na/", "text": "Българската тенисистка Елица Костова постигна победа с 6:4, 6:1 срещу Лю Фандзоу в квалификациите на . Китайката, която беше поставена под №14 в пресявките, издържа на корта 54 минути.Във втория кръг на квалификациите Костова ще се изправи срещу Ирина Фалкони. Американката победи Тара Муур от Великобритания със 7:5, 6:2.Друга българска тенисистка - Изабелла Шиникова, отпадна на старта, след като загуби с 4:6, 1:6 от Катинка фон Дайхман от Лихтенщайн във втория приключил за деня двубой.По-късно днес в първия квалификационен кръг в надпреварата ще играе и Виктория Томова, която ще се изправи срещу Луксика Кумхум от Тайланд.", "date": "2017.06.27", "title": "Елица Костова постигна победа в квалификациите на \"Уимбълдън\""}
{"url": "http://www.dnevnik.bg/sport/2017/06/27/2996853_bulgariia_stana_balkanski_shampion_po_voleibol_pri/", "text": "Българският национален отбор по волейбол до 17 години стана шампион на Балканите. Съставът, воден от Драган Иванов, триумфира след победа над Сърбия с 3:1 във финала на балканското първенство, което се проведе в Стара Загора.Българските волейболисти загубиха драматично първия гейм с 25:27, но спечелиха по безапелационен начин следващите три части - 25:17, 25:18 и 25:14. Мачът, който се игра в спортната зала \"ДЗУ\", продължи близо два часа.Алберт Албаадж беше най-резултатен за българския отбор с 16 точки. Самуил Вълчинов добави 13 точки, Денис Карягин се отчете с 10, а Николай Захариев завърши с девет. В състава на Сърбия над всички беше Александър Зарич с 16 точки.Балканидата беше генералната репетиция преди европейското първенство при 17-годишните, което ще се проведе от 3 до 11 юли в Турция. Българският отбор е сочен за един от претендентите за място сред медалистите.В битката за бронзовите медали Турция победи Босна и Херцеговина с 3:1 (25:23, 25:13, 20:25, 25:19 ). Румъния разби Молдова в спор за петото място - 3:0 (25:18, 25:17, 25:16), а Черна гора зае седмата позиция след успех над Македония с 3:0 (25:23, 25:18, 25:22).", "date": "2017.06.27", "title": "България стана балкански шампион по волейбол при 17-годишните"}
{"url": "http://www.dnevnik.bg/sport/2017/06/27/2996633_ljubovna_istoriia_-_bremennata_serena_uiliams_pozira/", "text": "\"Това е любовна история\". С тези думи започва водещият материал в новия брой на Vanity Fair, посветен на Серена Уилямс. Американската тенисистка, която очаква първото си дете, позира гола на корицата на списанието.\"Ако бях мъж, нямаше да има никакви въпроси\", казва Уилямс по темата с това дали е най-добрият спортист за времето си. Рекордьорката по титли от Големия шлем с 23 купи спечели последната си значима титла в Australian Open през януари, когато вече е била бременна.Тя разбрала, че ще има дете два дни преди началото на турнира в Мелбърн. Според разказа си след първия положителен тест си направила още пет.\"О, Господи, не може да бъде. Трябва да играя в турнир. Как ще играя в Australian Open? Планирах да спечеля \"Уимбълдън\" тази година\", казала Уилямс.Американката говори и за любовта си към годеника си Алексис Оханян, съосновател на Reddit. Тя посочва, че е очаквала предложението за брак.\"Знаех, че предстои. Казвах си: \"Серена, готова си. Това е, което искаш.\"\"Тя е повече от забележителен състезател по тенис, въпреки че всички суперлативи са безсмислени\", посочва Vanity Fair.Уилямс казва, че ще се върне в игра след раждането, защото \"не смята, че историята й е приключила\".", "date": "2017.06.27", "title": "\"Любовна история\" - бременната Серена Уилямс позира гола за Vanity Fair"}
{"url": "http://www.dnevnik.bg/sport/2017/06/27/2996101_ispanskiiat_kluben_futbol_otchete_rekordna/", "text": "Испанското футболно първенство отчете рекордна посещаемост в Примера и Сегунда дивисион. На мачовете от първите две нива през изминалия сезон са присъствали 14 052 134 зрители, показват данните, публикувани в Fcbusiness.Увеличението е с 38 035 спрямо досегашното най-добро постижение от година по-рано. Ръстът в сравнение със сезон 2013-14 e близо 9%.Рекордите не спират дотук с увеличението на общата посещаемост. От 70.92% на 71.51% нараства заетостта на пълния капацитет на стадионите в Примера дивисион. Увеличават се също и притежателите на сезонни карти и броят на продадените билети.Въпреки че тези числа са рекорд за първото ниво на испанския футбол, то не е най-посещаваното първенство в Европа за изминалия сезон. Германската Бундеслига е с най-висока средна посещаемост с 41 527 зрители. След това е Висшата лига на Англия с 35 805, следвана от Примера дивисион с 28 167.Висшата лига е посетена от 13 605 946 души, което е 95.1% от капацитета на стадионите. Бундеслигата има общо 12 707 433, но отборите в нея са 18 - с два по-малко от Англия и Испания.", "date": "2017.06.27", "title": "Испанският клубен футбол отчете рекордна посещаемост"}
{"url": "http://www.dnevnik.bg/biznes/imoti/2017/06/27/2977888_kakvi_jilishta_se_tursiat_mozuk_i_tejuk_trud/", "text": "Алън А. Милн, \"Мечо Пух\". Както казва любимият детски литературен герой, трябва тежък труд, но преди това - ум, за да се сдобиеш с истински уютен дом, приветлив и отвътре, и отвън, при това на място, където \"наистина е много по-добре\" - в литературното произведение става дума за полянката, която е на завет, а не от онази страна на горичката, откъдето вятърът би могъл да я издуха.Според експертите, до които \"Дневник\" се допита, българските кандидат-купувачи вече отговарят на първото условие, формулирано от героя на Милн.Клиентите умеят да отсяват качественото от некачественото и са малко предприемачите, които биха си позволили некачествено строителство, коментира арх. Марин Бакалов от \"Мактер консулт\" ЕООД. По думите му, преди да предприемат покупка, хората проверяват възможностите на строителя, на предприемача, следят кой е проектирал сградата. \"Преди да купят от вас искат да видят какво друго са направили и с какво качество са го предали, искат всички параметри да бъдат записани в договорите\", каза той. Според Георги Павлов, изпълнителен директор на \"Адрес\", купувачите поставят на първо място броя на стаите, а не квадратурата. В моментите на икономически възход търсенето се преориентира от двустайни към тристайни апартаменти, както е сега, докато в кризата е обратното.Мнението му се споделя и от Младен Митов от \"Явлена\". \"В момента хората си правят преценка какво жилище им върши работа и делът на тристайните се увеличава все повече и повече. Пример за това са младите семейства, които планират дете и когато си купуват жилище, те искат стаята за целта да е в наличност\". Двустайните апартаменти се купуват по-скоро от сами хора или двойки. Все пак всичко зависи от финансовите възможности, но делът на двустайните спрямо тристайните намалява. Преодолян е и уклонът да се купуват едностайни жилища с идеята, че може при нужда по-лесно да се продадат на студенти.Строителите също споделят, че в момента основно се търсят тристайни жилища за собствени, а когато покупката е с инвестиционна цел двете стаи са за предпочитане. Това е и заради разбирането, че в бъдещ момент те по-лесно може да бъдат продадени.Локацията е един от водещите критерии при избор на дом, каза Георги Павлов от \"Адрес\". За купувачите е важно кварталът да отговаря на личната им представа за престиж. Това не непременно трябва да е нещо луксозно, а просто човек да вижда себе си на конкретното място. Така два съседни квартала могат да се окажат с различен статут, при това без да има транспортна разлика. Ясно е, че хората, които искат да живеят в една част на града, са различни от тези, които искат да живеят в друга част на града, допълва арх. Бакалов.Важно е как изглежда самото жилище, сградата като цяло, общите части какви са, какво има около нея, в какво състояние е градинката наблизо и др., продължи Павлов от \"Адрес\".Според експертите обаче наличието на метро в близост до жилището се надценява, а в действителност не е значим фактор за покупка. \"Може да има спирка наблизо, но ако жилището не е в добро състояние, няма да се купи\", коментира Младен Митов, пазарен анализатор в \"Явлена\", според когото тежестта на метрото в преценката е не повече от 5-10%. Така например много млади хора, които не са от София, но си намират работа в компаниите в бизнес парка в \"Младост\", търсят жилища само там, но не защото има метро, а защото е близо до работата им.Според наблюденията на \"Адрес\" значението на метрото преразпределя ценността на имотите вътре в самите квартали. Например в \"Люлин\" печелят тези микрорайони, които са близо до линията.При избора на жилище за кандидат-купувачите е важно как изглежда то, сградата като цяло, общите части какви са, какво има около нея, в какво състояние е градинката наблизо и др., каза Митов.Повишаване на енергийната ефективност на сградите, \"борба\" за кубатура вместо квадратура са новите тенденции в жилищното предприемачество, отбеляза  управителят на строително-инвестиционния холдинг \"Планекс\" Пламен Андреев на организирана от \"Градът.бг\" през майКлиентите търсят по-добра среда на живот, единодушни са строителите. \"Модерният ползвател\", по думите им, е с по-високи изисквания както към визията на сградата, така и към функционалността на жилищното пространство, разпределението, оптимизирането на чистата жилищна площ, добрата осветеност, климатичен комфорт и шумоизолация, асансьорите, общите части. Има невероятен сблъсък между търсене и предлагане, тъй като вкусът на модерния клиент се разминава с наличните луксозни имоти на старата генерация. Ако за поколението на днешните пенсионери представата за луксозен имот в престижен район е стара кооперация около Докторската градина в София, за младото поколение е по-важно сградата да е нова, архитектурата й да е модерна и да има професионална поддръжка на общите части и прилежащите зелени зони, допълва  управляващият партньор в Unique Estates Весела Илиева.Освен това хората със свободни пари търсят качествени жилища в добри квартали, защото биха получили и лесно съфинансиране от банките, коментира пред \"Дневник\" Младен Митов от \"Явлена\".Купувачите все по-често искат да контактуват с проектанта, за да доразвият проекта си според техните желания и да им предостави дом, в който да се чувстват добре, отбеляза арх. Бакалов. Инвеститорът работи за клиентите си - малцина в 21 в. искат да слагат зеле в кацата си, един има две коли, друг не иска гараж, един иска кухнята му непременно да е отделна, защото обича да прекарва времето си там, друг иска по-широка спалня, защото я използва и за кабинет.Променят се и нагласите за изложението - докато преди се е ценяло южното и източното изложение, сега хората предпочитат прозорците на спалнята да гледат на север - през лятото е по-прохладно и без климатик, а през зимата така или иначе се отоплява.Днес, когато бизнесът до голяма степен се е прочистил от некомпетентни и външни за бранша хора, а гражданите възвръщат доверието си към строителите, предприемачите очакват намаляване на бюрокрацията и бумащината в полза на крайния потребител.\"Недостатъците на нормативната уредба или липсата на такава личат в отделните квартали на София и в облика на техните улици. Непрецизната нормативна уредба доведе до това в кв. \"Лозенец\" човек да не може да вземе завой с трабант и губи часове докато намери място за паркиране\", коментира арх. Марин Бакалов.Животът се развива по-бързо, отколкото нормативната уредба, затова тя трябва да задава само основни императивни правила и да даде повече свобода, коментира архитектът. Все повече ще се търсят жилища, които лесно да бъдат модифицирани според промяна в семейството на купувача или инвестиционните му намерения.", "date": "2017.06.27", "title": "Какви жилища се търсят: мозък и тежък труд"}
{"url": "http://www.dnevnik.bg/kultura/2017/06/27/2996241_sud_postanovi_ekshumaciia_na_tialoto_salvador_dali/", "text": "Мадридски съд постанови ексхумация на тялото на известния художник-сюрреалист Салвадор Дали, предаде Би Би Си. Делото е заведено от испанка, която твърди, че покойният от 1989 г. Дали е неин баща.Мария Пилар Абел Мартинез, родена в Хирона през 1956 г., претендира, че майка й имала тайна любовна афера с Дали през 1955 г. Според съдията в отсъствието на материал, който да бъде използван в теста за бащинство, останките на художника трябва да бъдат ексхумирани. Фондация \"Дали\", която управлява наследството му от името на държавата обяви, че ще обжалва решението.Известният сюрреалист е погребан под театъра-музей, построен по негови планове в родния му град Фигерес в Каталуня.По времето, в което испанката твърди, че майка й срещнала Дали, художникът вече е бил женен за музата си Гала. Двойката няма наследници.Ако Мартинез бъде призната за дъщеря на художника, тя ще може да ползва фамилното му име и ще има право на част от наследството му, но за това ще трябва да води допълнително дело, пишат испанските медии, цитирани от Би Би Си.", "date": "2017.06.27", "title": "Съд постанови ексхумация на тялото Салвадор Дали заради тест за бащинство"}
{"url": "http://www.dnevnik.bg/sviat/2017/06/27/2996199_hiliadi_turseshti_ubejishte_v_kanada_jiveiat_v_praven/", "text": "Хиляди нелегални мигранти, избягали в Канада, за да се спасят от мерките на американския президент Доналд Тръмп, са попаднали в правен вакуум. Бежанската система е претоварена. Хората нямат достъп до работни места и покрив над главата, децата им не могат да бъдат записани в училище.Обработването на молбите за убежище отнема повече време, отколкото когато и да било в последните пет години, показват данните на Борда за бежанците и имиграцията, с които агенция \"Ройтерс\" се е сдобила. Сроковете ще се удължат, след като до половината от всички 127 членове на борда бяха пренасочени да разглеждат стари случаи. Броят на закъснелите изслушвания се удвои между 2015 г. и 2016 г.Въпросните изслушвания са ключови за даване на правен статут в Канада, а без него хората трудно биха убедили някой да ги наеме на работа или да им даде жилище под наем, нито да получат студентска помощ или да приравнят дипломите си към канадските стандарти.Канадските власти вече бяха претрупани, преди 3500 търсещи убежище да потеглят към страната. Липсва им и човешка сила, за да проведат проверките за сигурност и изслушванията. Над 4500 изслушвания, планирани за първите четири месеца на 2017 г., са били отменени.Сега правителството се фокусира върху справянето с 24 000 души, включително хора, подали молбите си преди 2012 г. Това означава, че над 15 000 човека, поискали убежище тази година, ще трябват да чакат дори по-дълго.След като Канада въведе задължителен двумесечен срок през 2012 г. за взимането на решения, процедурата започна да отнема дори повече време. През 2017 г. средният срок е бил над 5 месеца, а през 2013 г. - три и половина.36-годишният Мохамед Дауд е подал молба в САЩ, но през февруари е отишъл в Канада заради слуховете, че ще започнат операции срещу мигрантите. Сомалиецът е живял и работил легално в Небраска, но се е побоял, че ще бъде депортиран. Изслушването му пред канадските власти на 8 май е било отложено. Няма нова дата. Докато чака, той получава близо 600 канадски долара социални помощи и дели стая в бежанско общежитие с още шестима други.Междувременно броят на задържаните мексиканци е скочил от декември насам, след като властите отмениха визовите изисквания за посетители от централноамериканската страна, показват документи, с които разполага агенция \"Ройтерс\".Арестуваните през първите пет месеца на 2017 г. са двойно повече от предишните две години взети заедно, показва статистиката на канадската гранична служба. 24 души са били задържани през ноември, а 331 през април. Броят на мексиканците, поискали убежище, е скочил четворно от ноември до март.В кампанията си премиерът Джъстин Трюдо обеща да отмени визовите изисквания, наложени от предишното правителство. Сега посетителите от Мексико могат да подадат молба онлайн за електронно разрешително за пътуване, а процесът отнема минути (скоро това ще важи и за ).", "date": "2017.06.27", "title": "Хиляди търсещи убежище в Канада живеят в правен вакуум"}
{"url": "http://www.dnevnik.bg/bulgaria/2017/06/27/2996202_preduprejdeniia_za_goreshtini_i_grumotevici_sa_v_sila/", "text": "Предупреждения за опасни горещини и гръмотевици са в сила в почти цялата страна днес, показва справка на сайта на Националния институт по метеорология и хидрология (НИМХ) при БАН.В 16 области е в сила жълт код за високи температури, а в 10 - за гръмотевици. Предупреждение за горещо време е издадено за Видин, Монтана, Враца, Плевен, Велико Търново, Русе, Разград, Силистра, Добрич, Ямбол, Хасково и Пловдив. Там ще бъде горещо, максималните температури ще са около и над 35 градуса. В областите Ловеч, Габрово, Благоевград и Кърджали е в сила, освен за горещини, и предупреждението за гръмоевична активност.Жълт код за гръмотевици е обявен за областите София-град, София-област, Перник, Кюстендил, Пазарджик, Смолян, Кърджали. Там се очаква след обяд и до полунощ даима валежи и гръмотевици.Жълтият код означава, че времето е потенциално опасно. \"Бъдете внимателни, следете актуалните прогнози за времето. Могат да се очакват малки проблеми при дейности на открито\", гласи предупреждението на метеоролозите.", "date": "2017.06.27", "title": "Предупреждения за горещини и гръмотевици са в сила в почти цялата страна"}
{"url": "http://www.dnevnik.bg/sport/2017/06/27/2996302_burabiia_reshil_da_si_trugne_ot_levski_zaradi_problema/", "text": "Полузащитникът Мехди Бурабия заяви, че е решил да си тръгне от \"Левски\" заради фенове на отбора. В основата са били грозните сцени след последната загуба с 0:3 от ЦСКА.Тогава фенове от сектор Б влязоха в конфликт с част от играчите, като им потърсиха сметка за лошото представяне. Самият Бурабия, който беше най-добрият за сините в дербито, също попадна във вълната от недоволство.\"Две години и половина съм в България и наистина гледах за нещо различно. Но основната причина да си тръгна беше проблемът с феновете. Това ме огорчи доста. Моето семейство беше на стадиона, родителите ми също\", каза Бурабия пред \"Нова телевизия\".Той обясни, че след инцидента не се чувства едно цяло с феновете. \"Все още харесвам \"Левски\", но може би едно-две глупави момчета развалят голямата история на клуба\", каза халфът.След мача с ЦСКА и инцидентите .Бурабия . Полузащитникът беше продаден, като според информация на \"Дневник\" клубът ще получи между 200 и 250 хил. евро.", "date": "2017.06.27", "title": "Бурабия решил да си тръгне от \"Левски\" заради проблема с феновете"}
{"url": "http://www.dnevnik.bg/video/2017/06/27/2996150_kusometrajen_film_ot_stolipinovo_e_nominiran_v_kino/", "text": "Животът на двама виртуози - единият с длетото, другият с цигулката - се преплитат в 3-минутно видео на български роми, което е било забелязано на международната кино сцена. Късометражният филм  е селектиран и номиниран във Фестивал за независимо кино в Маями, който ще се проведе този август, а това ще е и успешният завършек на първата част от един дълъг и шарен проект в пловдивската ромска махала \"Столипиново\", опитващ се да разкрие нови перспективи за жителите и съседите й.През миналата пролет в \"Столипиново\" започва експериментът на двамата ентусиасти Борис Бъндев и Росен Чепилски да документират на видео живота в махалата всеки ден в продължение на почти една година. В процеса ангажират роми от квартала да помагат, да се учат да боравят с видео техника, да снимат и да монтират, но също и да търсят интересна гледна точка към обстановката, в която са израснали.Резултатът са поредица от кратки документални филмчета с истории на хора и места в \"Столипиново\", повечето заснети и обработени от местни младежи. Първоначално се включили четирима доброволци, но сега са осем и вече работят самостоятелно с техниката и софтуера за монтиране. На част от тях толкова им допаднали режисьорството и операторството, че решили да ги превърнат в професия, въпреки известна съпротива от семействата им.Едно от момчетата заминава да учи кино в Германия, втори се запалва по шоубизнеса и участва в популярен телевизионен конкурс за таланти, трети се пробва в модна агенция в София, разказва един от инициаторите на проекта Борис Бъндев. Точно такава била и целта им - от една страна да покажат на младите роми в \"Столипиново\" възможности отвъд познатите, и от друга - да покажат на останалия свят чрез видео дневниците, че животът в ромския квартал не е толкова различен. Остава обаче двете картини да стигнат до повече хора и да успеят да се слеят.Филмът с който Борис и Росен ще участват във филмовия фестивал в Маями в края на август, е сниман и монтиран точно от тези момчета. Клипът показва кадри от \"Столипиново\" и от работилницата на дърводелеца Берул. Историята му е за омерзението от израстването в бедност и за надеждата, че занаятът ще успее да избави и внуците му, както е избавил него и децата му от тази съдба.Останалата част от атмосферата на филма идва от кавъра на емблематичната музика от \"Криминале\" в изпълнение на виртуоза Ара Маликиян. Той също е пример за посланието на инициативата - че професионалната страст може да измъкне всекиго от немотията и да му даде смисъл и лично удовлетворение, стига изобщо да получи тази идея.Проектът на Борис Бъндев и Росен Чепилски продължава в \"Столипиново\" с амбицията да привлече още хора към творческия процес и да продължи да документира живота в махалата. Двамата планират и с помощта на местните хора да изградят културен център в ромския квартал - за кино, за театър и за вдъхновение на младите хора.", "date": "2017.06.27", "title": null}
{"url": "http://www.dnevnik.bg/analizi/2017/06/27/2994840_sudiisko_samoupravlenie_i_prokurorsko_zabvenie_ili_do/", "text": "Последните 27 години България е в период на съдебна реформа. Процесът е дълъг във времето, с неясен обхват и непредвидим край и резултат. Можем само да заключим, че от резултата ще се ползва намаляващ брой население. Мъглявините възникват от три външни за съдебната система фактора – политическо управление, което не поставя ясни цели до какво трябва да доведе съдебната реформа и в каква посока да бъде водена, замърсена медийна среда, склонна да скъсява обществената памет и общество, невъзмутимо от скандалите в управлението на страната и в частност на съдебната власт.Вторият кабинет на Бойко Борисов прие стратегия за продължаване на съдебна реформа (изготвена от екипа на бившия правосъден министър Христо Иванов) даде силна конкретика на действията, срокове за изпълнение и неподлежащи на самоволно политическо тълкуване мерки. Тези условия поставяха всяко избрано управление при силна обвързаност от Стратегията. Въпреки това се стигна до половинчат ефект от изменението на Конституцията от декември 2015 г. и последващите ограничени по размах промени в Закона за съдебната власт (ЗСВ) от пролетта и лятото на 2016 година.Ако преброим промените във връзка с функционирането на Висшия съдебен съвет (ВСС), можем да изброим удовлетворително множество: 1) Разделен бе на две колегии – съдийска и колегия на прокурорите и следователите; 2) Беше премахнат порочният таен вот и 3) Членовете на ВСС вече се избират пряко от магистратите, а не чрез посредничеството на излъчени делегати.На пръв поглед не е малко. Но обърнем ли внимание защо бе нужно всичко това, а именно за постигане на изначалните цели на правосъдието – да гарантира равно право на всеки гражданин и защита правата му от независим съд, да търси обвиняване на виновните от прокуратура, способна да докаже вината на обвиняемия в съда, можем да заключим, че това не се е случило.Основен замисъл на измененията в Конституцията и устройствения за съдебната власт закон бе да гарантира независимостта на съдиите. Пътят за това бе периодичното им атестиране, кариерното израстване и дисципринарното им наказване да се извършва без външна намеса - на прокурорите във ВСС и на представителите на политическта квота. Принципът гласи: мнозинство от съдии, избрани от съдии. Предложеният от Министерство на правосъдието вариант на Конституцията даваше крехко преимущество на съдиите, избрани от съдии, като увеличаваше броя на членовете на ВСС от политическата квота в прокурорската колегия. Това постигаше зададената цел по отношения на съдийството и отслабваше хегемонията на главния прокурор в прокурорската колегия.В деня на гласуването всичко пропадна. С това политиците и доминираната от главния прокурор прокуратура продължиха да се намесват в ущърб на съдийскта независимост.Другата голяма задача на този етап от десетилетната съдебна реформа бе да сложи край на политическите пазарлъци и скрити уговорки в избирането на членове на ВСС от Народното събрание (НС). Като резултат трябваше да имаме деполитизиран ВСС. И можем да отчетем това за постигнато, ако приемем, че въведеното квалифицирано мнозинство от две трети за избор на кандидатите е достатъчно условие. Но преди да се съгласим, трябва да отбележим, че разковничето е как политиците стигат до определени кандидатури. За да остане мътен пътят от номинирането до избирането в Закона за съдебната власт, по предложение именно на ГЕРБ чрез депутата Димитър Лазаров, отпадна предложеният текст от Министерство на правосъдието.Текстът задължаваше предложенията за членове на ВСС от квотата на Народното събрание да съдържат:.Така се получава, че НС квалифицирано избира някого, но не знае как и защо е номинирало този някой . /2/При тези конституционни и законодателни \"успехи\" на практика ВСС работи така:С промените в ЗСВ съдиите бяха овластени чрез общото събрание (ОС) на всеки съд да решават въпроси относно управлението на съда – как да са разделени отделенията, каква да е натовареността и др. Това е т. нар. съдийско самоуправление. Най-същностният елемент е възможността общото събрание на съдиите да прави предложения до ВСС за назначаване на председател на съответния съд и да изслушва всички кандидати.Практическото приложение на самоуправлението се сведе до това каквото общото събрание на съдиите от даден съд предложи – статуквото във ВСС да гласува обратното. Тук най-убедителният пример е изборът на ВСС за временно изпълняващ длъжността председател на Софийски районен съд.Положителното от всичко това е, че е съпроводено с обширни дискусии при ясно разграничение на принципните линии. Преди реформата и това беше непостижимо, скрито зад тайния вот.Доверието в институциите преминава през личната отговорност на управляващите органи и съставляващите ги лица. От настоящия ВСС опозиционното на статуквото малцинство смело отстоява позициите си. От мнозинството предимно се укриват зад колективни решения, а по принуда председателстващият ВСС Димитър Узунов си призна, че самоволно е излъчил представители на съвета при срещите за международния одит на прокуратурата. За есемеса, изпратен на премиера Борисов, никой от статуквото във ВСС не си призна, наложи се да ползват външен доставчик на отговорност в лицето на премиерския съветник Яне Янев.През съдийското самоуправление съдиите престанаха да бъдат трудолюбивите анонимници. Съдийското самоуправление, макар и незачитано от мнозинството във ВСС, изкарва от дълго набиваното клише съдийската общност как съдиите трябва да говорят само с актовете си.Съдиите вече са овластени лица и говорители на системата. Друг въпрос е как ще се справят с тези достижения в българския контекст, доказал несъстоятелността и на най-добрите правни институти.Път за промяна са изборите за нов ВСС с мандат 2017-2022 г. и резултатът от тях показва зрялост Българските съдии ще продължат да бъдат лице и идейна основа на правосъдното обновление.Разделението на ВСС на две колегии доведе до съдийско самоуправление и прокурорско забвение. Заседанията на прокурорската колегия са изцяло доминирани от главния прокурор, опозиционни мнения не се наблюдават. Задрямалата в сталинско време прокуратура получава побутване отвън вместо промяна отвътре. Дори единствената за прокурорите съсловна асоциация излиза с откъслечни становища – най-често с призив да не се накърнява имиджът на прокуратурата, послание в един глас със статуквото. При предишната композиция на ВСС често пъти през годините редови прокурори са благодарили на членове на ВСС – съдии за това, че са защитавали професионалните им интереси.В противовес на неограничената власт на главния прокурор в българския конституционен модел до този момент не ставаме свидетели на поета лична отговорност от негова страна за провалено знаково дело на държавното обвинение.До промените от 2015 и 2016 г. имаше множество проблеми, сега те са смекчени (но не и решени), а смекчаването им помогна да изпъкне фундаменталният въпрос – каква е деятелността на главния прокурор и българската прокуратура. Разделението на ВСС показа и практическата липса на контрол върху главния прокурор от страна на ВСС – случаят ЦУМ-гейт е само щрих от общата картина. Това затвърждава убеждението, че нереформирането на прокуратурата не е законодателна грешка, а целенасочена политическа доктрина, водеща до системна грешка в българското правосъдие.За съдебна реформа трябват смели хора вътре в самата система. А смелостта изисква да нямаш воденични етични камъни на шията – както по пътя на кариерното си развитие, така и във връзка с решаването на делата.Кадровата подмяна, извършвана системно от ВСС, има една единствена цел – да овладее правосъдието чрез подмяна на кадрите. В допълнение, на ключови ръководни позиции се назначават възпитаници от юридическите факултети-чудовища. Така \"доказаните кадри\" на полицейската правна школа и маргинални юридически факултети /3/ дава закономерни резултати– самозатваряне в нежеланата посока – вместо високите по професионализъм и поведение да стимулират самопочистване, се стига до овладяване и затваряне, което ще маргинализирадостойните и окуражи преданите, но безпринципни съдии.Ако и следващият ВСС, доминиран от непрозрачно и зависимо поведение, продължи в тази посока, саморазрушаването на системата поради липса на обединяващия фактор \"професионализъм\" ще бъде неизбежно. /4/Кадровата партийна преданост на избираните във ВСС от парламентарнта квота остава нерешен проблем. Логично беше ГЕРБ, които широко прокламират намаляване на политическата квота, да обвържат това си виждане с предстоящия избор на членове на ВСС за следващите 5 години. Това е удобен момент след като се търси квалифицирано мнозинство за избора с подкрепата на това мнозинство да бъде променена и Конституцията, като 11-те политически представители бъдат сериозно редуцирани. Към настоящия момент изборът на членове на ВСС от политическата квота е официален вход на политическото влияние.Поведението на \"неблагодарния\" /5/ Лозан Панов ще направи политическите назначения в съдебната власт строго прецизни в посока нелоялен партийно кандидат да не попадне вистемата.Убедителната декларативност на реформи е заболяване на политическата класа, превърнато в инструмент за реформиране на съдебната власт. Цялостен проблем на държавното управление по отношение на съдебната власт е политическият подход, който не включва в себе си експертен, академичен, емпиричен и прагматичен.Доказателство за това е становището, поискано от председателя на 43-ото НС и настоящ министър на правосъдието Цецка Цачева до Венецианската комисия. С него НС отправи питане относно конституционните текстове, чиито положителен отговор знаеше. След това не се съобрази със становището на Венецианската комисия, загърбвайки експертния отговор.Разделението на ВСС на две колегии в настоящия вид показва, че системните политически партии в страната допускат само реформи, които могат да контролират. Така анализът на рисковете в Актуализираната стратегия за съдебна реформа се оказа достоверен – силна мотивация за запазване на статуквото, политическа спекулация и умора от реформите, включително неглижиране на препоръките по доклада на ЕК.Разделението на ВСС е факт, но самата реформа на ВСС и превръщането му в успешен орган, какъвто е той по замисъл, предстои.А дотогава, за да избегнем опразването от съдържание на понятието \"съдебна реформа\", можем да определим за реформа само действията за привеждане в ред на съдебната власт в съответствие с утвърдените международни стандарти./1/ Самата Стратегия и всички съпътстващи документи по обсъждането и приемането ѝ са налични тук: /. Препоръките за актуализиция на Стратегията са видими от докладите на ЕК от 2014г. и 2015 г., налични тук: law/assistance-bulgaria- and-romania- under-cvm/reports- progress-bulgaria- and-romania_bg/2/ Пълния текст на мотивите на Лазаров виж в Стенограма №60 от заседание на Комисия по правни въпроси на НС от 24.03.2016 г.: /3/ Виж рейтинговата система на юридическите факултети на: /4/ Примери за порочни практики на действащия ВСС в тази посока виж на:  poronite-praktiki- v-pravosydieto//5/ Виж интервю на Димитър Узунов по повода: ", "date": "2017.06.27", "title": "Съдийско самоуправление и прокурорско забвение, или до какво доведе разделеният съдебен съвет"}
{"url": "http://www.dnevnik.bg/detski_dnevnik/2017/06/27/2995584_bezopasno_liato_s_trotinetki_kunki_i_skeitbord/", "text": "Комисията за защита на потребителите (КЗП) обръща внимание на родителите, че при покупка на кънки, скейтбордове или тротинетки е важно да обърнат внимание преди всичко – на опаковката и върху самото изделие трябва да е посочен номерът наТова гарантира, че при изработката са спазени всички изисквания както по отношение на вложените материали, така и на конструкцията с цел да се сведат до минимум рисковете при употреба. Задължителна е и информацията зана ползвателя на продукта. Скейтбордите и ролковите кънки, например, са два класа: Клас А (за тегло от 20 до 100 kg) и Клас В (за тегло от 20 до 50 kg). Тротинетките за лица от 20 до 50 kg са два вида – класифицирани като играчки за домашна употреба и като спортно оборудване за каране по обществени пътища и пътеки.Част от задължителната информация е името на производителя или вносителя, както и търговската марка. Идеята е потребителят да бъде наясно от кого купува и най-важното – кой носи отговорността за качеството и безопасността на продукта. Необходимо е да има и препоръка за използване на защитна екипировка.Има някои външни белези, по които лесно може да се установи дали един скейтборд например би представлявал опасност за потребителя. Ако горната повърхност на дъската не е покрита с предотвратяващ подхлъзване материал или над нея има издадени части, рискът от инцидент е значителен. Предпоставка за произшествие биха били и остри ъгли и ръбове. Според стандартите за безопасност външната линия на дъската трябва да е съсОсвен това е задължително всички краища на скейтборда, които влизат в контакт с тялото при каране, да са безопасни и оформени така, че да не причиняват наранявания. Скейтбордите, ролерите и тротинетките трябва да бъдат придружени скоито да информират потребителя за правилните техники за управление и спиране, както и за това, че може да се кара само по плоски, чисти и сухи повърхности и задължително с предпазни средства за коленете, лактите и главата. Трябва да се акцентира и върху необходимостта от редовна проверка на всички съединителни елементи - дали са здраво закрепени и не са счупени. Важно още е да има предупреждения за евентуално ограничаване на употребата с оглед изискванията за безопасност на пътя. Задължителни са иКонтролните органи следят на пазара да се предлагат само безопасни продукти, придружени със задължителната информация за правилна употреба и поддръжка. Скейтбордите, ролерите и тротинетките за хора над 20 kg се проверяват от Комисията за защита на потребителите. Тези за деца под 20 kg се квалифицират като играчки и за тях компетенциите са на Държавната агенция за метрологичен и технически надзор.", "date": "2017.06.27", "title": "Безопасно лято с тротинетки, кънки и скейтборд"}
{"url": "http://www.dnevnik.bg/na_put/2017/06/27/2996011_ispaniia_e_na_put_da_kaje_basta_na_britanskite_turisti/", "text": "Испанският туристически бизнес е много ядосан на британските туристи и това няма нищо общо с Брекзит. Британските медии имат поредица публикации за фалшиви оплаквания от стомашни проблеми след ваканция в чужбина, основно в Испания, и последвали немалки обезщетения. Някои испански хотелиери вече са решили, че няма да приемат повече гости от Острова, съобщават британски издания.От 20 г. Мигел управлява един от двата най-големи хотела на Майорка, който предлага олинклузив пакети. Обичайно годишно там отсядат около 9 хил. британци и доста повече германци и холандци, разказва в свой репортаж \"Гардиън\".И ако допреди две години във въпросния хотел са получавани по около 2 оплаквания на година, свързани с храната, през 2016 г. те са били...200. Гостите заявили, че са получили хранително отравяне. Всички те идват от британци. Нито едно не е получено от германци или холандци. Освен това никой от оплакващите се впоследствие не го е направил на място. Всички сигнали са подадени чрез британски компании, специализирани в дейността по придвижване на оплаквания на туристи.Хотелът, управляван от Мигел, е станал жертва епидемия от хранителни отравяния. Компаниите, които сега са фокусирали бизнеса си в придвижване на оплакванията на британските туристи, са същите, които преди години са обещавали големи обезщетения от застрахователи на недобросъвестни шофьори. Там ключови са били фалшиви наранявания в областта на врата.Самите компании сега окуражават туристите да искат обезщетения за хранителни отравяния. Основна цел са тези, избрали ол инклузив оферти, което улеснява компаниите успешно да съдят хотелите, отговорни за това, което консумират гостите им.Проблемът е толкова остър, че миналата седмица туроператорите предупредиха, че това лято може да се сложи край на този вид туризъм и дори заплашиха, че може хотелиерите да откажат да приемат британци.Испанските хотелиери са разочаровани и ядосани от тези претенции за отравяне. \"Нашето усещане е, че не сме защитени от закона. Би трябвало гостът да е този, който да докаже, че се е отровил, а не ние да доказваме, че това не е така. Те дори не трябва да ходят на лекар и документът от прегледа да се приложи към претенцията им\", коментират хотелиери, пожелали анонимност.Инма Бенито, която оглавява Федерацията на хотелиерите на Майорка, посочва, че фалшивите претенции струват на Балеарския остров 50 млн. евро през миналата година, когато оплакванията са се повишили със 700 % в сравнение с 2015 г.Испания не е единствената страна, към която са нараснали претенциите на британските туристи. По данни на Министерството на външните работи на Великобритания оплакванията, свързани със стомашни проблеми, са нараснали и от туристи, били в Турция и България, а хотелиерите от Кипър са застигнати от \"хранителни\" претенции за 5 млн. паунда.Захариас Йоанидис, който оглавява асоциацията на кипърските хотелиери, определя този феномен като изключително британски и той го смята за организирана престъпност. Той също разказва пред британската преса, че оплакванията обичайно идват, когато туристите са се прибрали у дома. Призовава да се вземат мерки, за да се защити доброто име на мнозинството сред тях.А британци са почти половината туристи (от общо 3.2 млн.), които избират Кипър за ваканцията си всяка година. Мариос Цанакас, служител от Кипърската туристическа организация, признава, че много хора от туристическата индустрия на острова са силно фрустрирани.В зависима от туризма икономика като тази на Кипър, секторът се превръща в заложник на туроператорите, предлагащи олинклузив почивки, където неизменно се получават оплакванията. \"Не можеш да спориш с тях, защото те са тези, които ти водят туристи\", обяснява Цанакас.Проблемът в Испания обаче е особено остър. Компаниите, които се занимават с оплакванията на британските туристи, наблягат на казусите в иберийската страна, като им обясняват, че могат да получат до 3 хил. паунда за случай на хранително отравяне в олинклузив хотел, където често за почивката си са платили общо 500 паунда.Някои от туристите са уведомявани, че единственото доказателство от което се нуждаят, е да покажат касова бележка за купена опаковка лекарство срещу разстройство в съответния курорт. Линейка, с надпис Claims Clinic, през миналата година е забелязана да обикаля Тенерифе, да паркира пред хотели и медицински центрове. Допълнителен надпис гласи: \"Оплачете се днес - попитайте за подробности\".Властите обаче са започнали да действат. По-рано този месец полицията е арестувала един британец в Алкудиа и е разпитвала друг заподозрян, че е свързан с фалшивите сигнали. Местната полиция е обявила, че това е част от разследване за фалшиви сигнали за хранително отравяне, като двамата са заподозрени, че специално агитират туристи да се оплакват.Във Великобритания пък туристическата организация Abta през миналата седмица започна кампания \"Да спрем измамите с болести\", призовавайки правителството да затвори законовата вратичка, която окуражава адвокатите да агитират хора, които не са пострадали, да твърдят, че са се разболели от храната в хотела.Изпълнителният директор на Abta Марк Тейнзър коментира пред itv.com, че този вид измами са най-големият проблем на туристическата индустрия в момента.На сайта си организацията е разположила множество публикации, в които се казва до какво може да доведат тези измами - като например по-високи цени на ваканционните пакети за британски туристи, апел към министъра на правосъдието да обърне внимание на проблема, какво да се оправи, ако някой има реално основание да се оплаче.Всеки, който напише в гугъл \"holiday sickness\", ще види, че там изобилства от оферти на компании, които уверяват, че всяка година успяват да компенсират туристи, които са претърпели щети по време на ваканцията си, при това без да имат взимат такса или пък след изплащане на компенсация, да са принудени да поемат адвокатски разходи.SickHoliday.com конкретно се представя като лидер в сектора и се рекламира в 130 радиостанции. Създадена през 2014 г. за миналата година компанията има оборот от 3 млн. паунда и печалба от 350 хил. паунда. След оплакване нейните клиентите са получавали средно по 1500 паунда докато служителите, които се занимават със съответния казус, взимат около 2 хил. паунда. От компанията посочват, че се борят за това да изобличават лъжливите оплаквания, както и че твърдението, че повечето са такива, е невярно.По официални британски данни оплакванията на туристи са около 35 хил. годишно като 25 хил. от тях са легитимни. \"Така че според нас кампанията на Abta не адресира реален проблем\", посочват основателят на компанията. Според него растящият брой на оплакванията е заради повишената информираност на туристите за това, че може да се оплачат, ако са третирани лошо. И че всъщност проблемът идвал от хотели, където хигиената е лоша, а храната - неподходяща за консумация от хора.Във Великобритания агенцията, която регулира бизнеса, занимаващ се с тези претенции, съобщава пред \"Обзървър\", че до Министерството на правосъдието е изпратен списък с 21 фирми, въвлечени в тези измами.През миналата седмица пък в словото си кралица Елизабет обяви, че ще бъде сложен край на фалшивите застрахователни претенции, с което има вероятност мерките да се разпрострат и върху измамите в туризма.Рамон Есталейа, генерален секретар на Испанската хотелиерска асоциация, е отрекла пред \"Гардиън\" да има решение олинклузив офертите за британски туристи да бъдат спрени, като определя това като незаконно и контрапродуктивно за хотелиерите. Но предупреждава, че някои отделни хотели може да затворят вратите си за британски посетители.Мариос Цанакис от Никозия смята, че проблемът е в британското законодателство, което позволява да бъдат компенсирани туристи след фалшиви сигнали. \"Не може 500 души да консумират едно и също и само британците да получат отравяне\", посочва той.", "date": "2017.06.27", "title": "Испания е на път да каже \"баста\" на британските туристи"}
{"url": "http://www.dnevnik.bg/sviat/2017/06/27/2996295_prestijut_na_sasht_po_sveta_riazko_e_namalial_pri/", "text": "Престижът на САЩ по света рязко е намалял при управлението на Доналд Тръмп. Голямо мнозинство от хората в други страни пък нямат доверие в способността на държавния глава да бъде лидер, показва анкета на Изследователския център \"Пю\", цитиран от БТА.Анкетата е извършена между 16 февруари и 8 май в 37 страни и в нея са участвали 40 444 души. Тя показва, че одобрението за САЩ в останалата част от света е спаднало от 64 процента в края на осемте години управление на Барак Обама до 49 на сто само пет месеца след влизането Тръмп в Белия дом.Спадът е най-голям в някои от най-близките съюзници на САЩ, включително съседните им Канада и Мексико, и в европейски партньори, като Германия и Испания.При първите му пътувания в чужбина като президент в началото на юни Тръмп бе топло посрещнат в Саудитска Арабия и Израел, но предизвика хладна реакция в европейските партньори на САЩ, с които имаше спорове за разходите в НАТО, климата и търговията.Едва 30 на сто от мексиканците сега имат добро мнение за САЩ, в сравнение с 66 на сто в края на управлението на Обама. В Канада и Германия одобрението е спаднало с 22% - до 43 и 35 процента съответно.Като цяло 75% от участниците в анкетата описват Тръмп като арогантен, 65 на сто го наричат нетолерантен, а 62 процента - опасен. В допитването руският президент Владимир Путин и китайският Си Цзинпин имат рейтинг на доверие 27 и 28 на сто. Най-високо е доверието към германският канцлер Ангела Меркел - 42%.", "date": "2017.06.27", "title": "Престижът на САЩ по света рязко е намалял при управлението на Доналд Тръмп"}
{"url": "http://www.dnevnik.bg/bulgaria/2017/06/27/2996329_uniformi_za_policaite_niama_ot_3-4_godini_i_vseki_se/", "text": "Главният секретар на МВР Младен Маринов заяви пред Нова телевизия, че проблемът с липсата на нови униформи за полицаите е от 3-4 години и \"всеки се справя, както умее\". Той уточни, че е запознат много добре с казуса, тъй като 25 години е работил на терен.Думите му идват ден след , че ще осигури пари за летни униформи на полицаите, както и за гориво за патрулните коли. Нужните средства са в размер на 10 млн. лв., а ако се налагало, правителството щяло да отдели и 15 млн.\"Незабавно им давате парите за униформите да идат да си напазаруват\", заръча Борисов, с което се разбра, че пари трябва да се дадат на полицаите, а не директно униформи.Маринов добави, че през последните години е имало шанс за доставка на нови униформи, но обжалвания на обществените поръчки така и не довели до краен резултат. Търсела се и постоянна прозрачност на процеса, тъй като в предишни партиди били доставяни униформи, които като се намокрят ставали червени, а след като изсъхнат отново връщали синия си цвят.Заради тези проблеми, както и заради ниските заплати в системата най-големият полицейски синдикат - Синдикалната федерация на служителите в МВР (СФСМВР), насрочипред храм-паметника \"Александър Невски\" в София.Главният секретар на МВР каза още, че ще има кадрови промени в дирекция \"Икономическа полиция\" след направен анализ кой не си върши работа. Проверката е провокирана след  че дирекцията не изпълнява достатъчно качествено задълженията си.Маринов допълни, че вече 10 години системата на телефон 112 не е модернизирана, но процедурата за обществената поръчка вече е финализирана и са отпуснати пари. Той изрази притеснение от евентуални обжалвания, както при доставката на униформи, които ще спрат процедурата.Главният секретар обяви, че е задържан 21-годишен мъж, нападнал незрящи туристи на главната улица в Несебър. Младежът е без криминални прояви и се занимава се със семеен бизнес. Маринов уточни, че мъжът не е дал адекватно обяснение каква е причината за агресията му.Това е пореден подобен случай по Черноморието. В Бургас  на спирка на градския транспорт. В Слънчев бряг пък  в хотел.", "date": "2017.06.27", "title": "Униформи за полицаите няма от 3-4 години и всеки се справя, както умее, заяви Младен Маринов"}
{"url": "http://www.dnevnik.bg/sport/2017/06/27/2996324_problemut_s_terena_v_sankt_peterburg_shte_bude_reshen/", "text": "Финалът за Купата на конфедерациите в Русия ще се играе на хубав терен, увериха от ФИФА. Изказването на директора на турнирите в международната федерация Колин Смит дойде след проблемите с игрището на стадиона в Санкт Петербург.Теренът не е в добро състояние, като организаторите и ФИФА са взели спешни мерки. \"Уверени сме, че настилката ще е добра за игра за финала\", каза Смит.Звездата на Португалия Кристиано Роналдо и селекционерът Фернандо Сантош се изказаха критично след победата с 4:0 срещу Нова Зеландия. Според носителя на \"Златната топка\" тревата е била прекалено висока.Това е вторият проблем, свързан с игрището на стадиона на \"Зенит\". Инспекцията миналата година оцени високо ниво на вибрациите заради това, че теренът е подвижен. Той е монтиран върху релси и може да бъде изваждан извън стадиона.Според Смит груповата фаза на турнира е била успешна от организационна гледна точка. Според него обаче има какво да се подобрява за оставащите мачове.\"Важно е, че тези подобрения ще послужат като много ценни уроци за световното догодина\", каза той. Купата на конфедерациите се явява именно като .В сряда Португалия ще играе с Чили в полуфинал в Казан, а на следващия ден Германия среща Мексико в Сочи. Финалът е в неделя в Санкт Петербург.", "date": "2017.06.27", "title": "Проблемът с терена в Санкт Петербург ще бъде решен за финала, заявиха от ФИФА"}
{"url": "http://www.dnevnik.bg/razvlechenie/2017/06/27/2996335_frederik_begbede_shte_gostuva_na_proekta_from_page_to/", "text": "\"Порасналият бунтар на френската литература\", , \"най-талантливото лошо дете на френската литература\" - така наричат в родината му Фредерик Бегбеде. Той е писател, но и сценарист, и режисьор. На 30 юни Бегбеде ще изнесе лекция за писането, живота и любовта във Варна.Събитието, което е ще започне в 19 ч. в обновения Юнашки салон в града е интегрална част от проекта From Page to Stage (), който предвижда триднeвен уъркшоп за писане на театрални и филмови сценарии. В него ще участват още писателката Теодора Димова и режисьорите Явор Гърдев и Димитър Коцев – Шошо.Това е първото гостуване на Фредерик Бегбеде във Варна. То се осъществява със съдействието на проекта Варна – Европейска младежка столица и издателство \"Колибри\". Читателите и зрителите си спомнят, че през 2016 г. писателят лично откри поредното издание на кино-литературния фестивал \"Синелибри\" в София с най-новия си филм – .На 1 юли от 18.30 ч. авторът на култовите бестселъри  и \"Любовта трае три години\", които също имат успешни екранизации, ще представи творчеството си пред многобройните си фенове в книжарница \"Сиела\" във Фестивалния и конгресен център във Варна.Заради предстоящото гостуване на Бегбеде във Варна, тазгодишното издание на фестивала на моноспектаклите \"София Моно\" включи в програмата си прожекция на филмът \"Идеалът\". Той е екранизация по романа \"Помощ, простете\" и ще бъде излъчен за пръв път след премиерата си на \"Синелибри\" на 8 юни от 21 ч. Мястото на събитието е паркът на Военната академия.Във филма си Бегбеде разказва една изтория по начина, по който му приляга - без да си мери приказките, но и с преклонение пред поезията на красотата.", "date": "2017.06.27", "title": "Фредерик Бегбеде ще гостува на проекта From Page to Stage във Варна"}
{"url": "http://www.dnevnik.bg/bulgaria/2017/06/27/2996394_danail_kirilov_poiska_sudiite_da_ne_se_mesiat_v_izbora/", "text": "Никой от политиците не посмя да се намеси в избора на професионалната квота за нови членове на Висшия съдебен съвет (ВСС). Нека никой да не се меси на парламента при неговия избор. Това заяви пред Би Ти Ви председателят на правната комисия в Народното събрание Данаил Кирилов.Той добави, че има \"огромни съмнения в състезанието в професионалната квота\", но уточни, че това е негово лично мнение. Депутатът от ГЕРБ призова да няма вмешателство в работата на трите институции, които избират новите членове на ВСС.Мандатът на този съдебен съвет изтича на 3 октомври. Той се състои от 25 членове, трима от които са членове по право и това са председателите на върховните съдилища и главният прокурор. Депутатите избират 11 души, магистратите също толкова, като те вече излъчиха своите представители.Впечатляващ беше изборът на съдиите, които, от една страна, демонстрираха висока избирателна активност, а, от друга, направиха своеобразен бунт срещу статуквото, като излъчиха предимно върховни магистрати. Изборът на съдиите беше съпътстван от информация за списък с кандидати, които трябва да бъдат избрани. От него само един влезе в следващия състав на съвета. които да се борят за 11-те места. Изборът и изслушването им ще са през септември, а Кирилов уточни, че може да бъдат препитани предварително преди официалното изслушване.Той каза още, че до края на годината трябва да е готов новият единен орган за борба с корупцията. По думите му това няма да е мега структура, тъй като не се предвижда увеличение на работния състав спрямо този, който имат в момента институциите, които ще попаднат във въпросния антикорупционен орган.Предвижда се начело на структурата да бъде комисия от не повече от 5 души. Трима от тях ще са от квотата на Народното събрание, а по един ще посочат президентът и премиерът. Това се прави, за да няма концентрация на властта в едно лице.", "date": "2017.06.27", "title": "Данаил Кирилов поиска съдиите да не се месят в избора на парламента за нов съдебен съвет"}
{"url": "http://www.dnevnik.bg/bulgaria/2017/06/27/2996396_rabotnik_v_toplofikaciia_-_pernik_e_zaginal_pri_trudov/", "text": "Работник е загинал тази сутрин от токов удар при изпълнение на служебните си задължения в \"Топлофикация – Перник\", съобщи Би Ти Ви.От Главната инспекция по труда потвърдиха за инцидента с уточнението, че се разследва, но не коментираха подробности.По информация на телевизията работникът е на около 50 години.", "date": "2017.06.27", "title": "Работник в \"Топлофикация - Перник\" е загинал при трудов инцидент"}
{"url": "http://www.dnevnik.bg/politika/2017/06/27/2996395_povecheto_bulgari_zabeliazvat_falshivi_novini_v_mediite/", "text": "Мнозинството от българите (72 %) забелязват фалшиви новини в медиите. Най-много от тях се влияят хората от малките населени места, с ниско образование и към тях те проявяват най-ниска резистентност. Едва 13 не познават феномена на фалшивите новини.Това са част от изводите на изследване на \"Алфа рисърч\" по поръчка на фондация \"Конрад Аденауър\". Данните бяха представени на конференция \"Фалшиви новини, пропаганда и геополитика\", органаизирана от фондацията.Основният извод е, че към този този тип новини има висока разпознаваемост. Към тях най-висока чувствителност имат хората от средното поколение с висше образовазние от София или големите градове.\"Може да се предполага, че те са и най-критични към подобен род информация. За жалост хората от малките населени места с по-ниско образование, както и най-младите, по-слабо разграничават фалшивите новини, което ги прави потенциален обект на техните атаки\", коментира Боряна Димитрова управляващ партньор в \"Алфа рисърч\", която представи данните.Мнозинството от хората продължават да се информират през телевизията, а на второ място вече са интернет сайтовете, които надминават вестниците и списанията като източник на информация.", "date": "2017.06.27", "title": "Повечето българи забелязват фалшиви новини в медиите"}
{"url": "http://www.dnevnik.bg/pr_sfera/2017/06/27/2996430_jana_bergendorf_dade_zvezden_start_na_liatoto_v/", "text": "И тази година клуб  може да бъде преживян и усетен в една от най-красивите и актуални дестинации по Южното Черноморие – Лозенец. Този уикенд бе даден официален старт на нощния живот в курортното селище.\"Формулата по която работи Hacienda Beach в Лозенец е печеливша, защото ние се отнасяме със специално внимание към клиентите си. Предлагаме и качествена \"храна\" за душите на хората, като им предоставяме досег до изключително разнообразна палитра от изкуства\", сподели по време на откриването собственика Димитър Тодоранов. Традиционно бе отслужен и водосвет за здраве и успех през новия летен сезон в присъствието на кмета на Община Царево инж.Георги Лапчев.Популярното морско заведение посрещна най-верните си приятели и любители на добрия саунд с невероятните партита на DJ MR.K и DJ Chris BG. Гвоздеят на вечерта бе саксофониста Dinko, а голяма част от изсвирените парчета бяха импровизации на световни диджеи и музиканти. Специално за откриването в родното Сен Тропе дойдоха поп певицата Жана Бергендорф, тв продуцент Андрей Арнаудов в компанията на Емануела Толева, актьорите Димитър Банекин и Любомир Ковачев, тв продуцент Нико Тупарев, Борислав Комсийски от ВИП Брадър, Miss Top Of The World и тв водеща Елизабет Методиева, плеймейтката Златка Райкова, тв журналист Богомил Грозев, бизнесдамата Петя Раева, моделката Велина Узунова, дизайнерката и носител на \"Златна игла\" Христина Ангелова, както и много представители на бизнес средите. Официален партньор на актуалното морско заведение тази година са японските автомобили Honda. Медиите и звездите пристигнаха с новата Honda Civic, която впечатли гостите на черноморското селище.Всяка година Hacienda предлага жива музика, участия на най-популярните родни изпълнители и ексклузивни диджей партита, които се превръщат в незабравим спомен от лятото. И този сезон зад пулта ще застанат DJ Dimo, DJ Mr.K, Dj Vasquez, DJ Fed, DJ Doncho, DJ Jorro и много други. На морския бряг със свои концерти ще акостират Мария Илиева, Криско, Графа, Любо Киров, \"Ъпсурт\", Ангел Ковачев, N.A.S.O. В понеделник ще се провежда култовото караоке с Игор и Иван, вторниците ще са запазени за черната музика, в четвъртък ще се изявяват популярните БГ изпълнители, петък и събота ще е времето за комерсиалните партита, а в неделя сцената ще е запазена за млади и утвърдени музиканти, както и рок-групи, сред които \"Акага\", Jeremy?, Steven Achikor и Funky Miracle Bend. Талантливата Гери Турийска също ще гостува това лято на Hacienda със своята \"Пощенска кутия за приказки\".Художникът Стефан Божков, който е арт директор на Hacienda, ще изненада гостите на Лозенец с нова продукция. След проектите Слонът, Очилата и Гребенът, той подготвя новата си арт инсталация Вилицата. Храната за сетивата и душата е тази, която ни прави пълноценни хора и затова Вилицата ще краси района около малкия плаж. Чувството за хумор на Стефан е ненадминато, както и способността му, чрез намигане към публиката, без да бъде назидателен, да отправя важни послания. По време на откриването бе презентиран и видеоклипа , реализиран от екипа на Hacienda, който вече се радва на огромна популярност в социалните мрежи. Лайтмотивът този сезон е, че всичко което ни се случва е отговор на нашите молитви, съкровени желания и дори подсъзнателни мисли. Лятото сме ние и това, което сме си пожелалиНа 30 юни Hacienda Beach ще посрещне Джулай Морнинг, а традицията повелява купонът да продължи до сутринта. Зад пулта ще бъдат  & .", "date": "2017.06.27", "title": "Жана Бергендорф даде звезден старт на лятото в Hacienda Beach"}
{"url": "http://www.dnevnik.bg/sviat/2017/06/27/2996402_brazilskata_prokuratura_obvini_prezidenta_v_korupciia/", "text": "Главният прокурор на Бразилия Родриго Жанот внесе във Върховния съд официално обвинение в корупция срещу президента Мишел Темер, според което той е получил подкупи на стойност милиони долари, предаде \"Ройтерс\". Схемата, заради която той е обвинен, е свързана с най-големия производител на месни продукти в света, JBS, чието ръководство дало показания като част от споразумение с прокуратурата. Според свидетелствата на директори в JBS президентът приел подкупи, за да уреди данъчни и други въпроси за компанията. Държавният глава според съдебните документи е трябвало да получи 38 милиона реала (11.5 милиона долара) в следващите 9 месеца. По-рано Жоесли Батиста, единият от двамата братя, които контролират JBS,  друг уличаващ разговор, на който се чува как президентът разрешава подкупи за мълчанието на потенциален свидетел.В съда Жанот каза, че Темер е \"излъгал бразилците\" и че им дължи обезщетение заради действията си.Според бразилското законодателство ще е необходимо долната камара на бразилския конгрес да гласува дали да разреши на съда да започне дело срещу Темер. Ако мнозинство от две трети от депутатите подкрепят искането, той ще бъде отстранен от длъжност за срок до 180 дни. От управляващата коалиция обаче смятат, че ще могат да съберат между 250 и 300 гласа сред 531 депутати, за да не допуснат обвинението да бъде одобрено.Държавният глава замести , която беше отстранена миналата година. От кабинета му отказват да коментират обвинението, но той много пъти е заявявал, че не е извършил нищо нередно. Заедно с десетки депутати, четирима предшественици на президентския пост и една трета от кабинета си  е във фокуса на най-голямото корупционно разследване в бразилската история, свързано с милиони долари подкупи, плащани от компании в Бразилия в замяна на изгодни договори. Близо 90 души вече са осъдени.В понеделник бразилската полиция разпространи и друг документ за разговора между Темер и Батиста. Властите обявиха, че са успели да възстановят досега неразбираема част от записа, в която държавният глава казва на бизнесмена, че неговото влияние е било основната причина да назначи финансовия министър Енрике Мейрелес.", "date": "2017.06.27", "title": "Бразилската прокуратура обвини президента в корупция"}
{"url": "http://www.dnevnik.bg/bulgaria/2017/06/27/2996437_sudebniiat_suvet_shte_razgleda_signal_na_blic_sreshtu/", "text": "В дневния ред на пленума на Висшия съдебен съвет (ВСС) на заседанието в четвъртък е включена точка за разглеждане на сигнал на Ивайло Крачунов, главен редактор на сайта \"Блиц\" (от групата на сайтове, близки до депутата от ДПС Делян Пеевски) срещу председателя на Върховния касационен съд (ВКС) Лозан Панов. В него се твърди, че Панов упражнява политическа дейност. Той е подаден в края на май и е по повод участието на председателя на ВКС в протест срещу изгонването на отец Паоло Кортези от Белене.Сигналът е внесен от етичната комисия към съдийската колегия. Неин председател е Даниела Костова и членове Галя Георгиева, Димитър Узунов, Мария Кузманова и Юлия Ковачева. По информация на правния сайт \"Дефакто\" Ковачева е гласувала против внасяне на сигнала на пленума. Точката не е придружена с предложение за образуване на проверка, но това не означава, че такова нещо не може да се случи при самото обсъждане.Оставката на Панов е искана неколкократно от някои от членовете на съвета (Димитър Узунов и Ясен Тодоров), основно през медийни участия. Според Тодоров Панов извършва тежко нарушение, като го обвинява, че прави политика. Подобно становище има и главният прокурор Сотир Цацаров, който неведнъж е казвал, че председателят на ВКС политиканства.Почти на всяко заседание на пленума мнозинството от съвета обсъжда сигнал срещу Панов. Последно преди две седмици единодушно беше решено да се провери софтуеърът в почивните бази на ВКС. Това се случи от втория опит за одит, след като предишната седмица подобно искане беше отхвърлено. Сигналът е от директора на дирекция \"Финанси\" към съда Лъчезар Спасов, който е в процес на съкращаване. Той твърди, че в почивната база на ВКС в Лозенец се ползва друг счетоводен софтуер, различен от този в съда.", "date": "2017.06.27", "title": "Съдебният съвет ще разгледа сигнал на \"Блиц\" срещу Лозан Панов"}
{"url": "http://www.dnevnik.bg/sviat/2017/06/27/2996038_sauditcite_izolirat_katar_a_gledat_kum_iran/", "text": "На 5 юни Саудитска Арабия, Обединените арабски емирства, Бахрейн и Йемен, а също Египет и Малдивите, развалиха дипломатическите си отношения с Катар и поставиха страната под блокада, като го блокираха по земя, море и въздух.Това предизвика сериозна дипломатическа криза в Залива. Саудитска Арабия и гравитиращите около нея сили посочиха като основание за действията си предполагаемия тероризъм на Катар и подкрепа за фанатични ислямистки групировки. Катарските представители отхвърлиха тези обвинения като неоснователни и отговориха с подобни твърдения спрямо своите опоненти. Катар даде да се разбере същевременно, че няма да приложи контрамерки и че е готов за диалог и преговори. Има и измерение, свързано с енергетиката, в тази ненавременна и изкуствена криза.Саудитска Арабия е един от най-големите световни производители на петрол, нареждайки се сред водещите трима производители заедно с Русия и САЩ. Петролът съставлява 95 процента от износа на страната, а тя също така е и единствената, която притежава свободен капацитет. Тя може да повиши представянето си до един или два милиона барела на ден, когато го сметне за нужно. Почти всичките й нефтени залежи обачев градове като Дамам, Катиф и Ал Хобар в източния регион на страната. Този регион има и друга особеност: това е частта от Саудитска Арабия, най-близко разположена до Иран и голямото мнозинство от населението, както в Бахрейн, е съставено от шиити. Човек би се запитал какво общо има това с енергетиката. Отговорът е - много общо.Саудитците поставят под въпрос лоялността на шиитите и следователно ги държат далеч от важни постове в държавните институции. Миналата година отидоха и по-далеч и , един от главните водачи на шиитската общност в страната, за да заглушат протестите. Аргументът беше, че Иран подбужда населението в региона и се опитва да им влияе.По тази причина Саудитска Арабия се отнася към Иран като към идеологически съперник и заплаха за саудитските петролни находища и се опитва да го обкръжи, отслаби и да ограничи влиянието му по източното крайбрежие на Залива.  може отчасти да се разглеждат като продукт на тази нервност. Не беше много лесно за саудитците да приемат завръщането на Иран в международната общност и световните пазари като износител на петрол, след като Техеран постигна ядрено споразумение със западния свят, и саудитското кралско семейство никога не прости на бившия президент на САЩ Барак Обама за това.Дейностите на Иран в арабския свят в Ирак, Сирия и Ливан бяха изтълкувани като опити да засили влиянието си в региона и да го обкръжи. Саудитските представители започнаха да търсят нови съюзници, за да дистанцират Иран от тези страни и от близките до него територии и да преустанови дейностите му там. Тези сметкиа когато очакваният скок така и не се случи, химията на страните от Залива, ако това е подходящият израз, се наруши. Приходите от петрол спаднаха в резултат на по-ниските цени и Саудитска Арабия бе принудена да се откаже от инфраструктурно развитие на стойност 250 милиона долара и да използва част от валутните си резерви, за да балансира бюджета си.Саудитската страна започна да разглежда Иран - страната, която навлезе на пазарите толкова бързо и увеличи значително количеството на петрола, който произвежда - и Ирак като изкупителни жертви, отговорни за това \"бедствие\".Докато това се случваше по западните брегове на Залива, Иран финализира споразумение с френската Тотал и започна дейности по разработването на газово находище, наречено Южен Парс. Преговорите все още продължават с други компании. Катар и Иран споделят огромно газово находище и може да се разглежда като напълно естествено участието им в диалог и проучването на възможностите за сътрудничество между тях.Едва ли обаче може да се очаква, че саудитските власти просто ще стоят и наблюдават Иран, свой главен съперник, как си сътрудничи с един от партньорите им от Съвета за сътрудничество в Персийския залив и ще остане безразличен към този спектакъл. Така че по време на  Доналд Тръмп в Рияд, Саудитска Арабия чете между редовете на речта, която той изнесе там, и си направи извода, а после,  за Катар.Действия като разваляне на дипломатически отношения, ембарго, затваряне на въздушно и морско пространство, затваряне на гранични пунктове и дислоциране на военни по границите са били използвани и преди в дипломацията като средство, за да бъде поставен опонент на колене. Но понякога е невъзможно да се получат резултати с такива средства. В сегашната ситуация една страна се опитва да наложи условията си на друга, като изпробва нейния суверенитет. Ако кризата обаче се проточи, всички участници в нея ще понесат вреда. Например, вероятно двете страни ще прехвърлят важни дялове от приходите си от петрол и природен газ на действащи лица извън региона в замяна на тяхната подкрепа за получаване на оръжия, оборудване и услуги. Резултатът от това ще бъде, че различните народи от региона ще са тези, които ще платят сметката. /БТА", "date": "2017.06.27", "title": "Саудитците изолират Катар, а гледат към Иран"}
{"url": "http://www.dnevnik.bg/sviat/2017/06/27/2996338_beliiat_dom_obvini_siriia_che_gotvi_nova_himicheska/", "text": "Съединените щати отправиха необичайно предупреждение към сирийския режим, като съобщиха, че според разузнавателни данни Дамаск приготвя ново нападение с химически оръжия, предадоха американски медии.В изявление Белият дом предупреди режима на президента Башар Асад, че ще плати \"висока цена\", ако подобна атака бъде извършена. Данните, с които американските власти твърдят, че разполагат, сочат, че подготовката напомня за  в провинция Идлиб през април, когато загинаха десетки сирийци. Няколко дни по-късно САЩ нанесоха  по сирийска авиобаза.\"Асошиейтед прес\" цитира говорителя на Белия дом Шон Спайсър, че в потенциалното ново нападение могат да бъдат избити много цивилни, включително на невинни деца. Администрацията на Тръмп добави, че макар Вашингтон да поддържа присъствие в Сирия, \"за да елиминира Ислямска държава... ако  извърши още една атака с химически оръжия, която да причини масова смърт, той и армията му ще платят висока цена.\" Сирия отрича нейни самолети да са пуснали нервнопаралитичен газ над Хан Шейхун и твърди, че при въздушно нападение са били уцелени складове с химически боеприпаси на опозицията.Междувременно американският посланик в ООН Ники Хейли , че \"за всяка следваща атака, извършена срещу сирийския народ, ще бъде обвиняван Асад, но и Русия и Иран, които го подкрепят в това да избива собствения си народ.\"Изявлението на Белия дом не беше последвано от незабавна реакция на сирийското правителство.Не бяха предоставени доказателства в подкрепа на твърдението за предстояща химическа атака. Разузнавателни данни, събирани от САЩ, по определение са класифицирани. Американският президент обаче има абсолютното право да разкрие каквито данни смята за необходимо - аргумент, , когато избухна скандалът с руски представители в Овалния кабинет.\"Ню Йорк таймс\" отбелязва, че по въпросите на химическите оръжия в Близкия изток значителни наблюдения могат да дойдат от службите на Израел. Преди няколко месеца, след атаката в Хан Шейхун, страната обяви, че по нейни данни Сирия  до няколко тона химически арсенал.Представител на американските власти, запознат с въпросните данни, казва, че службите на САЩ и партньорите им са засекли от известно време насам няколко локации, където подозират, че правителството на Асад може би укрива произведени наскоро химически оръжия от инспекторите на ООН, предава \"Ройтерс\". Предупреждението на Белия дом по думите му се основава на сведения за необичайна активност в тези райони.Няколко високопоставени военни представители са били изненадани от изявлението, направено от администрацията на Тръмп, но не е известно до каква степен Белият дом е държал в течение структурите за сигурност, пише в. \"Ню Йорк таймс\".Валери Сибала, от базирания във Вашингтон Институт за Сирия, заяви за Би Би Си, че думите, отправени от Белия дом, са \"необичаен\" ход. \"Това е безпрецедентно в хода на конфликта. Не сме имали подобно предупреждение от американското разузнаване за подона атака... Мисля, че трябва да сме предпазливи, особено с тази (администрация), но... Има доказателства, че при предишни химически атаки службите в САЩ изглежда са разбрали предварително, така че е много възможно.\"Даръл Кимбъл, който оглавява Асоциацията за контрол на оръжия, каза, че не си спомня за подобно предупреждение, отправяно срещу чуждестранно правителство, \"поне през последните 30 години\". Той добави, че подобни въпроси обикновено се решават по дипломатически канали или през службите на замесените страни.", "date": "2017.06.27", "title": "Белият дом обвини Сирия, че готви нова химическа атака и я заплаши"}
{"url": "http://www.dnevnik.bg/detski_dnevnik/2017/06/27/2996455_obrazovatelnoto_ministerstvo_publikuva_purvoto/", "text": "Министерството на образованието и науката (МОН) публикува първото класиране за профилираните и професионалните гимназии на учениците, завършили седми клас.Учениците и родителите вече могат да проверяват резултатите, като използват входящ номер и идентификационен код  и .След неговото оповестяване учениците имат две възможности – да се запишат в училището или да участват във второто класиране, като подадат заявление в училището, в което са класирани на първо класиране. В този случай няма нужда от пренареждане на желанията.Учениците, които в първия етап не са приети никъде, автоматично участват във второто класиране.Второто класиране излиза до 4 юли. Ако ученикът не е доволен от приема си и на второ класиране, той може да участва в третото, като в този случай се налага да пренареди желанията си съобразно незаетите места в гимназиите.Резултатите от трето класиране ще бъдат готови до 17 юли.", "date": "2017.06.27", "title": "Образователното министерство публикува първото класиране за прием след седми клас"}
{"url": "http://www.dnevnik.bg/zdrave/2017/06/27/2996432_dulgovete_na_kasata_kum_chujdi_bolnici_sa_skochili_s/", "text": "Към края на 2016 г.  за лечението на български осигурени граждани бяха в размер на 190 млн. лв., но вече достигат 246 милиона, пише в. \"Сега\", като се позовава на официални данни от касата.Това е рекорден дълг, който, изглежда, ще продължи да расте, защото за погасяването му от бюджета на касата се отделят само по около 60 млн. лв. на година (58 млн. през 2016, 60 млн. през 2017 г.), и то само за старите задължения, докато междувременно се трупат нови. Освен това от отпуснатите пари за чуждите болници редовно се пренасочват средства по други пера за вътрешните нужди на здравната система.Най-много задължения за лечение има към болниците в Германия - над 120 млн. лв., след това във Франция с над 35 млн. лв. и в Испания с над 25 млн. лв. Според пациентски организации заради лошата слава на българската здравна каса в Германия вече настояват здравноосигурените българи да си платят лечението и след това сами да си търсят реимбурсация от институцията. Обикновено става въпрос за лечение по европейска здравна карта за неотложни и спешни интервенции.Заради растящата сметка надзорният съвет на касата настоява управителят й да изготви анализ, на базата на който да се намерят начини за проверка на реализираната дейност в чужбина. Освен това предлага в бюджета на НЗОК за 2018 г. да се предвидят 125 млн. лв. за чуждите лечебни заведения, за да може да се покрият повечето задължения наведнъж. Редовно от касата искат и субсидия от държавния бюджет за целево покриване на дълговете в ЕС, но засега не са получили такава.", "date": "2017.06.27", "title": "Дълговете на касата към чужди болници са скочили с още 56 млн. лв. за половин година"}
{"url": "http://www.dnevnik.bg/sviat/2017/06/27/2996451_turciia_gotvi_spisuk_s_chujdi_videoigri_nasajdashti/", "text": "Турското министерство на младежта и спорта подготвя списък с дигитални игри, оказващи негативно влияние върху младежите, съобщават в. \"Хюриет дейли нюз\" и БТА.Министерството е формирало специален екип, който да установи критериите за игрите с негативно влияние, включително съдържащи ислямофобски материали, употреба на дрога, порнография и насилие. Според вестника в списъка са игри като Guitar Hero 3, Devil May Cry, Resident Evil, Hitman, Muslim Massacre, Bomb Gaza и Pac-man.Председателят на комисията по образование, култура и изследвания към министерството на младежта Хюзейфе Йълмаз изложи пред парламента мотивите за подобно решение, обяснявайки какви мотиви министерството смята, че стоят зад много от игрите на пазара.\"Целта (на много игри) е да се създаде у хората негативно схващане за исляма. Видеоигрите се използват като инструмент за разпространяване на ислямофобия. Често играещият влиза в ролята на войник и печели точки, като убива мюсюлмани, които са му показани като терористи. Основната цел е създаване на враждебно отношение към исляма.\"Потребители, които смятат, че дадена видеоигра насажда ислямофобия, трябва да докладват на  (който има и англоезична версия), каза тя.Йълмаз посочи, че в Турция има около 25 милиона геймъри, а продукцията в местната индустрия на игрите е на стойност окол 600 милиона долара. Изтъкнала, че в Турция има много успешни създатели на дигитални игри, мнозина от които продават продуктите си в чужбина, но предупредила за негативните ефекти на някои чуждестранни игри.Тя даде пример и с Nusrat - игра, разработвана от министерството на младежта и спорта и \"свалена 2.5 милиона пъти.\" Целта по думите ѝ е да се \"повиши чувствителността към темата в семействата, сред младежите, учителите и учениците. Трябва обаче да действаме и отвъд повишаването на чувствителността, затова е нужно и по-нататък да продължим да развиваме (одобрени) игри. През ноември министерството на младежта и спорта предизвика недоумени в гейминг общността на Турция, като обяви, че играта Pac-Man се основава на идеята, че героят \"събира забулени мюсюлманки\". ", "date": "2017.06.27", "title": "Турция готви списък с чужди видеоигри, насаждащи \"ислямофобия\""}
{"url": "http://www.dnevnik.bg/bulgaria/2017/06/27/2996487_rumen_radev_shte_poseti_rumuniia_na_28_i_29_juni/", "text": "Президентът Румен Радев заминава утре на двудневно официално посещение в Румъния. Това е втората страна от региона, която Радев посещава от встъпването си в длъжност, след като .На 28 юни той ще има среща на четири очи с румънския държавен глава Клаус Йоханис, след което ще се състоят пленарните разговори между официалните делегации на двете страни. Очаква се да бъдат обсъдени перспективите пред двустранните отношения, възможностите за задълбочаване на икономическия и културен обмен, отношенията в областта на отбраната, сигурността и енергетиката, както и въпроси от дневния ред на ЕС, регионалното сътрудничество на Балканите.В рамките на посещението си българският президент се срещне и с председателя на Сената Калин Попеску-Таричану и с председателя на Камарата на депутатите Ливиу Драгня. В посолството в Букурещ той ще разговаря с българи, живеещи в Румъния.На 29 юни в румънската търговско-промишлена палата ще се проведе българо–румънски бизнес форум. Той ще бъде открит от двамата държавни глави.", "date": "2017.06.27", "title": "Румен Радев ще посети Румъния на 28 и 29 юни"}
{"url": "http://www.dnevnik.bg/politika/2017/06/27/2996502_kristina_conkova-stefanova_ot_volia_shte_bude/", "text": "Президентът Румен Радев ще назначи Кристина Цонкова-Стефанова от партия \"Воля\" за член на Централната избирателна комисия (ЦИК), съобщиха от администрацията на държавния глава.Предложението на парламентарната група на \"Воля\" е тя да бъде назначена до приключването на мандата на действащите членове на ЦИК през 2019 г..Според действащия Изборен кодекс за периода на мандата на ЦИК 2014-2019 г., когато след проведени парламентарни избори в НС има избрани нови партии и коалиции, съставът на комисията се допълва с по един член, предложен от тези политически сили.Новите членове на ЦИК се назначават от президента за срок до приключване на мандата на действащите членове.", "date": "2017.06.27", "title": "Кристина Цонкова-Стефанова от \"Воля\" ще бъде назначена за член на изборната комисия"}
{"url": "http://www.dnevnik.bg/bulgaria/2017/06/27/2996423_i_prokuraturata_vleze_v_borbata_s_administrativnata/", "text": "Прокуратурата атакува незаконни според нея паяци и скоби, въведени от някои общини. Това стана след проверка за законност на приети от общински съвети разпоредби, с които се регламентират ограниченията, забраните и санкциите, свързани със спирането, престоя и паркирането на пътни превозни средства, съобщи пресцентърът на държавното обвинение.Към момента са подадени 23 протеста до административните съдилища против наредби, действащи в Казанлък, Созопол, Шумен, Асеновград, Добрич, Монтана, Силистра, Кърджали, Велинград, Панагюрище и др. Съобщението за проверката идва няколко дни след като премиерът Бойко Борисов отправи призив  и Според Закона за движение по пътищата службите за контрол могат да използват техническо средство за принудително задържане на пътно превозно средство - т.нар. скоби, и да прилагат принудителна административна мярка \"преместване на превозно средство без знанието на собственика\", която се извършва чрез т.нар. паяци. Това става при стриктно формулираните в закона предпоставки.Прокуратурата обаче е разкрила разрешения, с които коли са вдигани с паяк при условия, които не съществуват в закона - при престояване на задържаното със скоба превозно средство в зоните за платено паркиране за време в повече от платеното и др.Намерени са и наредби на общински съвети, с които се регламентират състави на административни нарушения в противоречие със Закона за движение по пътищата. Има и случаи на въвеждане на санкции в по-малък размер в сравнение със законовите - при нарушаване на забраните за паркиране в паркове, градини и зелени площи, както и на специално обозначени места, обслужващи хора с увреждания.Открити са и общински наредби, уреждащи забрани за престой и паркиране в противоречие с разпоредбите на закона, аргументира се прокуратурата.\"Ефектът от проверката е в предприетите мерки за отстраняване на незаконосъобразните административни тежести за граждани и организации, както и за гарантиране на законосъобразността на санкционната дейност на териториалните органи на властта\", се посочва още в съобщението.Проверката на прокуратурата продължава.", "date": "2017.06.27", "title": "И прокуратурата влезе в борбата с административната тежест при паяците и скобите"}
{"url": "http://www.dnevnik.bg/biznes/2017/06/27/2996476_pochivnite_dni_prez_mai_uvelichiha_putuvaniiata_v/", "text": "Пътуванията на български граждани в чужбина през май 2017 г. са с 15.7% над регистрираните за същия период през миналата година. Над 653 хил. души са избрали да посетят чужда държава през месеца, сочат данни на Националния статистически институт (НСИ).Една от основните причини за завишения интерес към пътуванията в чужбина са двата допълнителни почивни дни през май. В понеделник, на 8 май, не се работеше заради Гергьовден, а 24 май, който тази година се падаше в сряда, по традиция е почивен ден.Най-голямо е увеличението на пътуванията на българи към Испания - с 39.6%. За Обединеното кралство ръстът е с 34.4%, за Германия - с 25.9%, за Италия - с 21.5%, а за Сърбия - с 18.4%.На този фон статистиката отчита най-голям отлив при пътуванията за Израел. С 21.8% по-малко българи са решили да посетят страната спрямо май миналата година.Обичайно според данните с най-голям дял са пътуванията с други цели (гостуване, обучение, посещение на културни и спортни мероприятия) – 38.2%, следвани от пътуванията с цел почивка и екскурзия – 36%, и пътуванията със служебна цел – 25.8%. Най-голям е ръстът при пътуванията за почивка – 30.3%.През май 2017 г. с други цели са били 70% от пътуванията към Турция. Пътуванията със служебна цел към Русия са 53.5%, а тези към Франция и Гърция с цел почивка и екскурзия са съответно 58.3 и 49.5% от всички реализирани пътувания на български граждани към тези страни.През миналия месец посещенията на чужденци в България са малко над 866 хил., или със 7.2% повече в сравнение със същия период през 2016 г. Статистиката отчита увеличение при всички наблюдавани цели: със служебна цел - с 22.4%, с цел почивка и екскурзия - с 5.3%, и с други цели - с 3.9%.Посетилите България през май 2017 г. чужденци са основно от Европейския съюз - 63.8%, или с 9.1% повече в сравнение със същия месец на предходната година. Увеличават се посещенията на граждани от Франция - с 38.3%, Полша - с 20.8%, Италия - с 14.5%, Германия - с 10.2%, и др. Същевременно намаляват посещенията на граждани от Словакия - с 24.3%, Унгария - с 5.9%, и Гърция - с 0.3%. Увеличават се и посещенията на граждани от трети страни - с 2.1%, като най-голям е ръстът от Сърбия - с 11.3%.През май 2017 г. преобладава делът на посещенията с други цели (вкл. гостувания и транзитни преминавания) - 46.0%, следвани от посещенията с цел почивка и екскурзия - 36.8%, и със служебна цел - 17.2%.", "date": "2017.06.27", "title": "Почивните дни през май увеличиха пътуванията в чужбина"}
{"url": "http://www.dnevnik.bg/razvlechenie/2017/06/27/2996450_mtv_shte_postroi_70-metrova_scena_na_varnenskiia_plaj/", "text": "Компанията MTV International, организатор на най-мащабното музикално събитие у нас през тази година - , за пръв път показа визуализации на сцената, която ще бъде изградена на южния плаж в града.Тя е една от най-големите, строени някога в България, а в конструкцията й ще бъдат използвани технически елементи от последно поколение. Навсякъде по света са изключителни и шоуто е запомнящо се.Сцената във Варна ще бъде над 70 метра дълга и 15 метра висока. Тя ще бъде оборудвана с най-добрите аудио- и визуални ефекти, съобщават от MTV International.Фестивалът MTV Presents Varna Beach ще бъде заснет от множество телевизионни камери във формат HD, а видеото ще бъде излъчено в различни страни по целия свят.Последните имена на  ще бъдат обявени през следващата седмица.До момента сред официално обявените участници в събитието е Стийв Аоки (Steve Aoki). Това е първото му участие в България. Той има номинация за наградите \"Грами\" и е известен като един от най-неуморните диджеи. Аоки е познат и с невероятната атмосфера, която създава по време на събитията, в които участва като водеща звезда на големи летни фестивали в клубовете на Лас Вегас и Ибиса.През 2014 г. албумът на Аоки Neon Future I, част от който е и златният сингъл Delirious (Boneless), се изкачи до номер 1 в класациите за денс и електронна музика. Съвсем неотдавна той пусна и сингъла си Just Hold On, общ проект с Луиз Томлисън (Louis Tomlinson) от One Direction.Сред потвърдените участници в MTV Presents Varna Beach е и Тайни Темпа (Tinie Tempah).Той добива известност през 2010 г. с дебютния си сингъл Pass Out. \"Горгон сити\" (Gorgon City) са третото име обявено официално от MTV като участник в предстоящото шоу.След излизането на албума Sirens \"Горгон сити\" се сдобиват със слава и признание.Вдъхновяващи парчета като Imagination, Ready for Your Love, Go All Night, Unmissable и Here For You се превръщат в удивителни хитове в класациите, звучат във всички световни клубове и вдъхновяват цяло поколение младежи.R3WIRE & VARSKI също за пръв път ще посетят като участници в MTV Presents Varna Beach Талантът на дуета не остава незабелязан и през 2011 г. Ministry of Sound ги наема за новия им студентски проект Unitrash.Български изпълнител, който ще се представи в проекта MTV Presents Varna Beach, е Поли Генова. Тя ще бъде и първият български изпълнител, който ще участва в шоуто на MTV. Тя беше българският представител на миналогодишния фестивал \"Евровизия\", като нейната песен бе класирана на четвърто място.", "date": "2017.06.27", "title": "MTV ще построи 70-метрова сцена на варненския плаж"}
{"url": "http://www.dnevnik.bg/sport/2017/06/27/2996520_ronaldo_e_draznesht_i_za_men_ne_sushtestvuva_zaiavi/", "text": "Халфът на  Артуро Видал покачи градуса на напрежението преди полуфинала за Купата на конфедерациите срещу Португалия. Опитният футболист заяви, че за него капитанът на европейските шампиони Кристиано Роналдо не съществува.\" е много дразнещ\", заяви пред репортери в Русия Видал. \"За мен той не съществува\".Видал е сигурен в победата на Чили и смята, че след Копа Америка през миналата година, родината му ще се бори и за Купата на конфедерациите.\"Вече казах на моя съотборник в \"Байерн\" Йошуа Кимих, че в неделя ще играем един срещу друг на финала. Мисля, че ние ще се класираме за него, фаворити сме. Португалия има добри играчи в силни клубове, но нашата цел е да достигнем финала\", каза още Видал.Германия и Чили вече играха заедно в груповата фаза на турнира, като тогава срещата завърши без победител. За да се класира за финала обаче, Чили ще трябва първо да преодолее Португалия. Двубоят е в сряда в руския град Казан.", "date": "2017.06.27", "title": "Роналдо е дразнещ и за мен не съществува, заяви Артуро Видал"}
{"url": "http://www.dnevnik.bg/biznes/2017/06/27/2996523_energiiniiat_regulator_odobri_poiskanoto_ot_bulgargaz/", "text": "Комисията за енергийно и водно регулиране (КЕВР) ще одобри поисканото от \"Булгаргаз\" поскъпване на природния газ с 1.91% от 1 юли. Увеличението беше одобрено в доклад на работна група, обсъден днес на откритото заседание на комисията, съобщава БТА.Предложението на \"Булгаргаз\" е цената на синьото гориво за третото тримесечие да се увеличи до 370.21 лв. за 1000 куб. м, без ДДС, акциз и цена за пренос.  като цената ѝ беше вдигната с близо 30 на сто, което доведе до по-високи цени на парното и тока.Председателят на КЕВР Иван Иванов обясни, че  Това обаче зависи от цените на петрола.По думите му поевтиняването на петрола с над 50% през юни не може да се калкулира върху новата цена на синьото гориво, тъй като при формирането й се отчитат котировките за последните 9 месеца, а през това време те са били значително по-скъпи.Решението за новата цена на природния газ от 1 юли ще бъде взето от КЕВР на закрито заседание на 30 юни. за следващото тримесечие.", "date": "2017.06.27", "title": "Енергийният регулатор одобри поисканото от \"Булгаргаз\" поскъпване на природния газ от 1 юли"}
{"url": "http://www.dnevnik.bg/sport/2017/06/27/2996446_cska_-_sofiia_e_otkazal_burz_arbitraj_po_kazusa_liga/", "text": "\"ЦСКА - София\" е отказал бърз арбитраж по казуса с недопускането на клуба до участие в Лига Европа. Предложението е дошло на 19 юни, но юристите на червените са го отклонили.В понеделник вечерта в социалните мрежи се появиха откъси от позицията на УЕФА в защитата пред Спортния арбитражен съд (КАС) в Лозана по случая. Административният директор на \"ЦСКА - София\" Милко Георгиев потвърди впоследствие отказа за бърз арбитраж и постави въпроса кой е разпространил откъса от документите.\"Цитира се позиция на УЕФА от нейната защита пред КАС. Тази позиция очевидно не е безпристрастна, защото УЕФА е страна по спора\", посочва той.\"Действително на ЦСКА на 19 юни е предложен бърз арбитраж. Юридическият екип преценява, че такъв не дава по-големи шансове на клуба в хода на делото, още повече че ЦСКА вече има заведено дело срещу УЕФА в КАС на 8 юни, по което има входирани защити от страна на УЕФА и становище на КАС, че ЦСКА е легитимен участник в Лига Европа\", допълва Георгиев.Според него подбраният откъс от защитата на УЕФА показва \"изключително скандални моменти и самопризнания за нарушаване на правилата на самата УЕФА\".Червените . Мястото на отбора беше заето от .", "date": "2017.06.27", "title": "\"ЦСКА - София\" е отказал бърз арбитраж по казуса \"Лига Европа\""}
{"url": "http://www.dnevnik.bg/sviat/2017/06/27/2996482_kola_bomba_ubi_komandir_ot_ukrainskoto_razuznavane_v/", "text": "Полковник от украинското военно разузнаване е загинал при взрив на кола бомба в столицата Киев, съобщи министерството на отбраната на страната.\"В резултат (на експлозията) член на основния разузнавателен департамент към министерството на отбраната, полк. Максим Шаповал, беше убит\", казва институцията в изявлението. Пред агенция УНИАН неин говорител каза, че случаят се разглежда като терористичен акт.По данни на украински медии Шаповал, роден през 1978 г., ръководел специалния отдел към Главното разузнавателно управление (ГРУ) на министерството. Не се съобщават подробности за работата му, но според депутата Антон Герашченко основната му дейност била свързана с \"противодействие на руската агресия\" в Украйна.Властите обявиха, че засега нямат информация кой стои зад атентата.Взривът, разтърсил кръстовището на улиците \"Соломенская\" и \"Алексеевская\" към 8:16 ч. местно време, е заснет от камери за видеонаблюдение. По данни на полицията взривната вълна изхвърлила части от автомобила му на близо 100 метра и двама души пострадали, има щети и по други автомобили.Миналото лято подобна  отне живота на разследващия журналист Павел Шемерет.", "date": "2017.06.27", "title": "Кола бомба уби командир от украинското разузнаване в Киев"}
{"url": "http://www.dnevnik.bg/sport/2017/06/27/2996541_katar_e_platil_2_mln_dolara_na_10-godishno_momiche/", "text": "Катарската футболна асоциация е превела 2 млн. долара в сметката на 10-годишната дъщеря на член на ФИФА. Това разкрива докладът за корупционни схеми около избора на домакина за .Германският ежедневник \"Билд\" публикува част от документите по разследването на Етичната комисия на ФИФА. Те са предоставени на журналисти от бивш член на въпросната комисия - Майкъл Гарсия.Гарсия напусна поста си в централата през 2014 г., след като от ФИФА публикуват \"манипулиран и непълен\" по неговите думи доклад.Бившият член на Етичната комисия твърди, че от оригиналните му записки е било очевидно, че Катар е спечелил правото да организира Световното първенство по нечестен път и с предлагане на подкупи.Целият доклад е 42 страници, като в него има различни подробности около цялата процедура на избиране на домакина за Мондиала.Друго разкритие, публикувано от \"Билд\", уличава трима от членовете на изпълнителния комитет на ФИФА, които са летели с частен самолет, нает от Катарската футболна асоциация, до Рио. В Бразилия те са присъствали на парти, организирано отново от катарците, точно преди изборите.Катар многократно беше критикуван от правозащитни организации, след като бяха разкрити опити за , които строят стадионите за Мондиал 2022 г.Очаква се \"Билд\" да разкрие още подробности от доклада, предоставен от Гарсия в следващите дни.В публикация във \"Фейсбук\" журналистът от \"Билд\" Петер Розберг, който е получил доклада, заяви, че \"не предоставя доказателство, че световното първенство през 2018 г. или 2022 г. е купено\".Той описва откритията си като \"пъзел, който има смисъл само когато се съберат всички части\".Докладът на Гарсия беше подкрепен от Саймън Джонсън, шеф на екипа, който ръководеше кандидатурата на Англия за Мондиал 2018. Още преди три години британците обявиха публикуваните документи от ФИФА като \"манипулирани\" и опити за \"политическо замитане\".Френските прокурори също разследват процедурата за избор на домакин на световните през 2018 и 2022 г., а през април разпитаха бившия президент на ФИФА Сеп Блатер, който беше призован за свидетел.Националната прокуратура на Франция започна разследването си миналата година.", "date": "2017.06.27", "title": "Катар е платил 2 млн. долара на 10-годишно момиче около кандидатурата си за Мондиал 2022"}
{"url": "http://www.dnevnik.bg/sviat/2017/06/27/2996538_evrokomisiiata_globiava_gugul_s_rekordnite_24_mlrd_evro/", "text": "Европейската комисия налага на Google рекордната глоба от 2.42 млрд. евро за злоупотреба с доминиращо положение на пазара. Компанията има 90 дни да плати сумата или ще се изправи пред глоби в размер на 5% от средния дневен приход на фирмата майка Alphabet.Така завършва седемгодишното разследване на Брюксел по въпроса дали търсачката е извършила нарушение на европейските правила, като е качвала по-високо в резултатите си линкове към собствената си пазарна услуга Google Shopping. Това е поредната тежка мярка, която еврокомисарят по конкуренцията Маргрете Вестагер налага на глобална фирма. Глобата е 3% от оборота на фирмата за 2016 г.90% от приходите на търсачката идват от реклама, защото потребителите плащат за услугата със собствените си данни. През 2004 г. Google навлезе в европейския пазар за сравняване на услуги с продукт, наречен Froogle, а по-късно преименуван на Google Product Search и в крайна сметка на . Той позволява на потребителите да сравняват продукти и цените им онлайн и да намират продавачи на всякакви стоки и услуги онлайн.Вътрешен документ на компанията от 2006 г. показва, чесе е справяла по-зле от конкурентите си. Но подобни услуги разчитат на трафик и компанията е заложила на , за да увеличи този към пазарната си услуга, като систематично е започнала да излага резултатите от нея на видни места и да изтласква тези от конкурентните услуги.Изследванията показват, че поставените на първите места резултати получават и най-много кликове – първите 10 резултата на страница 1 от търсенето събират около 95% от всички кликове на потребителите, като първият събира около 35%. В същото време  е най-използваната (над 90%) в цялата Европейска икономическа зона от 2008 г. насам освен в Чехия, където заема първото място от 2011 г.\" изобрети много иновативни продукти и услуги, които промениха живота ни. Това е хубаво. Но стратегията ѝ за сравнението на пазарни услуги не се ограничава с това да привлича клиенти просто защото продуктът ѝ е по-добър от този на съперниците.  злоупотребява с пазарната си доминация като търсачка, като промотира собствените си пазарни услуги в резултатите и праща по-ниско тези на конкурентите си. Дейността на е незаконна според антитръстовите правила на ЕС. Тя отнема на останалите компании възможността да се конкурират въз основа на качеството и да правят иновации. И най-важното - отнема на европейските потребителите честния избор между услугите\", каза Вестагер.", "date": "2017.06.27", "title": "Еврокомисията глобява \"Гугъл\" с рекордните 2.4 млрд. евро"}
{"url": "http://www.dnevnik.bg/sviat/2017/06/27/2996542_mongoliia_shte_izbira_prezident_s_balotaj_za_pruv_put/", "text": "Монголия организира на 9 юли втори тур от президентските избори - за първи път в своята история, след като никой от тримата кандидати за държавен глава не успя да получи абсолютно мнозинство на първия тур вчера, предаде агенция \"Франс прес\", като се позова на официално съобщение.Централната избирателна комисия информира, че Халтмаа Батулга от опозиционната Демократична партия на Монголия (ДПМ) е спечелил най-много гласове - 38%, но недостатъчно, за да се смята за избран.Той ще се изправи на 9 юли срещу Миегомбо Енхболд, кандидата на управляващата Монголска народна партия (МНП), останал засега на втора позиция с малко над 30% от гласовете.Художник и световен шампион по самбо - бойно изкуство от съветската епоха, след това президент на националната асоциация по джудо, фаворитът Батулга може да се похвали с първия златен олимпийски медал, печелен някога от страната - отличие, завоювано на Игрите в Пекин през 2008 г.Енхболд се представя като скромен коневъд от степите, който никога не се е впускал в бизнеса, но богатството му, изглежда, навява съвсем други мисли. Кметското му управление от 1999 до 2005 г. бе съпроводено с обвинения, че е прибирал подкупи от сделки с поземлени имоти. Не твърде харизматичен, защитник на тезиса за \"единна Монголия\", 52-годишният Енхболд е високо ценен от по-младите, които виждат в него кандидата с най-голям опит", "date": "2017.06.27", "title": "Монголия ще избира президент с балотаж за пръв път в историята си"}
{"url": "http://www.dnevnik.bg/razvlechenie/2017/06/27/2996521_muzikalnata_partnyorka_na_deivid_linch_idva_za_koncert/", "text": "Криста Бел - дългогодишна партньорка на режисьора Дейвид Линч в музикалните му проекти и инди поп певица с самостоятелна слава, ще направи концерт в София през есента. Той е част от турнето по представянето на новия си албум We Dissolve и ще пее на 17 ноември в \"София лайв клуб\", съобщават организаторите от фестивала \"Аларма пънк джаз\" на БНР.Бел е известна с дрийм поп албумите си This Train (2011) и Somewhere In The Nowhere (2016), създадени съвместно с Линч и носещи мечтателната, загадъчна, но и заредена с прикрита заплаха атмосфера на неговото кино. Първото им общо парче е Polish Poem от саундтрака на Inland Empire, а за срещата им режисьорът казва, че \"...когато за пръв път я видях на сцената, си помислих, че е извънземна. Най-красивата инопланетянка изобщо\".Мечтателният поп не изчерпва жанровия диапазон на певицата. Тя започва като вокалистка на джипси-суинг формацията 8 ½ Souvenirs от Остин, Тексас, с която записва два албума и обикаля цяла Северна Америка, а новият й албум носи елементи на соул, рок и джаз освен познатия й стил. Освен с албума си напоследък Бел бе ангажирана с продължението на сериала на Линч \"Туин пийкс\", където играе специален агент Тами Престън и също има пръст в музиката към филма.Концертът й в София е на 17 ноември от 21 ч., а билетите се продават през новата платформа Еpay Go и на касите на \"Изи пей\", партньор на събитието, на . Съорганизатор на събитието е и sluchka Ltd.", "date": "2017.06.27", "title": "Музикалната партньорка на Дейвид Линч идва за концерт в България"}
{"url": "http://www.dnevnik.bg/sviat/2017/06/27/2996547_i_holandiia_e_otgovorna_za_smurtta_na_mjusjulmani_v/", "text": "Апелативният съд в Хага потвърди, че Холандия е отчасти отговорна за смъртта на 300 мюсюлмани, изгонени от база на миротворци в Сребреница, когато войници от босненските сърби достигат района по време на конфликта през 1995 г., предаде \"Ройтерс\".Подобно определение съд на по-ниска инстанция . Според него холандските миротворци от батальона \"Дъчбат\" (Dutchbat) може да са знаели, че хората, търсещи убежище в базата в село Поточари в района на Сребреница, ще бъдат убити, ако напуснат обекта. Отговорността им обаче е около 30%, защото не е сигурно, че убитите щели да оцелеят, оставайки в базата, а шансът да загинат от оръжията на босненските сърби независимо от действията на миротворците бил около 70 на сто.Съдия Гепке Дулек обяви, че мъжете били отпратени от комплекса заедно с други бежанци, били \"лишени от шанса да оцелеят.\" \"Съдът смята, че холандската държава е действала незаконно\" и че миротворците улеснили босненските сърби в това да отделят мъжете и момчетата мюсюлмани и трябва да са знаели, че има \"риск те да бъдат подложени на нечовешко отношение или екзекуция.\"ООН се ползва от съдебен имунитет, затова решението се счита за изключително. Това е и един от малкото случаи, при които страна, участваща в мироопазваща мисия на ООН, е държана отговорна за действията си по време на конфликт.Роднините на загиналите осъдиха холандските командири за първи път през 2010 г с обвиненията, че са , оставяйки ги в ръцете на босненските сърби по време на един от най-мрачните епизоди на гражданската война в Босна, продължила от 1991 до 1995 г.Сръбските сили, ръководени от Радко Младич, убиха близо 8000 мюсюлмански мъже и момчета през юли 1995 г., извършвайки най-ужасяващото етническо прочистване на европейска почва от Втората световна война насам. През 2007 г. случилото се в Босна беше обявено за геноцид. Две хиляди холандски войници са служили като мироопазващи сили по това време в Босна. 100 000 души загинаха, а 2.2 млн души останаха без дом. Освен това непосредствено преди атаката над Сребреница градът е бил обявен за \"зона за безопасност\" под протекцията на ООН.", "date": "2017.06.27", "title": "И Холандия е отговорна за смъртта на мюсюлмани в Сребреница, потвърди съд в Хага"}
{"url": "http://www.dnevnik.bg/bulgaria/2017/06/27/2996489_jalba_sreshtu_izborite_za_sudebniia_suvet_pokaza_dupki/", "text": "Съдийската колегия на Висшия съдебен съвет (ВСС) обсъди днес няколко въпроса, свързани с  от бившия председател на Софийския районен съд Методи Лалов срещу избора на членове на новия ВСС от съдийската квота. Как да се излъчат членовете на смесения съдебен състав, който ще я разгледа; кой ще я администрира; къде и как да бъде изпратена; по кой ред ще се гледа делото бяха въпросите - тема на дебат сред кадровците.В крайна сметка колегията единодушно реши само да изпрати жалбата на председателите на двете върховни съдилища. Лалов атакува избора заради съмненията в електронната система за гласуване.Председателят на Върховния касационен съд (ВКС) Лозан Панов обясни днес, че се е срещал с шефа на другия върховен съд - Георги Колев, за обсъждане на тази нова в закона процедура.Според промените в Закона за съдебната власт решенията на избирателната комисия, с които се обявява резултатът от избора, се обжалват в 7-дневен срок от обявяването им, като жалбата се подава от съответната колегия на ВСС, която в тридневен срок изпраща цялата преписка на съдебния състав. В друга разпоредба на закона се казва, че жалбите се разглеждат от състав от трима съдии от ВКС и двама от ВАС, определени на принципа на случайния подбор чрез електронно разпределение.Според Панов колегията единствено следва да препрати жалбата, но не е в нейно правомощие да решава по кой ред ще се гледа делото. Освен това тя трябва да се администрира от ВКС, понеже повечето съдии в смесения състав са от този съд. Добави и че от случайното разпределение на делото ще бъдат изключени магистратите, участвали в процедурата за избор като кандидати или членове на комисии.Председателят на ВАС Георги Колев призова и останалите от съвета да се изкажат по поставените от него въпроси, защото в закона имало сериозни празноти. \"Къде и как ще бъдат избрани членовете на състава - във ВКС, във ВАС или във ВСС? Как ще бъде определен докладчикът, необходимо ли е въобще да има такъв. По кой ред ще се гледа делото - по ГПК, по АПК или по Изборния кодекс? Искам да чуя вашите становища\", попита той, цитиран от \"Правен свят\".Панов заяви, че двете върховни съдилища имат смесени състави по тълкувателни дела и при спорове за подсъдност и по аналогия може да се приложи тази процедура. Той не бе съгласен с възможността ВСС да формира съдебния състав, който ще разглежда делото, защото съветът не е правораздавателен орган. Предложи председателят на състава да бъде избиран по старшинство от определените на случаен принцип съдии.Юлия Ковачева предложи жалбата да бъде изпратена на двамата председатели, които да издадат разпореждане за образуване на делото. Тя заяви, че за всичко друго компетентни са съдиите. \"Ние няма как да даваме указания и да разписваме правила по отношение на съдебния състав\", заяви тя и допълни, че съдиите ще преценят кого да включат и изключат от състава по делото, а съветът не може да определя по кой ред ще се гледа делото.Калин Калпакчиев заяви, че единственото, което може да направи колегията, е да препрати жалбата. По думите му друго мнение от колегията е някаква форма на влияние върху съдебния състав.Галя Георгиева пък предложи съставът да се избере във ВСС, за да имало по-голяма публичност и прозрачност, въпреки че това е орган по управление и няма компетентност да правораздава и определя съдебни състави. Другият ѝ аргумент беше, че в двете върховни съдилища няма специален модул за случаен избор, с който да бъдат посочени съдиите, които ще гледат делото.По думите ѝ имената на съдиите, които ще участват в състава, трябва да се изтеглят като листчета от Панов и Колев. Председателят на ВКС ѝ отговори с цитат от закона, според който случайният избор трябва да е чрез електронна система и това изключва купи, шапки или други начини са събиране на листчета с имена за теглене.Соня Найденова и Галина Карагьозова заявиха, че съветът не може да направи нищо друго, освен да препрати жалбата на двамата председатели.Според Светла Петкова този смесен съдебен състав е трябвало отдавна да бъде формиран, за да е в готовност да разгледа евентуални жалби, както и въпроси по допустимостта на кандидатите. По думите ѝ жалбата не трябва да се изпраща на двамата председатели, а на състава, когато бъде формиран. Тя заяви, че няма нужда от повече обсъждане, а двете съдилища трябва незабавно да изберат такъв състав.\"Това желаех да чуя. Във всяко от съдилищата ще бъдат определени съдии, които да влязат в състава, който ще реши по кой ред да гледа делото\", каза за финал Георги Колев.", "date": "2017.06.27", "title": "Жалба срещу изборите за съдебния съвет показа дупки в закона"}
{"url": "http://www.dnevnik.bg/bulgaria/2017/06/27/2996562_avtoshkolite_i_instruktorite_nastoiaha_s_protest/", "text": "Представители на автошколите и автоинструкторите излязоха на протест в София, като се обявиха против изпитите за книжка да се провеждат в държавни автомобили. В недоволството, което премина под мотото \"Ние не сме корумпирани\", се включиха над 200 коли. Целта на протеста беше да се потърси диалог с транспортното министерство, което предложи промени в провеждането на изпитите след скандалите в Изпълнителна агенция \"Автомобилна администрация\", съобщава БНР.На 8 юни бяха извършени арести и обиски в агенцията заради продажба на книжки. Сред задържаните имаше и двама собственици на автошколи, но на тях не бяха повдигнати обвинения. Те са привлечени като свидетели.  Автошколите заедно с техни хора в ДАИ са плащали, за да се нагласи предварително жребият кой ще води изпита. Целта е била това да правят инструктори, с които резултатът да може да се манипулира.Според протестиращите те са най-големите потърпевши от случващото се в автомобилната администрация. Твърденията им са, че корупция при обучението на кандидат-шофьорите няма. Представителите на автошколите и автоинструкторите са на мнение, че провеждането на изпитите в държавни автомобили няма да пресече корупцията, а ще се отрази на самите учебни центрове, тъй като ще им се наложи да закупят същите коли. Причината - няма как за 32 учебни часа да се реагира адекватно в превозно средство, различно от това, в което си се учил.\"Трябва да се засили контролът от автомобилната администрация и служителите ѝ да започнат да работят както трябва. Това е нещото, което ще спре продаването на шофьорски книжки\", заяви пред БНТ автоинструкторът Юрослав Йорданов.\"Инструкторите пари не взимат. Ако някой взима, това са изпитващите. Те са си направили такива схеми, че ако курсистът не си плати, те ще го скъсат\", добави пред БНР автоинструкторът Калин Вълов.Представителите на бранша допълниха, че ще изразят исканията си в писмена позиция до всички институции, които могат да вземат отношение по казуса.", "date": "2017.06.27", "title": "Автошколите и инструкторите настояха с протест изпитите за книжка да не се провеждат в държавни автомобили"}
{"url": "http://www.dnevnik.bg/biznes/2017/06/27/2996565_zastrahovatelnite_brokeri_kaniat_ivailo_penchev_da_se/", "text": "Българската асоциация на застрахователните брокери (БАЗБ) кани собственика на платформата за търгове \"Окшънайз\" Ивайло Пенчев да я лицензира като застрахователен брокер като плати такса над 9000 лв. и да стане член на асоциацията. В прессъобщение до медиите днес асоциацията изразява надежда, че след лицензирането на Пенчев \"застрахователният пазар ще се развива конкурентно и иновативно, а ние ще почерпим от неговия безспорен опит в бизнеса\".Преди дни  в нарушения на българското и европейското застрахователно законодателство, защото \"Окшънайз\" позволява покупката на застрахователни полици без да е лицензирана, а и допуска оферти от компании, които не са застрахователни брокери. Пенчев не е съгласен със заключенията на надзора иКФН се ангажира с работата на \"Окшънайз\" по жалба на БАЗБ.Асоциацията подчертава, че КФН е потвърдила съмненията й за нарушения, но е открила и други, за които БАЗБ не е предполагала. Между тях е възможността лица, които не са лицензирани застрахователи или застрахователни посредници да участват и наддават в търгове, както и фактът, че шест от осем застрахователя не са подозирали, че от тяхно име в платформата се предлагат застрахователни продукти. Голяма част от възложителите на търгове са дружества, свързани с платформата, а не са фирми, на които сайтът прави огромна услуга пестейки им много пари, т.е. платформата работи предимно за интересите на фирми, свързани с нея, цитира асоциацията заключенията на надзора.Становището на БАЗБ е, че покупката на застраховка чрез платформата не дава гаранция за качеството на услугите, легитимността и професионалния опит на доставчиците. Това е огромен проблем както за потребителите, така и за бранша, пишат нейните членове. Те подчертават, че при покупката на застраховка, макар и много различна от покупката на хранителен продукт, изборът по най-ниска цена, не е добра идея. При застраховката е важно потребителят да е осведомен за: кой сключва застраховката му; коя застрахователна компания носи риска по нея; покрити ли са правилните рискове, които гарантират на застрахования, че ще получи обезщетение; кой ще му съдейства пред застрахователя, когато настъпи застрахователно събитие. Едва след това се появява критерият за цена, казват застрахователните брокери.Асоциацията декларира, че застрахователните брокери ежедневно договарят за своите корпоративни клиенти значително по-добри цени от стандартните. Тези цени при големи сделки многократно надхвърлят цитираните от собственика на платформата 100 000 лева за стотина сделки, се посочва в съобщението. БАЗБ отрича и твърдението на Пенчев, че пести парите на фирмите като им предоставя евтина услуга като напомня, че застрахователните брокери работят безплатно за потребителя и това е записано в Кодекса за застраховане, докато платформата на Пейчев събира от потребителите (възложителите) годишни такси в размер от 220 евро до 7000 евро без ДДС в зависимост от оборота на компанията.", "date": "2017.06.27", "title": "Застрахователните брокери канят Ивайло Пенчев да се лицензира и да влезе в асоциацията им"}
{"url": "http://www.dnevnik.bg/detski_dnevnik/2017/06/27/2996567_sofiiskata_matematicheska_gimnaziia_pak_s_nai-visok/", "text": "Софийската математическа гимназия (СМГ) \"Паисий Хилендарски\" е училището, в което е приет кандидат-гимназистът с най-висок бал в столицата - 497.5 от 500 точки. Паралелката е с математически профил и изучаване на немски език. Минималният бал за прием в гимназията след първо класиране,, е 472.5 точки.Макар че , тенденциите в София се запазват. За поредна година Софийската математическа гимназия е с най-висок бал , а най-желана е паралелката с чуждоезиков профил - испански и английски език, в 164-а Гимназия с преподаване на испански език (ГПИЕ) \"Мигел де Сервантес\". За 26 места в нея са кандидатствали 2405 ученици.За първи път Технологичното училище \"Електронни системи\" (ТУЕС) към Техническия университет - София, което предлага образование в сферата на информационните технологии, се нарежда в класацията на гимназиите с най-висок бал, тъй като досега в него имаше отделен прием. То е на пето място с максимален бал от 491 точки и минимален бал от 410.5 точки след първо класиране. Предхождат го 91-а Немска езикова гимназия \"Проф. д-р Константин Гълъбов\",където балът на първо класиране е от 495 до 450 точки; 73 СУ \"Владислав Граматик\" с бал 482.5 до 434.5 точки и 164-а Гимназия с преподаване на испански език \"Мигел де Сервантес\" с бал 485 до 412.5 точки Най-желаните паралелки са тези с чуждоезиков профил - след профил \"Испански и английски език\" в 164-а ГПИЕ по брой кандидатствали отново се нареждат паралелка с английски и испански език в 22 СУ \"Г. С. Раковски\" (2239 кандидати) и паралелка с изучаване на английски, испански и български език и литература във Втора английска гимназия \"Томас Джеферсън\" (2049 кандидати). Според началника на Регионалното управление по образованието в София-град Ваня Кастрева се запазва тенденцията седмокласниците да предпочитат чужд език, различен от английския.В специалност \"Банково дело\" с английски език в Националната търговско-банкова гимназия са кандидатствали 1585 седмокласници, а в специалност \"Електронна технология\" с английски език - 1314. За място в специалност \"Икономика и мениджмънт\" с английски език в Националната финансово-стопанска гимназия са кандидатствали 1325 ученици.Двама ученици са кандидатствали в 140 паралелки, обяви още Кастрева. Освен ученици от столицата за място в софийските гимназии са кандидатствали 306 седмокласници от страната.Подадените заявления за прием след седми клас в София са 8650, като само 2247 от тях са подадени по интернет, каквато възможност имаше за първа година.На първо класиране са приети 8137 седмокласници. Некласирани са само 513 ученици, които вероятно са посочили по-малко желани паралелки, за които балът им не е стигнал.Закрити са 13 от общо 240 профилирани и 14 от общо 127 професионални паралелки. Свободните места след първо класиране са 611.След оповестяването на класирането учениците имат две възможности – от утре до 30 юни да се запишат в училището или да участват във второто класиране, като подадат заявление в училището, в което са класирани на първо класиране. В този случай няма нужда от пренареждане на желанията.Учениците, които в първия етап не са приети никъде, автоматично участват във второто класиране. То излиза до 4 юли. Ако ученикът не е доволен от приема си и на второ класиране, той може да участва в третото, като в този случай се налага да пренареди желанията си съобразно незаетите места в гимназиите. Резултатите от трето класиране ще бъдат готови до 17 юли.", "date": "2017.06.27", "title": "Софийската математическа гимназия пак с най-висок бал, училището към Техническия университет е на 5-о място"}
{"url": "http://www.dnevnik.bg/sport/2017/06/27/2996514_fenomenalniiat_sezon_na_uestbruk_mu_donese_nagradata/", "text": "Гардът на \"Оклахома Сити тъндър\" Ръсел Уестбрук спечели приза за \"Най-полезен играч\" в Националната баскетболна асоциация (НБА) за сезон 2016-2017. на плеймейкъра на \"Хюстън рокетс\" Джеймс Хардън и крилото на \"Сан антонио спърс\" Кауай Ленърд.\"Имах невероятен сезон, но без тези момчета и останалите, които не са тук, нищо от това не би било възможно. Тази награда не е за мен, тя е за всички вас. Благодарен съм, че ви имам до себе си. Вие сте мои братя за цял живот\", каза Уестбрук към съотборниците си в \"Оклахома\", които се качиха с него на сцената.Звездата на \"гръмотевиците\" , с което счупи 55-годишния рекорд на Оскар Робинсън, който записа с един по-малко за \"Синсинати роялс\" през 1961-1962 г. , като записа 31.6 точки, 10.4 асистенции и 10.7 борби.Лидерът на \"Оклахома\" направи и най-резултатния трипъл-дабъл със своите 57 точки, 13 борби и 11 асистенции в мача срещу \"Орландо меджик\".Уестбрук стана първия играч от 1981 г., който печели отличието с отбор, който е регистрирал по-малко от 50 победи през сезона. \"Оклахома\" завърши шести в Западната конференция и отпадна още в първия кръг от плейофите от \"Хюстън\".Той спечели още две награди за \"Победен кош на сезона\" в мача срещу \"Денвър нъгетс\" и за \"Най-добър стил\".За най-добър треньор беше избран Майк Д'Антъни, който изведе \"Хюстън\" до полуфиналите в Западната конференция. Неговият възпитаник Ерик Гордън получи отличието за \"Най-добър шести играч\".Призът за \"Най-добър защитник\" спечели крилото на шампионите от \"Голдън стейт уориърс\" Дреймънд Грийн. \"Най-усъвършенствал се играч\" стана Янис Антетокумпо от \"Милуоки\", а неговият съотборник Малкълм Брогдън заслужи наградата \"Новобранец на сезона\".", "date": "2017.06.27", "title": "Феноменалният сезон на Уестбрук му донесе наградата за най-полезен играч"}
{"url": "http://www.dnevnik.bg/bulgaria/2017/06/27/2996573_textron_predlagat_prototip_za_boina_mashina_koiato_da/", "text": "Щатската компания Textron участва в процедурата за купуване на нови бойни машини за пехотата с предложение за производство в България. Textron Systems съвместно с немската Rheinmetall Group представиха вчера предложението си. Те предлагат четири колесни машини COMMANDO Select, които да бъдат използвани за спомагателни (инженерни, разузнавателни, за медицинско и логистично осигуряване и др.), които могат да бъдат доставени за 10 месеца. По второто задание, което е за 100 бойни бронирани машини с 6-колесна формула, Textron и Rheinmetall предлагат прототип. За довършване на дизайна се нуждаят от 20 месеца, съвместно с България, след което може да започне производството, според изпълнителния директор и главен мениджър на компанията Хенри Финерал. Той даде пример с доставката на COMMANDO Select за канадската армия. Машините са модифицирани според изискванията на Канада и са довършени на място.По проекта си в България Textron работят съвместно със Сдружение \"Българска отбранителна индустрия\", БАН, Технически университет - София, и УНСС.Rheinmetall участват с TаcNet, електронна платформа, която обединява всички датчици, системи за дневно и нощно виждане и обмен на информация в реално време, която дава възможност за получаване на информация за вражеските войски и разпознаване дори и при лоша видимост.Според академик Стефан Воденичаров 2/3 от средствата при придобиването на машините ще отиват за поддръжка и тези пари могат да остана в България. Българската отбранителна индустрия може да участва в проекта и с производство на модули, като сензори за наблюдение и бронева защита. Според ректора на УНСС професор Стати Статев един вложен лев в този проект може да доведе до 3 лв. възвращаемост за българската икономика. Очакването е производството у нас да разкрие 1500 работни места. В Техническия университет вече се разработват прототипи и професор Любомир Тодоров се надява на съвместна развойна дейност.Финландската компания Patria също предлагат техните машини да се произвеждат у нас.Срокът за подаване на предложения от фирмите желаещи да доставят машините за сухопътните войски е до 28 юли. Досега документи са подали и Kraus-MaffeiI Wegman (Германия), Otokar (Турция). FNSS (Турция), General Dynamics (САЩ), WZM (Полша), Renault Truck Defence (Франция), Israel Defence.Преди седмица Министерството на отбраната, в който предлага двата приети от парламента инвестиционни проекта – за купуване на нови за армията ни самолети и за нови кораби, да бъдат преразгледани и разсрочени, както и да се приеме трети проект за купуване на нови бойни машини за пехотата. Той е разработен за времеви интервал от 12 години, като в рамките на 1.22 млрд. лв. е предвидено \"придобиването на 198 единици бойна и специална техника, както и допълнително оборудване за комплектуване на три батальонни бойни групи. В проекта са включени прогнозни разходи за интегрираната логистична поддръжка през целия жизнен цикъл на отбранителните продукти\". Според предложението на министъра на отбраната Красимир Каракачанов бойните машини трябва да се изплащат в периода 2018-2029 г., а да бъдат доставени до 7 години. ", "date": "2017.06.27", "title": "Textron предлагат прототип за бойна машина, която да се произвежда у нас"}
{"url": "http://www.dnevnik.bg/biznes/2017/06/27/2996601_shte_budat_provereni_10_ot_saniranite_sgradi/", "text": "Дирекцията за национален строителен контрол в рамките на две седмици ще провери 10% от сградите, санирани по Националната програма за енергийна ефективност, съобщи министърът на регионалното развитие и благоустройството Николай Нанков пред медиите.Проверката ще е на извадков принцип в шестте района за планиране на 46 въведени в експлоатация сгради. Строителните инспектори ще проверят работата на фирмите за строителен надзор и влаганите материали. Ще се изискват сертификатите за качеството и за произхода им и дали изолациите отговарят на противопожарните норми.Проверката е извън тази по сигнали за около 30 сгради.Нанков съобщи, че във Върховния административен съд има внесена една жалба след като Комисията за защита на конкуренцията не откри нарушения в търга за тол системата. Той изрази надежда, че до края на годината изпълнител на поръчката ще бъде избран.Министърът участва в кръгла маса на тема \"Възможности за намаляване на административната тежест в строително-инвестиционния процес\". Той съобщи, че се обсъжда възможност за преминаване към уведомителен режим на строежите от пета категория. Друго очаквано облекчение е предоставянето на повече отговорности на проектантите, които те сега споделят с местната власт.Ултимативно ще призовем общинските администрации да използват електронните услуги, които предоставяме, каза министърът по повод това, че единствено Столичната община - и то от вчера, приема електронните скици, издавани от Агенцията по кадастър. Министърът каза, че някои местни администрации злоупотребяват с това, че справката се предоставя безплатно и даде пример с община, поискала на хартиен носител една и съща скица 19 пъти.", "date": "2017.06.27", "title": "Ще бъдат проверени 10% от санираните сгради"}
{"url": "http://www.dnevnik.bg/bulgaria/2017/06/27/2996559_chetirima_sa_obvineni_za_trafik_na_jeni_za_seksualna/", "text": "Четирима души са обвинени за трафик на жени в Гърция и Германия с цел сексуална експлоатация, съобщиха от пресцентъра на полицията и прокуратурата. Трима от тях са задържани на 20 юни при спецакция на служители на ГДБОП и плевенската полиция. Четвъртият участник в момента излежава присъда по друго дело.Те са привлечени за участие в организирана престъпна група за трафик на хора с цел развратни действия.Според доказателства групата групата е действала от ноември 2011 г. Участниците в нея набирали и транспортирали до хотели и клубове в Атина, Лайпциг и Бон жени, за да проституират там в продължение на няколко месеца.Всяка от тях имала задължението да изпраща в България половината от спечеленото, което според свидетелските показания било между 500 и 1000 евро на ден. По първоначална информация дейността на групата движели основно двама братя с инициали А.А. и Х.А., на които прокуратурата е повдигнала по три обвинения.Миналата седмица Специализираният наказателен съд е определил постоянен арест на двама от групата, се разбира от съобщението на полицията и прокуратурата. Определението подлежи на обжалване. На третия участник в престъпното сдружение, който е жена с инициали А.Б., е наложена парична гаранция от прокуратурата.", "date": "2017.06.27", "title": "Четирима са обвинени за трафик на жени за сексуална експлоатация"}
{"url": "http://www.dnevnik.bg/sviat/2017/06/27/2996606_angela_merkel_ottegli_principnoto_si_nesuglasie_s_gei/", "text": "Германският канцлер Ангела Меркел оттегли принципното си несъгласие с хомосексуалните бракове в Германия в момент, когато партията ѝ е подложена на растящ натиск по този въпрос преди парламентарните избори през септември, предаде агенция \"Франс прес\".В интервю, което даде в берлински театър за женското списание \"Бригите\", канцлерът за пръв път заяви, че се отнася положително към възможността германските депутати да гласуват по съвест за. Тя изрази надежда, че дискусията ще се води с достойнство и че този въпрос трябва да се реши по съвест.Това е важна промяна в позицията на Меркел, която през 2013 г. се обяви  заради опасения за децата в еднополовите семейства, посочва АФП.Досега консервативният Християндемократически съюз се противопоставяше на узаконяването на , за да не ядоса най-консервативния сектор от електората си и да не влиза в конфликт със своя баварски съюзник - Християнсоциалния съюз, който е на традиционалистки позиции по въпросите на обществото.Като се обяви за свободен избор на депутатите от своята партия, канцлерът откри пътя към узаконяване на  в следващия Бундестаг, посочва АФП. Германски медии отбелязват, че част от сегашните депутати от ХДС имат положително отношение към  и техните гласове ще се прибавят към гласовете на депутатите от всички други партии, представени в Бундестага, които водят кампания в полза на еднополовите бракове.ДПА отбелязва, че Ангела Меркел се е споразумяла по въпроса с председателя на ХСС и премиер на Бавария Хорст Зеехофер. ХДС и ХСС ще представят идния понеделник обща предизборна програма за изборите на 24 септември.И социалдемократите, и \"Свободните демократи\" поставят като условие за бъдеща коалиция с Меркел в следващото управление узаконяване на Германия е една от малкото западни страни, която още не е легализирала еднополовите бракове. От 2001 г. граждански съюз между хомосексуални партньори им дава почти същите права като брака с изключение на данъчните права, добавя АФП./ БТА", "date": "2017.06.27", "title": "Ангела Меркел оттегли принципното си несъгласие с гей браковете"}
{"url": "http://www.dnevnik.bg/bulgaria/2017/06/27/2996591_selski_kmet_e_osuden_uslovno_za_kupuvane_na_glasove/", "text": "Софийският градски съд призна за виновен за купуване на гласове кмета на хасковското село Узунджово Деян Ванчев, като го осъди условно на 2 години с 4 години изпитателен срок.Вачев е признат за виновен, че като кандидат за кмет в периода от края на септември до 13 октомври 2015 г. е предложил на един човек 30 лева и е дал на други петима по 40 лева, за да гласуват за коалицията, която го е издигнала.Освен това в края на септември Деян Ванчев е предоставил имотна облага на двама души с цел те да я предадат на други четирима, които да гласуват в негова полза, посочват от Софийската градска прокуратура.Имунитетът на Ванчев бе поискан още на 21 октомври 2015 г. Като кандидат за кмет, издигнат от местната коалиция \"За Хасково\", той се ползваше с имунитет и срещу него не може да бъде възбудено наказателно преследване без разрешение на ЦИК. След разрешение на Централната избирателна комисия той беше привлечен като обвиняем от Софийската градска прокуратура.", "date": "2017.06.27", "title": "Селски кмет е осъден условно за купуване на гласове"}
{"url": "http://www.dnevnik.bg/bulgaria/2017/06/27/2996629_gerb_policaite_koito_ne_sa_poluchili_uniformi_da/", "text": "Полицаите, които е следвало да получават униформено облекло, но такова не им е било осигурено, ще получат левовата му равностойност. Това предложение за промени в закона за МВР са внесли в парламента от групата на ГЕРБ. Един от вносителите е председателят на ГЕРБ в парламента Цветан Цветанов.Промените са съгласувани лично с министър-председателя Бойко Борисов и с вътрешния министър Валентин Радев след вчерашното национално съвещание на МВР, съобщиха от пресцентъра на ГЕРБ. Ако поправката бъде приета, държавата ще компенсира униформените служители на Министерството на вътрешните работи заради невъзможността да им бъдат осигурени униформи.\"През последните години се наблюдаваше тенденцията при провеждане на процедури по Закона за обществените поръчки с предмет осигуряване на униформено облекло да се стига до множество обжалвания на целите или отделни обособени позиции по съответните поръчки. От възникване на подобни предпоставки униформеното облекло не е било осигурено и носещи униформа държавни служители не са получили такава поради независещи от тях обстоятелства\", припомнят от ГЕРБ.В понеделник премиерът Бойко Борисов се зарече да , както и за гориво за патрулните коли. Нужните средства са в размер на 10 млн. лв., а ако се налагало, правителството щяло да отдели и 15 млн.\"Незабавно им давате парите за униформите да идат да си напазаруват\", заръча Борисов, с което се разбра, че пари трябва да се дадат на полицаите, а не директно униформи.", "date": "2017.06.27", "title": "ГЕРБ: Полицаите, които не са получили униформи, да получат парите за тях"}
{"url": "http://www.dnevnik.bg/biznes/2017/06/27/2996635_kzk_razreshi_na_izi_kredit_da_kupi_konkurenta_si_v/", "text": "Комисията за защита на конкуренцията (КЗК) одобри сделката по изкупуване на дяловете на дружеството за небанково кредитиране \"Провидент\" от \"Изи асет мениджмънт\", по-позната под името на водещия си продукт \"Изи кредит\" (Easy Credit), съобщи компанията - купувач.", "date": "2017.06.27", "title": "КЗК разреши на \"Изи кредит\" да купи конкурента си в бързите заеми \"Провидент\""}
{"url": "http://www.dnevnik.bg/biznes/2017/06/27/2996619_tehnomarket_veche_e_sobstvenost_na_blagoevgrad-bt/", "text": "Тази пролет веригата за бяла и черна техника \"Техномаркет\" срещу неизвестна цена е станала собственост на цигареното дружество \"Благоевград - БТ\", информира в днешния си брой.И двете дружества са свързlани с депутата от ДПС Делян Пеевски, който преди дни обяви пред Сметната палата  при 155 хил. лв. година по-рано.Пеевски чрез фирмата си \"НСН инвестмънт\" купи мажоритарния пакет в \"Техномаркет\" в началото на 2016 г. от Едордо Миролио срещу неназована сума. В края на годината депутатът поиска разрешение от КЗК да продаде мажоритарния дял на дубайската фирма TGI Middle East. Кой е неин официален собственик е неизвестно и антимонополният регулатор вече два пъти не показва на публиката тази информация.На 22 май 2017 г. на общото събрание на \"Техномаркет\" вместо TGI Middle East като мажоритарен акционер се явява \"Благоевград – БТ\" с пълномощник адвокат Светлана Мартева. Сделката е станала без да бъде одобрена от акционерите и разкрита на инвеститорите в \"Булгартабак холдинг\".Вместо в публичния \"Булгартабак холдинг\" бизнесът се мести в дъщерното дружество \"Благоевград БТ\", продължава публикацията\". Благоевградската компания държи 50% от веригата Lafka, а предстои да вземе и пряко \"София БТ\" (фабриката не работи от над година) и \"Плевен - БТ\".Комисията за финансов надзор (КФН), която надзирава публичните дружества, отговори на \"Капитал\", че няма проблем в сделката. ", "date": "2017.06.27", "title": "\"Техномаркет\" вече е собственост на \"Благоевград-БТ\""}
{"url": "http://www.dnevnik.bg/bulgaria/2017/06/27/2996654_slujitel_v_detska_gradina_se_izpravia_na_sud_za/", "text": "Завеждаща административна служба в детска градина е предадена на съд във Варна за длъжностно присвояване на 25 103 лева от такси, съобщи от Районната прокуратура в града.Валентина Г. от Целодневната детска градина \"Карамфилче\" е обвинена в длъжностно присвояване в големи размери – текст от закона, който предвижда лишаване от свобода от 3 до 15 години. Според обвинението 55-годишната жена е започнала да отклонява суми от месечните такси на децата през януари 2012 година. В един момент започнала редовно всеки месец да присвоява различни суми в размер от 466 до 2125 лева. Това продължило до януари 2014 г.Общата сума от 25 103 лева била присвоена с 23 отделни деяния до януари 2014 г., когато престъпната дейност е разкрита, посочват от прокуратурата. Щетите са частично възстановени от подсъдимата. От прокуратурата посочват, че присвоената сума надхвърля 70 пъти размера на минималната работна заплата към момента на извършване на престъплението.Предстои делото срещу жената да бъде насрочено за разглеждане във Варненския районен съд.", "date": "2017.06.27", "title": "Служител в детска градина се изправя на съд за присвояване на 25 хил. лева от такси"}
{"url": "http://www.dnevnik.bg/sport/2017/06/27/2996607_valverde_obeshta_da_pazi_gurba_na_kintana_v_tura/", "text": "\"Мовистар\" е готов да свали  от трона на \"Тур дьо Франс\". Това каза ветеранът в испанския състав Алехандро Валверде, който попадна в окончателния състав за състезанието и ще помага на Найро Кинтана в търсене на първата му победа.Колумбиецът Кинтана два пъти завърши втори след Фрум (2013 и 2015 г.), а през миналата година остана трети.Турът започва в събота, а Валверде ще стартира в него за десети път и общо за 22-и в трите големи обиколки.Испанецът, който е на 37 години, прави страхотен сезон до момента. Той спечели три многоетапни състезания в родината си – Обиколката на Андалусия, Баския и Каталуня, както и двете най-престижни арденски класики - \"Флеш Валон\" и \"Лиеж-Бастон-Лиеж\".Валверде обаче уточни, че пристига във Франция единствено с поддържаща роля. \"Моята цел е ясна и я казах много пъти – ще помагам на Найро и нищо повече. Ние сме 100% зад него, а аз ще пазя гърба му, както правя отдавна\", каза Валверде.Заради отборната тактика обаче ветеранът също ще трябва да се бори за високо място в класирането.\"Ясно е, че не мога да си позволя да губя време рано в състезанието. Ако съм високо в класирането, ще можем да притиснем съперниците ни\", каза още испанецът, чието най-добро класиране в \"Тур дьо Франс\" е третото място през 2015 г.Освен Кинтана, който е безспорният лидер, и Валверде, \"Мовистар\" обяви много силен състав за \"Тур дьо Франс\".Ключовата подкрепа на колумбиеца в планинските етапи ще трябва да дойде от неговия сънародник Карлос Бетанкур и Андрей Амадор. Костариканецът беше до Кинтана и в , където колумбиецът завърши втори.\"Имаме силен отбор и вярваме напълно в момчетата. Алехандро, Карлос и Амадор ще са много важни в планинските етапи, те са много опитни и трябва да стоят до Найро. Хесус Ерада и Джонатан Кастровйехо също заслужиха мястото си в отбора, те ще са силни в междинните планини\", каза генералният мениджър на \"Мовистар\" Еузебио Унсуе.Съставът се допълва от ветераните Иманол Ервити и Даниеле Бенати, както и от германеца Яша Сюдерлин. Триото ще помага на Кинтана в равнинните етапи.", "date": "2017.06.27", "title": "Валверде обеща да пази гърба на Кинтана в Тура"}
{"url": "http://www.dnevnik.bg/sport/2017/06/27/2996584_dzambrota_i_abidal_idvat_za_futbolnoto_shou_na_hristo/", "text": "Световният шампион с Италия Джанлука Дзамброта и бившият френски защитник Ерик Абидал са част от звездите, които ще присъстват на шоу мача между \"дрийм тима\" на \"Барселона\" от 1992 г. и отбора на приятелите на Христо Стоичков.Съставът на каталунците ще бъде съставен от Дзамброта, Едгар Давидс, Роналд де Бур, Витор Баия, Фернандо Коуто, Георге Попеску, Георге Хаджи и Людовик Жули.Мачът се организира от общината в Стара Загора и екип на Стоичков ще се проведе на 20 септември на стадион \"Берое\" от 20.00 часа. Той е част от програмата \"Стара Загора - Европейски град на спорта 2017\".Билетите струват от 30 до 80 лева и ще се продават в мрежата на Еventim, както и в магазина на стадиона. Организаторите отчитат висок интерес и заради това в петък ще бъде открита нова билетна каса с работно време от 09.00 - 19.00 часа.Хесус Анхой, Витор Баия, Мигел Анхел Надал, Патрик Андерсон, Фредерик Дею, Джанлука Дзамброта, Ерик Абидал, Фернандо Коуто, Луис Карерас, Георге Попеску, Хуан Карлос Родригес, Андони Гойкоечея, Гилермо Амор, Людовик Жули, Гайска Мендиета, Едгар Давидс, Шимао Саброса, Роналд де Бур, Георге Хаджи, Луис Гарсия, Хулио Салинас.", "date": "2017.06.27", "title": "Дзамброта и Абидал идват за футболното шоу на Христо Стоичков в Стара Загора"}
{"url": "http://www.dnevnik.bg/zdrave/2017/06/27/2996671_zdravnata_kasa_shte_sledi_otblizo_razhodite_za/", "text": "Националната здравноосигурителна каса обяви, че ще наблюдава по-стриктно парите, които се плащат за т.нар. централизирани дейности като ражданията, химиотерапията, хемодиализата и интензивните грижи, за които сега няма бюджетен лимит. Идеята на касата е да има \"индикативни стойности\" за болниците по тези дейности и ако се установят сериозни отклонения от тях, да се правят проверки.Това е записано в анекс към индивидуалните договори с болниците в страната, който Българският лекарски съюз категорично отказва да подпише с аргумента, че не е съгласен да се поставя лимит на тези непредвидими и неотложни дейности, които сега се покриват изцяло от касата. Лекарският съюз свиква и извънредно събрание на управителния си съвет, за да излезе с предложения за предоговаряне на документа.От касата отговарят, че отказът на лекарите да одобрят анекса ще забави плащанията към болниците, защото с него се определя и цялостното месечно разпределение на бюджета за болнична помощ в размер на 1.676 млрд. лв. Средната стойност за юни е 141.8 млн. лв., което е увеличение в сравнение с досегашните бюджети за лечебните заведения, посочват от пресцентъра на касата.Въпреки че Лекарският съюз настояваше именно за сума над 140 млн. лв., съсловната организация категорично отказва да подпише анекса, с която тя се увеличава, заради включеното лимитиране за онкозаболявания, раждания и интензивни грижи, посочват от организацията. \"Дори да има възможност да се направят прогнози за брой раждания в дадено лечебно заведение, е абсолютно невъзможно да се прогнозират пациентите, на които ще се наложат интензивни грижи\", казва председателя на БЛС д-р Венцислав Грозев. Той настоява да се намери друг начин за контрол над тези разходи.От пресцентъра на Лекарския съюз отхвърлят също и твърдението на касата, че отказът им ще забави плащанията към болниците. Наричат го \"излишна спекулация\", защото според вече подписаните индивидуални договори между болниците и НЗОК касата може да изплаща дължимите суми, като единствено предостави на лечебните заведения новите разполагаеми стойности.", "date": "2017.06.27", "title": "Здравната каса ще следи отблизо разходите за раждания и онколечение, лекарският съюз е против"}
{"url": "http://www.dnevnik.bg/sviat/2017/06/27/2996661_izpitaniiata_za_makron_zapochvat_oshte_s_purvoto/", "text": "Новият френски парламент се събира на първото си заседание във вторник, седмица след  на партията на президента Еманюел Макрон на изборите за депутати. Очакват се много критики от страна на опозицията, отслабена от  на \"Република, напред!\" (LREM) на парламентарните избори, заради факта, че депутатите на Макрон нямат никакъв опит на изборни длъжности - подобно на самия държавен глава. Старите партии и влиятелни организации във Франция вече оказват и съпротива срещу част от амбициозните бизнес ориентирани мерки, които Макрон ще се опита да прокара, отбелязва \"Ройтерс\".Френският вестник \"Фигаро\" отбелязва, че от 308 депутати на LREM едва 27 са служили в предишния парламент.LREM вече избра Франсоа дьо Рюжи - някога представлявал зелените и впоследствие подкрепил Макрон - за председател на събранието. Човекът на тази позиция ще има значително влияние върху парламента, тъй като ще може да оформя дневния му ред.Друг силен съюзник в парламента е бившият премиер , който напусна социалистите и дори мислеше да се присъедини към LREM. Макар да се отказа от последната идея, Валс увери, че ще подкрепя политиките ѝ.Част от  организират протест близо до парламента, който се очаква да започне едновременно с новата парламентарна сесия. Недоволството им е насочено отчасти срещу намерението на Макрон да реформира трудовото законодателство и да го направи по-гъвкаво, за да стимулира бизнеса.\"Ще бъдат ли (депутатите на Макрон) покорни или ще се бунтуват... Основателно е да се пита как ще реагират, когато политическият климат стане по-малко благоприятен за Еманюел Макрон. Този момент ще дойде неизбежно, може би още през юли, заради противоречивото трудово законодателство\", пише вестникът.Критики и отляво, и отдясно събраха и предложенията му за промяна в антитерористичното законодателство, което според някои правозащитни групи може да създава пречка за основните свободи в страната.Изпитание за Макрон вероятно ще са и лошите новини във финансовия сектор - очаква се в четвъртък да бъдат обявени резултатите от одита за състояние на публичните финанси. Очаква се кабинетът да обвини предишното социалистическо правителство, че е изпуснало финансите от контрол, но и да му се наложи да прокарва съкращения през парламента.", "date": "2017.06.27", "title": "Изпитанията за Макрон започват още с първото заседание на парламента"}
{"url": "http://www.dnevnik.bg/politika/2017/06/27/2996676_ninova_pita_radev_dali_pravitelstvoto_e_izpulnilo/", "text": "Писмо до президента Румен Радев, в което го пита дали правителството е изпълнило ангажиментите си след Консултативния съвет за национална сигурност (КСНС), е изпратила лидерът на БСП Корнелия Нинова.В писмото си Нинова напомня, че на заседанието на КСНС на 30 май е взето решение правителството да предложи до 20 юни 2017 година програма за \"Интегрирано развитие на сектор \"Сигурност\" и разпределение на ресурсите по отделните държавни органи и структури за следващите пет години\". \"Срокът изтече\", пише Нинова. \"По време на КСНС, зададох въпроси на министър-председателя и министрите от кабинета. В резултат на отговорите изразих мнение, че поетите ангажименти няма да бъдат спазени\", пише още Нинова. Тя добавя в писмото, че по искане на парламентарната група на \"БСП за България\" в Народното събрание предстои обсъждане на приоритетите на българското председателство на Съвета на Европейския съюз. \"До този момент правителството на Бойко Борисов не е предложило такива в парламента. Ние смятаме, че един от тях трябва да е национална сигурност\", пише в писмото на Нинова. бяха, че до края на юни трябва да бъдат актуализирани и усъвършенствани стратегията за национална сигурност, нормативната уредба на системата за национална сигурност и да бъдат разработени планове за попълване на недостига и повишаване на квалификацията и престижа на кадровия състав в армията и МВР.", "date": "2017.06.27", "title": "Нинова пита Радев дали правителството е изпълнило ангажиментите си за сигурността"}
{"url": "http://www.dnevnik.bg/bulgaria/2017/06/27/2996670_sledovateliat_petyo_petrov_-_pepi_evroto_imal_pravo_da/", "text": "Петчленен състав на Върховният административен съд (ВАС) окончателно се произнесе, че следователят Петьо Петров напуска съдебната система след подадена от него оставка, независимо че е имало предложение за образуване на дисциплинарно производство срещу него, когато е подал молбата за напускане.Предисторията на казуса с прочутия следовател с красноречивия прякор , който дори беше шеф на Столичното следствие и му бяха възлагани от прокуратурата за разследване дела с най-голям обществен интерес като това за КТБ, е богата. Той подаде оставка от съдебната система точно когато срещу него беше предложено дисциплинарно производство през 2015 г. от министъра на правосъдието Христо Иванов.Поводът за дисциплинарното производство беше решение на Върховния касационен съд (ВКС) по делото \"Цонев, Сантиров, Попов\", в което съдът каза, че основният свидетел Петьо Петров е извършил престъпление – провокация към подкуп. Прокуратурата обаче не предприе нищо и изчака да изтече давността за наказателно преследване срещу него. Мнозинството на ВСС отказа да образува дисциплинарно прозиводство, а главният прокурор Сотир Цацаров предложи молбата на следователя за напускане по негово собствено желание да бъде уважена от Висшия съдебен съвет. Така Пепи Еврото се отърва и от дисципнлирано наказание, и от наказателно преследване и напусна съдебната система с полагаемите му се 17 заплати.По-късно правосъдният министър заведе дело във ВАС срещу решението на ВСС за освобождаването на следователя и тричленният състав отсъди, че правото е на страната на министъра и отмени отказа на ВСС да преследва дисциплинарно Петров. Тричленнният състав отмени и оставката на следователя с мотив, че ВСС е трябвало да изчака съдът да се произнесе по първото дело.Делото стигна до петчленен състав на ВАС, и тогава стана ясно, че Новият петчленен състав с днешния си акт, отменяйки решението на Тричлениня състав, казва окончателно, че Петров може да напусне съдебната система независимо от всичко сторено от него и ВСС досега.Петчленният състав се мотивира с решението на Конституционния съд (Решение № 1 от 2017 г.) с което е обявен за противоконституционен текстът от Закона за съдебната власт, който гласеше, че магистрат не може да напусне съдебната система при наличието на висящо дисциплинарно производство. А съгласно чл. 151, ал. 2 от Конституцията, обявеният за противоконституционен акт не се прилага от деня на влизането на решението в сила. Това означава , че съответният текст престава да бъде нормативен регулатор /.../ докато законодателният орган не се произнесе с последваща норма, която да я отмени. От друга страна, съгласно разпоредби в ГПК и в АПК, съдът бил длъжен да вземе предвид и фактите, които са настъпили след предявяване на иска, ако са значение за спора.Така решението на КС стана основание за решаване на спор, , въпреки че спорът е възникнал по-рано.Решението е взето от съдиите Милка Панчева - председател на петчленния състав, Димана Йосифова - докладчик, Румяна Папазова, Сибила Димова и Георги Георгиев.", "date": "2017.06.27", "title": "Следователят Петьо Петров - Пепи Еврото, имал право да напусне по свое желание съдебната система"}
{"url": "http://www.dnevnik.bg/sport/2017/06/27/2996709_fenklub_sektor_g_poiska_ostavkata_na_borislav_mihailov/", "text": "Привържениците на ЦСКА от фенклуба \"Сектор Г\" призоваха за оставка на президента на БФС Борислав Михайлов. В обръщение в иронично-нападателен тон те обявиха война на футболния съюз.В основата на недоволството им е . Червените бяха спрени от УЕФА и на мястото им в турнира ще участва \"Дунав\".\"Приятели, считано от днес, сме във война с БФС и тежко корумпираните структури, около които гравитират. Тези хора разрушиха националния ни отбор, докараха родния ни футбол до нечувани низини и унищожиха всякаква надежда за неговото развитие\", пишат от \"Сектор Г\".\"Искаме незабавната оставка на Борислав Михайлов и цялата заобикаляща го сган, изсмукваща и последните живителни сили на най-великата игра у нас. Защото футболът не е за вас, отрепки, а за нас - феновете. И ако не се разкарате, ще го разберете много скоро\", завършва текстът.В него феновете задават въпроса дали БФС ще предостави \"цялата кореспонденция, водена между БФС и УЕФА от 12.05 до днес, за да видим всички колко много помагате на ЦСКА\". Питат и защо \"Лудогорец\" е бил приет за член на футболния съюз през 2010 г., а две години по-късно е бил допуснат до евротурнирите. От фенклуба атакуват и собственика на шампионите Кирил Домусчиев.", "date": "2017.06.27", "title": "Фенклуб \"Сектор Г\" поиска оставката на Борислав Михайлов и обяви война на БФС"}
{"url": "http://www.dnevnik.bg/politika/2017/06/27/2996610_sreshtu_falshivite_novini_e_neobhodimo_mediino/", "text": "Медийното образование и саморегулация са ключови в противодействието на фалшивите новини. Това бяха част от изводите на конференцията \"Фалшиви новини, пропаганда и геополитика\" организирана от фондация \"Конрад Аденауер.\" На същата конференция бяха представени .В дискусията участваха медийни експерти и журналисти, представители на сайтове, които проверяват факти, и експерти по сигурността – наблегнаха на въпроса дали част от решаването на проблема с фалшивите новини следва да е компромис със свободата на словото. Повечето бяха на мнение, че не бива да се налага цензура от какъвто и да е тип, а да се търсят други решения.Изпълнителният директор на фондация \"Медийна демокрация\" Орлин Спасов каза че \"само едно нещо е по-опасно от фалшивите новини - цензурата,\" а германският журналист и представител на \"Журналисти без граници\" Даниел Мосбрукър заяви че \"цензурата е най-лесното, но и най-лошото решение.\"Медийна саморегулация и дискусии между правителства, журналисти и платформите за социални медии (Facebook, Twitter и други) бяха споменати като по-добри варианти от държавна регулация.Спасов заяви, че четирите най-големи телевизии в България са гледани от около 80% от публиката, а същевременно произвеждат качествено съдържание и по отношение на новините играят \"ролята на първа, на качествена медия.\" Според него има нужда от проверяване на факти не в отделни институции, а в рамките на медиите, и от медийна критика, която да гарантира качеството на съдържанието.Една от другите препоръки към медиите беше ясно да разграничават в публикациите си факти от мнения. Това заяви Галина Шимански-Гайер от украинския сайт за проверяване на факти StopFake.Всички експерти споменаха медийното образование и постигането на медийна грамотност в обществото като първата и най-важна стъпка в дългосрочното преодоляване на проблема. Ясни начини да бъде постигнато това образование обаче не бяха дадени. Спасов каза, че на публиката трябва да се предоставят инструменти за разграничаване между истински и фалшиви новини, които тя сама да ползва.Спомена се и нуждата не само от реактивна борба с фалшивите новини, а и от активна комуникация от ЕС и НАТО. Освен факти институциите трябва да ползват и емоции в комуникацията си с гражданите и така да се предотврати установяването на фалшиви новини като масово мнение - това беше тезата на специалистът по стратегически комуникации на НАТО Саулиус Гузевичиус.Част от експертите казаха, чеи че това трябва да се случи преди адекватни мерки да могат да бъдат предприети. Зад това се обединиха Йордан Божилов - президент на \"Софийски форум за сигурност\" и Юлиан Чифу - президент на унгарския \"Център за предотвратяване на конфликти и ранно предупреждение.\"Единственият по-конкретен пример (даден от Мосбрукър) за опит за законово решение на проблема идва от Германия, където се очаква тази седмица да бъде приет закон, според който на глоби да подлежат платформите за социални медии, ако след сигнал от граждани и модератори не свалят своевременно публикации, съдържащи фалшиви новини, реч на омразата, детска порнография и други.Проектозаконът обаче има много врагове – от самите платформи за социални медии до различни германски журналистически съюзи и организации, свързани със свободата на словото. Ако бъде приет тази седмица, предстои да се види доколко ще е ефективен, както и дали ще накърни свободата на словото повече, отколкото германският парламент е склонен да преглътне.Беше обсъден и по-големият проблем, от който според експертите фалшивите новини са само част - целенасочената дезинформация. Тя бе нареченаот Гузевичиус и \"оръжие за масово унищожение\" от заместник директора на руския Институт за научна информация в социалните науки и член на руската академия на науките Татяна Паркалина.Предложените решения за дезинформацията също включваха образование и проучване на възможни промени в законодателството и нормативната база. Паркалина спомена и своята идея за създаване на международни правила за \"воденето на информационни войни\" по примера на международната Конвенция за химическите оръжия.", "date": "2017.06.27", "title": "Срещу фалшивите новини е необходимо медийно образование и саморегулация"}
{"url": "http://www.dnevnik.bg/sport/2017/06/27/2995818_nap_proveriava_bara_v_bazata_na_bfs_v_boiana/", "text": "Инспектори от Националната агенция за приходите (НАП) ще направят проверка в Grande Bar & Dinner - новооткрития бар в базата на Българския футболен съюз (БФС) в Бояна. През миналата седмица, което започна работа в края на май. От пресслужбата на НАП обявиха, че ще се инспектира дали в бара се издават касови бележки и какви са те.При посещението си репортер на \"Дневник\" получи бележка (отпечатана през софтуера за управление на заведението) със сумата за плащане, но на нея не присъстваха нито името на фирмата собственик, нито останалите реквизити според изискванията на закона. Максималното наказание, което НАП може да наложи по закон, е затваряне на заведението и 10 000 лева глоба, ако се окаже, че няма касов апарат и не се издават бележки, обясниха от агенцията. В случай че има касов апарат, но бележки не се издават, санкцията също може да е затваряне, придружена от 3000 лева глоба.Според информация на \"Дневник\" от няколко източника вратарят на националния отбор и син на президента на БФС Борислав Михайлов - Николай, е свързан със собствеността на заведението. Футболистът отрече, като посочи, че заведението е на негов много близък приятел. От БФС вече втора седмица не отговарят на въпросите на \"Дневник\" коя е фирмата - наемател на бара, и при какви условия. Справка в Търговския регистър показва, че Николай Михайлов има регистрирана фирма \"Гранде - НМ\" ЕООД. Той посочи, че това е \"съвпадение на имената\" и че в миналото е ползвал фирмата при покупка на автомобили. В предмета й на дейност в регистъра е записана \"вътрешна и външна търговия с всякакъв вид незабранени стоки или други вещи в първоначален, преработен или обработен вид, включително автомобили\". В списъка с дейности е и \"хотелиерство и ресторантьорство\".\"Домът на футбола\", както е кръстен комплексът, . Базата, включваща футболни терени, многофункционална спортна зала, административна сграда и хотел, е на стойност 10 млн. евро. Почти цялата сума - 9.5 милиона, беше отпусната по програми на УЕФА и ФИФА, а останалата част дойде от бюджета на БФС.", "date": "2017.06.27", "title": "НАП проверява бара в базата на БФС в Бояна"}
{"url": "http://www.dnevnik.bg/bulgaria/2017/06/27/2996639_boian_petrov_pulsut_veche_se_uspokoi_gotovi_sme_da/", "text": "Българският алпинист Боян Петров вече са намира в лагер 1 под Гашербурм II. Това е вторият му опит да изкачи върха като част от проекта му \"Българин на 14х8000\", с което иска да влезе сред двайсетте алпинисти, успели да изкачат и 14-те най-високи върха на планетата без кислород. Този път той е в компанията на Слави Несторов, с когото ще атакуват пакистанския исполин. През 2009 г. Петров се наложи да се върне на 40 м под върха поради липса на въже и партньор. След като успяхме да прелетим разстоянието от София, през Истанбул и Исламабад, прескочихме жегите в низините и за около 24 часа се озовахме в северните части на Пакистан в живописното планинско градче Скарду. Запознахме се с останалите членове на експедицията ни - поляците Яцек, Марчин и Марек. Само един ден ни отне да купим всичко липсващо, да наредим целия си багаж в 11 товара по 25 кг, да хапнем диня и череши за последно, да погалим една жертвена коза (традиция преди всяка експедиция) и да разгледаме Музея на италианците, изграден по случай 50-годишнината от първото изкачване на К2.В продължение на 7 дни изминахме пеша малко над 100 км като се изкачихме от 3000 на 5050 метра височина. Керванът ни от 35 носачи и 12 мулета премина през прахоляка на първите три дни, постепенно напуснахме зелените оазиси, преминахме през живописни скални откоси и опряхме в челото на ледника Балторо.По традиция, един ден починахме в лагера Пайю (3470 м), където носачите си изпекоха тестени питки (чапати), с които щяха да се хранят през следващите 4-5 дни. Нагоре продължихме по Балторо, като с многобройни серпентини, изкачвания и слизания напредвахме по маршрута, а гледките ни ставаха все по-снежни и ледени. Дневните преходи от 11 до 20 километра ни отнемаха между 5 и 8 часа. Организмът ни постепенно се адаптираше към височината и се подготвяше за дългия престой над 5 хил. метра. По време на трека до базовия лагер Слави стана известен сред носачите като лекар и всеки ден се намираха по двама трима, които му показваха рани, главобол, навяхвания, зъбобол и искаха помощ. На един от лагерите поискаха дори помощ за надуто от трева муле, което Слави успя да възстанови с инжекция. Въпреки че за седми път изминавах този забележителен трекинг, пак се удивих на суровостта и голотата на каракорумската природа. Последствията от промените в климата бяха очевидни навсякъде. За последните само 16 години бях станал свидетел как страничните ледници над 4 хил. метра постепенно бяха отстъпили значително от предишните си размери, а дебелината им видимо се беше стопила.За една седмица ходене времето се промени няколко пъти, като преминахме през облаци, вятър, силно слънце и сняг в последните дни. На 21.06., в първия ден от лятото, стигнахме до базовия лагер под Гашербрум I и Гашербрум II на височина 5050 м. Сняг и температури под нулата бяха обещаващо начало за сезона на изкачванията.В лагера вече имаше две експедиции, които действаха към Гашербрум I и Гашербрум IV. Разположихме палатките, столовата и кухнята на същото място, където през 2009 г. бяхме заедно с Дойчин Боянов, Николай Петков и Николай Вълков. Тогава основната ни цел беше първо българско изкачване на Гашербрум I (8068 м), което успешно реализирахме на 26 юли 2009 г.След като починахме два дни, главоболът изчезна, пулсът започна да се успокоява и вече сме готови да поемем нагоре. Утре към 3:30 ч. сутринта ще започнем изкачването към лагер 1 на 5900 м. Засега всичко в експедицията ни се развива по план, условията в планината изглеждат благоприятни, така че очаквайте следващите новини;)", "date": "2017.06.27", "title": "Боян Петров: Пулсът вече се успокои, готови сме да поемем нагоре"}
{"url": "http://www.dnevnik.bg/regioni/2017/06/27/2996716_dvijenieto_po_dunav_most_pri_vidin_shte_bude_vremenno/", "text": "Дунав мост при Видин ще бъде временно затворен утре, съобщи МВР.Ограничението ще в за времето от 9 до 11 часа и ще важи за всички превозни средства, които преминават в двете посоки през пункта Видин – Калафат.Причината е техническа профилактика на мостовото съоръжение. Ръководството на дружеството от румънска страна е уведомило румънските гранични органи за временното спиране на трафика, се добавя в съобщението.", "date": "2017.06.27", "title": "Движението по Дунав мост при Видин ще бъде временно спряно утре"}
{"url": "http://www.dnevnik.bg/sviat/2017/06/27/2996684_ukraina_e_podlojena_na_goliama_hakerska_ataka/", "text": "Украински банки, големи компании - включително държавното електроразпределително предприятие, столичното летище, сайтът на правителството и производителят на самолети \"Антонов\" са жертва на мащабна вирусна атака.Според вътрешното министерство това е най-голямата хакерска атака, на която досега е подлагана Украйна.Засегнати са и медии, като няколко издания пишат, че вероятно става дума за вирус, известен като \"Петя\" (Petya.A). Той е от групата на вирусите за рекетиране, тъй като с него разпространяващите го кодират съдържанието на твърдия диск и искат плащане на 300 долара, за да освободят компютъра. В този смисъл поведението на Petya.A прилича на това на WannaCry, но не е негово копие, твърди Александър Литреев, от \"Сайберсекюрити\", канал в социалната мрежа Telegram.\n    За да се прекрати разпространяването на вируса криптолокър, трябва веднага да се изключат ТСР-портовете 1024–1035, 135 и 445, препоръчват от компанията Group-IB. Нейни специалисти твърдят, че неотдавна Petya.А е използван от хакерската група, известна като Cobalt заради Cobalt Strike - един от инструментите, които използва. Анализатори смятат, че те са свързани с друга популярна хакерска група Buhtrap, като и двете са подозирани, че през последните месеци са извършвали няколко успешни хакерски атаки срещу банкомати по света.Представител на националната полиция в Киев заяви, че от хакерски атаки са пострадали няколко държавни финансови институции. Куриерската компания \"Новая почта\" потвърди, че \"чрез масирана атака с вируса \"Петя\" срещу информационните ни системи поделенията и центърът за обслужване на клиенти временно не работят\". Не работи и сайтът на пощите \"Укрпоща\" и на \"Укртелеком\".Според украинската централна банка говори за \"непознат вирус\", но не дава информация за мащаба на атаката и не посочва кои банки и фирми са засегнати. \"В резултат на тези кибератаки банки изпитват затруднения с обслужването на клиенти и извършването на банкови операции. Централната банка е уверена, че защитата на инфраструктурата срещу кибернетични измами е правилно изградена и атаките срещу ИТ системите на банките ще бъдат неутрализирани\", се казва в официалното съобщение.\"Ощадбанк\", един от най-големите държавни кредитори, заяви, че част от дейността ѝ е засегната от \"хакерска атака\", но гарантира, че личните данни на потребителите са в безопасност. В името на сигурността е ограничена част от операциите, а на клиенните се препоръчва да използват банковати на други банки.\"Укренерго\" - държавният дистрибутор на енергия, потвърди за кибератака срещу информационната му система с уточнение, че няма ефект за доставките на ток и за дейността му като цяло.За вирусна атака съобщават от медийния холдинг ТРК \"Люкс\", включващ теревизия \"24 канал\", националната мрежа от радиостанции \"Радио Люкс\" и \"Радио Максимум, както и популярни интернет сайтове. От 15 часа не работи новинарският сайт \"Кореспондент\".Блокиран е достъпът до информацията за полетите на международното киевски летище \"Бориспол\", като генералният директор Павел Рябикин съобщи за \"спам атака\" и вероятност някои полети да се забавят. \"Много ви молим да се отнесене с разбиране и да запазите спокойствие\", призовава той на страницата си във \"Фейсбук\".В социалните мрежи потребители съобщават, че е засегната работата на ОТП банк, компаниите ДТЕК, Центренерго, Новус, Фоззи-груп, Датагруп, Киевстар, Астелит, сайтът на ПАО Нафтогаз Украины. Газовата компания \"Укргазвыдобування\" съобщи, че \"сега всички компютри на компанията са изключени и работим по телефоните\".", "date": "2017.06.27", "title": "Украйна е подложена на голяма хакерска атака"}
{"url": "http://www.dnevnik.bg/video/novinite_na_bnt/2017/06/27/2996743_video_drugite_novini/", "text": "- \"Армани\" предложения за пролет-лято 2018- Селфи във въздуха е най-новата фото мания", "date": "2017.06.27", "title": "Видео: Другите новини"}
{"url": "http://www.dnevnik.bg/sport/2017/06/27/2996751_dunav_pravi_fenzona_s_videostena_i_keturing_za_macha_s/", "text": "Фензона с видеостена и кетъринг ще бъде монтирана в Русе за завръщането на местния \"Дунав\" в европейските клубни турнири след 42-годишно отсъствие. В четвъртък русенци гостуват на казахстанския \"Иртиш\", а мачът в Павлодар започва в 17.00 ч. българско време.Заради очакваните жеги видеостената ще бъде монтирана в пространството зад английската гимназия в Парка на младежта. С организацията са се заели футболният клуб и общината, а инициативата е на фенклуб \"Дунав\" завинаги\".Екранът ще бъде осигурен от един от спонсорите на \"Дунав\". \"От футболния клуб ще бъде осигурен и кетъринг с напитки и храна\", обявиха русенци на официалния си сайт. Излъчването е договорено между \"Дунав\" и \"Иртиш\". Права за прякото предаване към момента има само ТВН, но се водят преговори и с други телевизии.Очаква се за реванша в Русе на 6 юли също да има фензона, като планът е тя да бъде разположена в близост до градския стадион.Тази сутрин отборът отпътува за Казахстан. Старши треньорът Веселин Великов и футболистите заявиха, че са уверени в своите възможности и ще се борят за добър резултат преди реванша в Русе. \"Допълнителен кураж им вдъхнаха и част от най-верните фенове на отбора, които изпратиха своите любимци пред стадиона в квартал \"Здравец\", пожелавайки им лек път и попътен вятър в европейското начинание\", съобщиха от клуба.Това ще е второто европейско участие в историята на \"Дунав\". През 1975 г. русенци се изправят срещу \"Рома\" в първия кръг на Купата на УЕФА и дори побеждават с 1:0 у дома, но италианците продължават напред с общ резултат 2:1.", "date": "2017.06.27", "title": "\"Дунав\" прави фензона с видеостена и кетъринг за мача с \"Иртиш\""}
{"url": "http://www.dnevnik.bg/sport/2017/06/27/2996708_livurpul_niama_da_bude_nakazvan_za_interesa_kum/", "text": "\"Ливърпул\" няма да бъде наказан от дисциплинарната комисия на Висшата лига заради случая с капитана на \"Саутхемптън\" Върджил ван Дайк, съобщи \"Ройтерс\".\"Светците\" пуснаха официално оплакване за нерегламентирани преговори между червените и холандския защитник. Представителите на лигата са провели разследване и се установили, че няма достатъчно доказателства за дисциплинарни мерки срещу \"мърсисайдци\".В началото на юни . Червените се извиниха публично на собственика и феновете на \"Саутхемптън\" за \"всички неразбирателства\" около холандския централен защитник.Ван Дайк подписа шестгодишен договор със \"Саутхемптън\", в който е заложена клауза за откупуване 50 млн. паунда. Интерес към играча има и от шампиона \"Челси\".\"Светците\" привлякоха 25-годишния холандец от \"Селтик\" срещу 13 млн. паунда. Той веднага се утвърди в стартовия състав, а след напускането на португалеца Жозе Фонте през януари беше избран за капитан на отбора.", "date": "2017.06.27", "title": "\"Ливърпул\" няма да бъде наказван за интереса към капитана на \"Саутхямптън\""}
{"url": "http://www.dnevnik.bg/bulgaria/2017/06/27/2996721_borisov_otnema_ndk_ot_pavlova_i_vrushta_borshosh/", "text": "Премиерът Бойко Борисов връща на поста му като директор на НДК Мирослав Боршош само ден след като бе освободен от министъра за председателството на Съвета на ЕС 2018 Лиляна Павлова.От пресцентъра на правителството съобщиха, че днес е имало среща между Борисов, Павлова, министъра на културата Боил Банов и освободения изпълнителен директор на \"Национален дворец на културата – Конгресен център София\" ЕАД Мирослав Боршош.За самата среща съобщава и от \"Фейсбук\" профила си самият директор като заключава, че с връщането му на поста, културата е спечелила. Цялата му позиция четете .\"На срещата беше обсъдена работата на ръководството на НДК и бяха изчистени противоречията относно начина на управление на държавното дружество\", съобщиха от Министерския съветНа утрешното заседание на правителството Борисов ще внесе проект на разпореждане за промяна на органа, който да упражнява правата на държавата в \"НДК – Конгресен център София\" ЕАД. НДК ще премине от министъра за Българското председателство на Съвета на ЕС 2018 към министъра на културата.за освобождаването на Боршош бяха твърденията: \"системно неизпълнение на указания, дадени от страна на едноличния собственик на капитала\" и \"също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането на сградата на НДК за нуждите на председателството\".\"Категорично отказвам да подписвам нови обществени поръчки, свързани с подготовката на НДК за Председателството под натиск и в условия, които не отговарят на правилата и закона. Не намирам за допустимо тези процедури – важна част от подготовката на България за Председателството на Съвета на ЕС през 2018 г – да се провеждат на фона на безпрецедентна атака срещу Националния дворец на културата. Не приемам да се поставя под съмнение доброто управление на Двореца при положение, че промяната на НДК е безспорна и видима за всички\", написа Боршош във \"Фейсбук\".", "date": "2017.06.27", "title": "Борисов отнема НДК от Павлова и връща Боршош"}
{"url": "http://www.dnevnik.bg/sviat/2017/06/27/2996588_mihai_tudose_-_svaleniiat_rumunski_ministur_koito/", "text": "Бившият икономически министър Михай Тудосе вероятно ще бъде новият премиер на Румъния, след като президентът Клаус Йоханис одобри избора на среща с досегашните коалиционни партньори. У част от румънците, както и сред собствената си социалдемократическа партия, той не се ползва с еднозначна репутация.Тудосе беше сред шестте обсъждани имена в партията на Драгня, но румънски медии писаха, че други петима отказват да заемат позицията, съобщи \"Ройтерс\". Така той - министър в кабинета, който управляващите , се оказа единствената възможност за кандидат, свързан с партията.Пред репортери президентът Йоханис обяви, че \"с оглед на сегашната криза и спешната необходимост тя да бъде прекратена... тъй като вреди на икономиката (и) на образа на страната в чужбина, реших да посоча Михай Тудосе като кандидат-премиер.\" Той уточни, че социалдемократите и партньорите им от АЛДЕ, за разлика от опозицията, са успели да излъчат единен кандидат, който ще може да гарантира стабилност.Тудосе, който е от източнорумънския град Браила, е част от от социалдемократическата партия от 25 години. Той е министър на икономиката в кабинета на Виктор Понта от 2014 до 2015 г. и остана и в кабинета на Сорин Гриндяну, формиран след изборите през декември миналата година.Репутацията на Тудосе сред част от румънците е спорна, отбелязват местни издания. Срещу него вече са отправяни обвинения, че е изплагиатствал докторската си дисертация за Националната разузнавателна академия \"Михай Витязу\", където ръководител на работата му е бившият премиер Габриел Опря. И последният загуби докторската си титла за плагиатство.Академията се управлява от Румънската служба за сигурност (SRI). От години критици на Тудосе твърдят, че той е твърде близък до румънската разузнавателна общност и че дейността му може да се окаже зависима от тези връзки, пише англоезичното издание The Romania Journal. Местното издание News.ro твърди, че връзките му със службите не остават незабелязани дори от колегите му, които изразяват притеснение за лоялността му.Очаква се Тудосе да обяви имената в кабинета си в четвъртък, когато парламентът ще гласува кандидатурата му. Според анализатори петима или шестима министри от сегашното правителство ще запазят постовете си.Други анализатори се притесняват, че при липсата на промени в правителствените политики, която се очаква, единственият видим повтарен момент може да се окаже отказът от стриктни антикорупционни политики. Подобни решения обаче може да бъдат съпътствани от нови улични протести.\"Трудно е да се предскаже какво ще направи управляващата коалиция, но миналото ни показа, че то упорито се опитва да отслаби борбата с корупцията,\" каза за \"Ройтерс\" Каталин Тенита, предприемач от ИТ сектора, основал гражданската онлайн платформа Geeks for Democracy. Според него румънците биха били готови да посрещнат нови облекчения на антикорупционните правила с нови демонстрации, ако се наложи.", "date": "2017.06.27", "title": "Михай Тудосе - сваленият румънски министър, който стана премиер по неволя"}
{"url": "http://www.dnevnik.bg/sport/2017/06/27/2996724_ludogorec_prodade_zashtitnik_za_25_mln_evro_v_atalanta/", "text": "\"Лудогорец\" продаде защитника Хосе Луис Паломино в италианския \"Аталанта\". След само един сезон с екипа на шампионите аржентинецът преминава в тима от Бергамо, който завърши на пето място в Серия А и ще участва в групите на .По информация на \"Дневник\" трансферът на Паломино е на стойност 2.5 млн. евро.Отделно  ще получи различни бонуси при добро представяне на футболиста – брой изиграни мачове и постигнати цели. Шампионите запазват и малък процент от трансферната сума на футболиста при следваща продажба.Аржентинският футболист пристигна в Разград през миналото лято, като беше взет със свободен трансфер от втородивизионния френски \"Метц\".Първоначално Паломино беше трети избор за центъра на защитата, но след червен картон на Игор Пластун срещу \"Цървена звезда\" в мач от третия предварителен кръг на Шампионската лига стана титулярен избор заедно с Козмин Моци.Бранителят записа точно 40 мача за \"Лудогорец\" във всички турнири, в които отбеляза два гола.Паломино е първият основен футболист, с когото шампионите се разделят през това лято. От месеци сериозен интерес има и към звездата Джонатан Кафу. .Все още не е ясно дали напускането на Паломино ще се отрази на \"Лудогорец\". В центъра на защитата шампионите разполагат с Моци, Пластун и Георги Терзиев, който се завърна след наем в хърватския \"Хайдук\" (Сплит).", "date": "2017.06.27", "title": "\"Лудогорец\" продаде защитник за 2.5 млн. евро в \"Аталанта\""}
{"url": "http://www.dnevnik.bg/bulgaria/2017/06/27/2996701_betina_joteva_se_izvini_za_tona_si_kum_jurnalist_no/", "text": "Членът на СЕМ Бетина Жотева изрази съжаление за тона си към журналиста Къдринка Къдринова, но заяви, че ще търси правата си в съда. Заради това тя отказа да коментира в детайли размяната на реплики от заседанието на парламентарната комисия по култура и медии от 15 юни, след което Къдринова я обвини в заплахи.Няма да коментирам случая - това е тежко организирано активно мероприятие да се махна, за да се подмени квотата в СЕМ, каза пред \"Дневник\" Жотева. Тя подчерта, че адвокатите й са я посъветвали да не говори, без да уточни за какво съди Къдринова. \"Но за тона - не съм права, тонът е груб, остър и не се говори така\", каза тя.Къдринова, журналист от БНР и сайта \"Барикада\", присъства на заседанието като представител на СБЖ . Там тя запита Бетина Жотева провеждала ли тя от името на външния министър Екатерина Захариева разговори с посланици в полза на закриването на чуждоезичната програма на БНР.\"Трагедия е, че Съюзът на българските журналисти е в такива ръце. Много съжалявам. Това е невероятна долнопробна клюка. Много се извинявам, че занимаваме лично За първи път чувам подобно нещо. Уважаеми дами и господа, господин Председател, моля за извинение\", гласи отговорът на Жотева, отразен в парламентарната стенограма. Но в продължение на разговора между двете, записано на диктофона на Къдринова членът на СЕМ предупреждава журналистката да не се опитва да я забърква в интрига. \"Ако си отворите устата още веднъж за мен, ще видиш какво става\", гласи реплика на записа, който бе публикуван самостоятелно от \"Барикада\" в YouTube.Думите й предизвикаха  и на президентската администрация, където . Те превърнаха целият казус в политически и това не изглежда добре, коментира Жотева тези искания. Тя е член на Съвета за електронни медии от квотата на президента, избрана от предишния държавен глава Росен Плевнелиев.Членът на СЕМ не е съгласна, че репликите й могат да се разглеждат извън контекста на парламентарното заседание. \"Аз работя с медии от 26 години и досега не си спомням да съм се бъркала в медийната политика на когото и да е било. И след като вие на шестия ден ми се обаждате, за да коментирам случая, значи има някакъв проблем. Проблемът е този, че на обществото беше представена една цензурирана версия. На обществото не беше представена причината, поради която аз казвам тези думи и причината отива в съда. А за тона - съжалявам, да, наистина не се говори така.\"Съветът за електронни медии все още няма становище по случая.", "date": "2017.06.27", "title": "Бетина Жотева се извини за тона си към журналист, но ще си търси правата в съда"}
{"url": "http://www.dnevnik.bg/politika/2017/06/27/2996785_v_gerb_se_skaraha_zaradi_ednite_plochki_obiavi_ninova/", "text": "\"Какво става в държавата? На път ли е правителството на Борисов да провали Председателството на България на Съвета на Европейския съюз?\". Така започва свой статус във фейсбук лидерът на БСП Корнелия Нинова за .\"Това председателство е огромна възможност за страната ни - не само да бъде водеща в разговора за бъдещето на Европа, но и да постави категорично въпроси от значение за българския народ и да настоява за тяхното решаване. Досега не сме чули правителството на Борисов да има каквато и да е представа за политиките, които ще отстоява\", написа Нинова. Според нея всичко по председателството е било сведено до ремонта на плочките пред НДК.\"Днес и заради едните плочки, пардон - заради едните обществени поръчки, в ГЕРБ се скараха. Министър уволнява, министър-председател връща ръководството на НДК. А над този скандал тежи едно изречение на главно действащо лице в него, че обществените поръчки се подписват под натиск и в условия, които не отговарят на закона, че цари хаос, който заплашва да провали председателството. Ето това е Борисов 3\", написа още Нинова. Според нея вътрешнопартийните битки за пари и обществени поръчки в ГЕРБ ще костват много на българските граждани и са срам за България пред Европа. Ние дадохме своята подкрепа за председателството, но не за това то да бъде използвано като параван за злоупотреби и кражби, написа Нинова.", "date": "2017.06.27", "title": "В ГЕРБ се скараха заради едните плочки, обяви Нинова"}
{"url": "http://www.dnevnik.bg/bulgaria/2017/06/27/2996791_borshosh_bulgarskata_kultura_pobedi/", "text": "Мирослав Боршош, който вчера бе уволнен от поста директор на НДК, а днес премиерът Бойко Борисов го върна на поста, обяви през профила си във \"Фейсбук\", че българската култура е победила.След изключително важна среща, която проведохме днес с премиера Бойко Борисов, съм спокоен и удовлетворен, че българската култура победи и му благодаря, че доказа на всички ни, че това може да се случи, пише Боршош.Той загуби поста си преди ден със заповед на министър Лиляна Павлова, която отговаря за подготовката за българското председателство на ЕС и поради това е принципал на НДК, където ще се провеждат събития.\"Вярвам, че държава, която се вслушва в гласа на своята интелигенция, има достойно бъдеще. НДК е символ на волята за промяна, на видимите резултати, доказателство за принадлежността ни към споделените европейски ценности. Благодаря на всички за подкрепата! Тя удвоява силите, с които ще продължа да работя в посоката, която познавате!\", завършва поста си Боршош.", "date": "2017.06.27", "title": "Боршош: Българската култура победи"}
{"url": "http://www.dnevnik.bg/politika/2017/06/27/2996783_ne_iskam_da_svursha_kato_misho_birata_obiavi_veselin/", "text": "Лидерът на \"Воля\" Веселин Марешки обяви в ефира на БиТиВи, че откакто е влязъл в парламента е подложен на заплахи. Това се случило след като не приел офертата да получи квота в управлението като тази на Патриотите. Марешки обяви и че в сряда ще се откаже от имунитета си, който му миналата седмица. Той поиска от прокуратурата да оповести публично записите на негови разговори, които го уличават в изнудване.Аз също имах оферта да вляза в управлението като нашите квоти се използват като тези на Патриотите, разказа той. Обясни, че това бил морковът, а тоягата - до края на май да приключи с бизнеса с горива, иначе щяло да му се случи това, което му се случва.Дори преди няколко дни бил питан работи ли по въпроса. Не пожела да каже кой му е поставял тези условия и тези въпроси, защото не искал да завърши като Мишо Бирата. Михаил Михов, известен с прякора Мишо Бирата, беше директор на пивоварната \"Леденика\" и името му нашумя покрай оповестени записи на разговори на бившия шеф на Агенция \"Митници\" Ваньо Танов.Недълго след оповестяването на записите, за които не се разбра кой ги е правил, Михов бе открит издъхнал в хотел \"Правец Ризорт\". Впоследствие бе съобщено, че причината за смъртта е масивен инфаркт.Сред получените от него заплахи били такива за арест, за поръчкова проверка от Комисията за защита на конкуренцията и всичко това, за да станел опитомено зайче. Даде пример с промяната на Волен Сидеров от времето, в което влезе в политиката досега.Оценката на Марешки е, че в момента с разследванията и проверките, които се правят във връзка с неговия бизнес - с лекарства и горива, се внушават нелепости, а главната идея е \"да се пускат фалшиви новини, за да се сваля имиджа на Веселин Марешки, на партия \"Воля\".Той обяви, че неговите конкуренти владеят цялата система и той няма как да ги изнудва и заплашва, каквито обвинения отправя прокуратурата към него. Според обвинението в периода от есента на 2012 г. до края на 2015 г. Марешки е заплашил седем собственици на аптеки с увреждане на имуществото им - да му прехвърлят собствеността си.\"Престъпник не може да станеш на 50 г.\", заключи той.Диагнозата му е, че и в момента държавата се владее от мутрите и че тя е превърната в Румъния от времето на Чаушеску.", "date": "2017.06.27", "title": "Не искам да свърша като Мишо Бирата, обяви Веселин Марешки"}
{"url": "http://www.dnevnik.bg/sviat/2017/06/27/2996803_trima_jurnalisti_ot_si_en_en_napusnaha_zaradi/", "text": "Трима журналисти от новинарския екип на Си Ен Ен подадоха оставки, след скандал около публикация за среща между човек от екипа на Доналд Тръмп и шеф на руски инвестиционен фонд, състояла се 4 дни преди встъпването в длъжност на Тръмп за президент на САЩ през януари т.г., предадоха агенциите \"Асошиейтед прес\" и \"Ройтерс\".Материалът на автора Томас Франк бе пуснат само на сайта на Си Ен Ен в миналата седмица и няколко часа по-късно бе изтеглен, без да стигне до телевизионния екран. Бяха изтрити и всички линкове към него.Сваляйки публикацията, от екипа на Си Ен Ен отбелязаха, че вътрешно редакционно разследване е установило, че не са били спазени редакционни изисквания. Не е бил по съответния начин проверен източникът на информацията, въз основа на която е подготвена публикацията. Редакцията веднага се извини на засегнатия бизнесмен Антъни Скарамучи - човека от преходния екип на Тръмп, за когото се твърди, че се е срещнал с руския бизнесмен.Засегнатият Скарамучи писа в \"Туитър\", че Си Ен Ен е постъпила правилно и прие извинението. \"Всеки допуска грешки. Трябва да вървим напред\", отбеляза той.Освен Франк със Си Ен Ен трябва да се разделят още Ерик Лихтблау - заместник-управляващ редактор на вашингтонското бюро на телевизионния канал, и Лекс Харис - шеф на отдела за журналистически разследвания.В свалената статия с позоваване на неназован източник се твърдеше, че на 16 януари 2017 г. на в Давос Скарамучи се е срещнал с шефа на  Кирил Дмитриев.По-нататък се казва, че  е започнала разследване, за да изясни дали човекът на Тръмп е давал на руснака надежди за скорошно смекчаване на санкциите срещу Москва. Това би могло да има влияние върху решенията на фонда как да инвестира.Според АП не става съвсем ясно какво точно в публикацията не е било коректно и дали Си Ен Ен ще продължи да работи по темата. Скандалът, отбелязва агенцията, е твърде неприятен за телевизия Си Ен Ен, която Тръмп често нарича и дори отказа на отговаря на въпроси на нейни репортери при пресконференциите си.Президентът  използва повода, за да критикува телевизията в \"Туитър\". \"Охо, на Си Ен Ен ѝ се наложи да изтегли материал за Русия и да уволни трима служители. Ами останалите им лъжливи истории? ФАЛШИВИ НОВИНИ!\", написа той.", "date": "2017.06.27", "title": "Трима журналисти от Си Ен Ен напуснаха заради публикацията на грешна информация за Тръмп"}
{"url": "http://www.dnevnik.bg/politika/2017/06/27/2996808_dojiviahme_cvetanov_da_obviniava_shveciia_v_korupciia/", "text": "Президентът Румен Радев призова премиера Бойко Борисов да заяви ясно дали подкрепя декларациите на Цветан Цветанов, зам.-председател на ГЕРБ.Преди два дни Цветанов посочи на пресконференция: \"Вече има достатъчно съмнения, от изводите, които сме направили от открити източници, че президентът Радев е защитил решението за купуване на шведски изтребители\".Политическата сцена не е място за разиграване на скечове от типа на \"доброто и лошото ченге\", обяви пред журналисти Радев в Горна Оряховица.\"Да проверят собствените си решения, подписи, графици, които второто правителство на Бойко Борисов утвърди и разписа. Нека всичко бъде проверено, аз нямам нищо против\", посочи държавният глава, цитиран от пресцентъра си, по повод предложението на Цветанов да се създаде парламентарна комисия, която да проучи обстоятелствата около придобиването на нов боен самолет за ВВС.\"Вие на това диалог ли му казвате. Аз чух други неща. Доживяхме Цветанов да обвинява държавата Швеция в корупция. Защото за корупцията трябват две страни\", добави още президентът.В отговор на въпрос за възникналото напрежение в системата на МВР, държавният глава заяви, че полицаите имат съвсем основателни искания. \"От дълги години техните проблеми са пренебрегвани, а от тяхната социална сигурност, оборудване и условия за подготовка зависи сигурността на всеки един от нас\", заяви Румен Радев. Държавният глава добави, че очаква ефективни решения в тази сфера.Президентът припомни също така, че на Консултативния съвет за национална сигурност е било взето решение до 20 юни да бъде извършен детайлен анализ и доклад, който да покаже възможностите за разпределение на ресурсите, така че да се гарантират средствата за всички видове Въоръжени сили и за останалите сектори.\"Очаквам този доклад и имам уверението, че правителството работи усилено\", заяви президентът и добави, че на негова основа трябва да бъде приет подробен график какво ще бъде свършено и с какви средства.", "date": "2017.06.27", "title": "Доживяхме Цветанов да обвинява Швеция в корупция, обяви Румен Радев"}
{"url": "http://www.dnevnik.bg/sviat/2017/06/27/2996798_nakazanieto_na_gugul_-_rekord_precedent_i_trudno_za/", "text": "Еврокомисарят по конкуренцията Маргрете Вестагер обяви днес, че  с рекордните 2.42 млрд. евро, защото търсачката се е възползвала от господстващото си положение, за да промотира други свои продукти.Нещо повече – решението на Еврокомисията ще предопредели какво ще виждат в Google милиони европейски потребители и ще създаде важен прецендент за други компании като Facebook, Amazon и Apple, които също използват доминиращото си положение в дадени сектори.Но източници на електронното издание \"Политико\", близки на Google, на съперниците ѝ и на Европейската комисия, предупреждават, че днешната новина е само началото на брутална съдебна битка.\"Наказанието е в огромния размер на глобата –  няма да се зарадва на писмото\", коментира Томас Тиндеманс, консултант в H+K Strategies и участник в антитръстовото дело срещу \"Майкрософт\". \"Дали компанията ще се съгласи да плати?\"Основният въпрос срещу ще бъде как да използва този тесен случай, за да накара Google да направи големи отстъпки и да определи как той ще повлияе върху бъдещите услуги, използващи гласово търсене и изкуствен интелект. Търсачката вероятно ще откаже всички предложения на еврокомисаря, придържайки се към възможно най-тясното им тълкуване.Още през 2015 г.  намекна, че наказанието може да стане предпоставка за \"по-широк прецедент\", който да се използва и срещу други услуги на Google. Съперниците на търсачката искат това да стане колкото е възможно по-бързо. Източници от Google твърдят пред \"Политико\", че компанията няма намерение да отстъпва.Според \"Политико\" всяка запетайка от решението ще бъде оспорвана в съда. Това личи и от публичното изявление на компанията, в което пише: \"Когато , ние се опитваме да ви дадем търсеното. Способността ни да правим това добре не е в наша полза, нито в полза на определен сайт или търговец – тя е резултат от усърден труд и непрекъснати иновации, базиращи се върху обратната връзка на потребителите. При цялото ни уважение и наличните доказателства, не сме съгласни с обявените днес заключения. Ще анализираме решението на Комисията подробно, докато обмисляме обжалване и очакваме с нетърпение да докажем своята гледна точка\".Досегашната най-голяма глоба бе наложена на корпорацията Intel – 1.06 млрд. евро, през 2009 г. Сега тя е в ръцете на Европейския съд. Решението се очаква догодина и вероятно ще бъде много значимо за Google. Ако съдът приеме възраженията на американската компания, това ще бъде първата загуба на Комисията в антитръстово дело от почти 40 години. Ако Google oбжалва, делото ще стигне до Люксембург вероятно в средата на идното десетилетие.Комисията вече на два пъти е стигала до неокончателното заключение, че Google е злоупотребилa с господстващото си положение, като съответните случаи все още се разследват.Първият се отнася до . Комисията има опасения, че Google е задушила избора и иновациите при редица мобилни приложения и услуги, като е преследвала цялостна стратегия по отношение на мобилните устройства, целяща защита и разширяване на господстващото му положение при общото търсене в интернет.Втората проверка е срещу рекламната програма . Комисията има опасения, че Google е ограничила избора, като е попречила на уебсайтове на трети страни да се снабдяват с реклами, свързани с дадено търсене, от конкуренти на Google.", "date": "2017.06.27", "title": "Наказанието на \"Гугъл\" - рекорд, прецедент и... трудно за прилагане"}
