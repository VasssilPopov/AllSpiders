{"url": "http://www.dnevnik.bg/sport/2017/12/09/3094569_juventus_izpusna_inter_v_goliamoto_derbi_na_italiia/", "text": "Интер\" остава на върха в Серия А след нулево равенство в дербито с \"Ювентус\" на \"Алианц стейдиъм\". Дългоочакваният сблъсък между регионалните съперници от Севера не оправда надеждите за красив футбол и много голове и завърши 0:0. Шампионът \"Ювентус\" беше много по-активен в 169-ото издание на \"Дерби д'Италия\", но срещна отлично организиран тим срещу себе си, а нямаше и късмет. \"Нерадзурите\" отидоха в Торино с ясната идея да не загубят двубоя и постигнаха целта си. Тактикът Лучано Спалети нареди тима си прекрасно в защита и жертва голмайстор №1 на Серия А в момента Мауро Икарди, който почти не игра с топката. Най-добрите шансове в мача се откриха пред Марио Манджукич, но хърватският нападател нямаше ден. Първо негов удар беше избит от голлинията, а после уцели и гредата на Самир Ханданович. Равенството спря серията на \"Интер\" от три поредни победи, но съставът от Милано остава без поражение от началото на сезона. Резултатът е добре дошъл за преследвача \"Наполи\", който в неделя среща \"Фиорентина\" и при успех може да се върне начело. \"Ювентус\" започна без голямата си звезда Пауло Дибала, който остана на резервната скамейка. Нямаше го и капитана  Джанлуиджи Буфон , който лекува контузия. \"Интер\" беше с всичко най-добро, като атаката водеше голмайсторът на Серия А Мауро Икарди. \"Нерадзурите\" впечатлиха със спокойствието, с което играеха през първата част. Футболистите на Лучано Спалети изнасяха топката с подавания и рядко го изритваха напред, като имаха по-голямо притежание на кълбото. Въпреки че имаха предимство в този показател, гостите от Милано нямаха никаква идея как да действат в половината на \"Ювентус\". Добре групираният отбор в черно и синьо остави изолиран лидера си  Икарди , който не получи достатъчно подкрепа. Аржентинецът рядко играеше с топката, а когато това се случваше беше обграден от Бенатия и играещия своя 450-и мач за \"бианконерите\" Джорджо Киелини. През първата част \"Интер\" не успя да отправи нито един удар. Това се случва за първи път на отбора от май 2014 г., когато го направи и срещу \"Милан\". За сметка на това \"Ювентус\" беше по-настоятелен в предни позиции, а най-добрата възможност се откри пред Марио Манджукич. Хърватският нападател стреля с глава, но ударът му беше избит от голлинията от Жоао Миранда. В края на първото полувреме Манджукич отново стреля с глава, но изстрелът му този път срещна гредата. След почивката ситуацията на терена не се промени и \"Ювентус\" продължи да доминира. \"Интер\" играеше дълбоко в собствената си половина и за разлика от първата част този път домакините контролираха повече топката. Едва в 52-ата минута \"Интер\" отправи първия си точен удар и изобщо изстрел в мача, но той не представляваше трудност за Войчех Шчезни. \"Ювентус\" отговори с няколко добри възможности за Манджукич, но хърватинът показа, че няма ден. Добре се справяше и вратарят на \"нерадзурите\" Самир Ханданович, който спираше изстрелите на съперника, тогава когато съотборниците му грешаха. Ключова намеса словенският страж направи при силен удар на Квадво Асамоа. В средата на втората част \"Интер\" поиска дузпа, след като удар на Икарди срещна ръката на Бенатия. Съдията Пауло Валери видя отчетливо ситуацията, но не посочи бялата точка. За заключителния четвърт час на терена се появи и Дибала, който трябваше да усили нападателната мощ на \"Ювентус\". Аржентинецът показа желание, но също както и своите съотборници нямаше никакъв шанс да стигне до вратата на Ханданович. След 16 изиграни мача \"Интер\" води с 40 точки, пред \"Наполи\" и \"Ювентус\" с по 38.", "date": "2017.12.09", "title": "\"Ювентус\" изпусна \"Интер\" в голямото дерби на Италия"}
{"url": "http://www.dnevnik.bg/citat_na_deniia/2017/12/09/3094425_citat_na_denia_futbolistite_na_manchestur_siti_padat/", "text": "Думите са на Жозе Моуриньо, който започна играта на нерви преди  неделното дерби със \"Сити\" . Воденият от него \"Манчестър юнайтед\" изостава на осем точки от градския съперник и се нуждае от задължителна победа, за да остане в битката за титлата. Специалния не пропусна да се заяде и със стария си враг, коментирайки че Пеп Гуардиола отправя политически послания с  публичната си подкрепа за незавимостта на Каталуня .", "date": "2017.12.09", "title": "Цитат на деня: Футболистите на \"Манчестър сити\" падат, когато задуха по-силен вятър"}
{"url": "http://www.dnevnik.bg/sviat/2017/12/09/3094407_kazuo_ishiguro_dobroto_pisane_i_dobroto_chetene_shte/", "text": "Ако бяхте дошли при мен през есента на 1979 г., може би бихте се затруднили да ме определите социално или дори расово. Тогава бях на 24 години. Чертите ми вероятно са изглеждали японски, но за разлика от повечето японски мъже, които можеха да се видят тези дни в Британия, косата ми стигаше до раменете и имах увиснал бандитски мустак. Единственият акцент, който се долавяше в речта ми, беше на човек, израснал в Южна Англия, понякога повлиян от вече отживелия жаргон на хипитата. Ако се бяхме заговорили, може би щяхме да обсъждаме \"тоталните футболисти\" на Холандия или последния албум на Боб Дилън, или може би годината, която тъкмо бях прекарал в работа с бездомници в Лондон. Ако бяхте споменали Япония, ако ме бяхте попитали за културата ѝ, може би дори щяхте да откриете следа от нетърпение в общуването ми, докато признавам невежеството си заради това, че не съм стъпвал в тази страна – нито дори на почивка – откакто я напуснах на пет години. Въпросната есен бях пристигнал с раница, китара и преносима пишеща машина в Бъкстън, Норфолк – малко английско село със стара воденица и равни ниви навсякъде около нея. Бях пристигнал на това място, защото бях приет в курс по творческо писане за една година в Университета на Източна Англия. Университетът беше на десет мили, в катедралния град Норич, но нямах кола и единственият начин да стигна там беше с автобус, който тръгваше само веднъж сутрин, веднъж по обяд и веднъж вечерта. Бях наел стая в малка къща, притежавана от човек в трийсетте си години, чиято жена току-що го беше изоставила. Без съмнение за него къщата беше изпълнена с призраците на откачените му сънища – или може би той просто искаше да ме избегне; във всеки случай не го виждах дни наред. С други думи, ето тук бях след трескавия живот, който бях водил в Лондон, с необичайно много тишина и уединение, в които да се превърна в писател. Всъщност малката ми стая не беше много различна от таванската стая на класическия писател. Таванът се скосяваше клаустрофобично – макар че ако застанех на пръсти, имах гледка от единствения си прозорец към изорани полета, простиращи се в далечината. Имаше малка масичка, чиято повърхност пишещата ми машина и една настолна лампа заемаха почти изцяло. На пода, вместо легло, имаше голямо правоъгълно парче дунапрен, заради което се потях в съня си дори през много студените нощи на Норфолк. Именно в тази стая внимателно прегледах двете кратки истории, които бях написал през лятото, чудейки се дари бяха достатъчно добри, за да ги дам на новите си съученици. (Клас от шестима, които се срещат веднъж на всеки две седмици.) В този момент от живота си бях написал малко други неща в смисъл на художествена проза, а мястото си в курса бях получил с радиопиеса, отхвърлена от Би Би Си. Всъщност, след като преди това бях планирал да стана рокзвезда, докато навърша 20 години, литературните ми амбиции ми се бяха разкрили едва наскоро. Двете истории, които сега преглеждах внимателно, бяха написани в нещо като паника, в отговор на новините, че съм бил приет в курса. Едната беше за мрачен план на хора, които искат да се самоубият, другата – за уличния бой в Шотландия, където бях прекарал известно време като социален работник. Не бяха особено добри. Започнах друга история, за младеж, който отравя котката си, действието ѝ, като на другите, се развиваше в съвременна Британия. Тогава една вечер, по време на третата или четвъртата седмица в тази малка стая, открих, че пиша, с нова и трескава интензивност, за Япония – за Нагасаки, града, където съм роден, през последните дни на Втората световна война. Това, трябва да отбележа, дойде за мен като изненада. Днес преобладаващата атмосфера е такава, че на практика е инстинкт за млад и амбициозен писател от смесен произход да изследва \"корените\" си. Тогава далеч не беше така. Бяхме още във Великобритания. Салман Рушди беше неизвестен автор, написал един роман, който в момента не се печаташе. Помолени да изброят водещите млади британски романисти на времето, хората може би щяха да споменат Маргарет Драбъл; от по-възрастните писатели Айрис Мърдок, Кингсли Еймис, Уилям Голдинг, Антъни Бърджес, Джон Фаулз. Чужденци като Габриел Гарсия Маркес, Милан Кундера или (Хорхе Луис) Борхес се четяха само от малцина, а имената им не значеха нищо дори за страстни читатели. Такъв беше климатът на деня, когато приключих тази първа японска история, че въпреки цялото усещане, че съм открил нова и важна посока, незабавно започнах да се чудя дали това не беше просто самоугаждане; дали не трябваше да се върна бързо към \"по-нормални\" теми. Едва след сериозни колебания реших да покажа историята и до ден днешен оставам дълбоко благодарен на състудентите си, на преподавателите, Малкълм Бредбъри и Анджела Картър, и на романиста Пол Бейли – тазгодишния гостуващ на курса писател – за решително окуражаващия отговор. Ако бяха имали по-малко положителни реакции, може би никога повече нямаше да пиша за Япония. Тогава се върнах в стаята си и писах ли, писах. През зимата на 1979-1980 г., а и през голяма част от пролетта, на практика не говорих с никого освен другите петима студенти, селският бакалин, от когото си купувах закуската си и агнешките бъбречета, с които преживявах, и с приятелката си Лорна (днес жена ми), която идваше да ме посети всеки втори уикенд. Не беше балансиран живот, но в тези четири или пет месеца успях да завърша половината от първия си роман – \"Замъглени хълмове\" (оригинално заглавие A Pale View of Hills – бел. ред.) – чието действие също се развива в Нагасаки в годините на възстановяване след атомната бомба. Мога да си спомня как през този период се заигравах с идеи за кратки истории извън Япония, но интересът ми утихваше бързо. Тези месеци бяха ключови за мен, доколкото без тях вероятно никога нямаше да стана писател. Оттогава често поглеждах назад и се питах: какво ми ставаше? Каква беше тази енергия? Заключението ми е, че в този момент от живота си просто се бях захванал със спешно самосъхранение. За да обясня това, трябва да се върна малко назад. \"Моята\" Япония Бях дошъл в Англия на 5 г., с родителите и сестра си, през април 1960 г., в град Гилдфорд, Съри, в богата жилищна зона на 30 мили южно от Лондон. Баща ми беше изследовател, океанограф, дошъл, за да работи за британското правителство. Машината, която той изобрети, по случайност, днес е част от постоянната колекция на Музея на науката в Лондон. Снимките, взети малко след като пристинахме, показват Англия от една изчезнала епоха. Мъже с вълнени пуловери с връзки, коли със степенки и резервно колело в багажника. \"Бийтълс\", сексуалната революция, студентските протести, \"мултикултурализмът\" тъкмо щяха да пристигнат, но трудно може да се повярва, че онази Англия, която нашето семейство видя за пръв път, дори подозираше това. Да срещнеш чужденец от Франция или Италия, беше достатъчно забележително – да не говорим за някого от Япония. Живеехме на по-малко от пет минути пеша до местната ферма и до пътя, по който минаваха кравите. Млякото се носеше с коне и каруци. Обичайна гледка, която си спомням от първите си дни във Великобритания, бяха таралежите – сладките, бодливи, нощни създания, тогава многобройни в страната – премазани от колела на автомобилите през нощта, оставени в росната утрин, грижливо скрити край пътя, в очакване на боклукчиите. Всичките ни съседи ходеха на църква, а когато отивах да играя с децата им, забелязвах, че казваха кратка молитва, преди да се нахранят. Посещавах неделно училище и не след дълго пеех в църковния хор и станах първият главен хорист японец, някога виждан в Гилдфорд. Ходех в местното начално училище, където бях единственото неанглийско дете, вероятно и в цялата история на училището – а откакто бях на 11, пътувах с влак до училището си в съседно градче заедно с мъже в раирани костюми и бомбета, пътуващи към офисите си в Лондон. На този етап вече бях изцяло обучен в обноските, очаквани от момчетата от английската средна каса. Докато посещавах дома на приятел, знаех, че трябва да стана в момента, в който възрастен влезеше в стаята; научих, че докато се хранех, трябваше да искам разрешение, за да стана от масата. Като единственото чуждо момче в околността ме следваше един вид местна слава. Другите деца знаеха кой съм, преди да ги срещна. Възрастни, които бяха напълно непознати з мен, понякога се обръщаха към мен поименно по улицата или в местния магазин. Когато поглеждам към този период и си спомням, че той беше по-малко от 20 години след края на световна война, в която японците бяха заклетите им врагове, съм изумен от откритостта и инстинктивната щедрост, с която нашето семейство се приемаше от тази обикновена английска общност. Привързаността, уважението и любопитството, които тая до ден днешен за онова поколение британци, преминали през Втората световна война, и изградили забележителна държава на благоденствието, произлизат в голяма степен от личния ми опит от онези години. Но през цялото това време водех друг живот у дома с японските си родители. Там имаше други правила, други очаквания, друг език. Първоначалното намерение на родителите ми беше да се върнем в Япония след година или две. На практика през първите ни 11 години в Англия бяхме в непрекъснатото състояние на \"връщане догодина\". В резултат на това родителите ми винаги изглеждаха като посетители, не като имигранти. Те често споделяха наблюденията си за любопитните обичаи на местните, без да се чувстват принудени да ги приемат. И за дълго затова се полагаха усилия да се запази японската страна на образованието ми. Всеки месец от Япония пристигаше пакет с комикси, списания и образователните материали, които поглъщах жадно. Тези пратки спряха, когато бях тийнейджър – може би заради смъртта на дядо ми – но разказите на родителите ми за стари приятели, роднини, епизоди от живота им в Япония поддържаха у мен постоянен запас от образи и впечатления. А и имах собствените си спомени, изненадващо обширни и ясни: за бабите и дядовците, за любимите играчки, които бях оставил, традиционната японска къща, в която живеехме (която дори днес мога да възстановя в ума си, стая по стая), детската си градина, местната спирка на трамвая, свирепите кучета, които живееха край моста, стола в бръснарницата, специално пригоден за малки момчета, с кормило, фиксирано пред голямото огледало. С това искам да кажа, че докато растях, дълго преди изобщо да помисля да създавам художествени светове в проза, усърдно създавах в главата си място с голяма степен на детайлност, наречено \"Япония\" – място, в което в известен смисъл принадлежах и от което получавах определено усещане за идентичността и самоувереност. Фактът, че така и не се върнах физически в Япония по онова време, само ми помогна да направя собствената си визия за страната по-жива и лична. Оттук дойде и нуждата от самосъхранение. До времето, когато бях в средата на 20-те си години – макар никога да не изразявах ясно това – бях започнал да осъзнавам някои важни неща. Бях започнал да приемам, че \"моята\" Япония вероятно не отговаряше особено на никое място, до което можех да отида със самолет; че начинът на живот, за който говореха родителите ми, който аз си спомнях от ранното си детство, в голяма степен беше изчезнал през 60-те и 70-те години; че при всички положения Япония, която съществуваше в главата ми, може би винаги е била емоционален конструкт, създаден от едно дете по памет, чрез въображението и размишленията. А вероятно най-важното – с всяка година, докато ставах по-възрастен, тази моя Япония – това безценно място, с което израснах – все повече и повече избледняваше. Сигурен съм, че именно това усещане – че \"моята\" Япония беше уникална и по същото време изключително чуплива, нещо непроверимо във външния свят – ме подтикна да работя в онази малка стая в Норфолк. Това, което правех, беше да претворя на хартия специалните цветове, обичаи, етикет, достойнство, недостатъци на този свят, всичко, което бях мислил за това място, преди те напълно да изчезнат от ума ми. Желанието ми беше да изградя наново \"своята\" Япония художествено, да я направя безопасна, така, че да мога след това да посоча книгата и да кажа: \"Да, това е моята Япония, там вътре.\" Самодоволство и пропуснати възможности И ето че сме в настоящето. Наскоро осъзнах, че от известен брой години живея в балон. Че не съм успял да забележа фрустрацията и безпокойството на мнозина около мен. Осъзнах, че моят свят – цивилизовано, стимулиращо място, изпълнено с иронични хора с либерална нагласа – е всъщност много по-малък, отколкото някога си бях представял. 2016 г. – година на изненадващи, а за мен и депресиращи, политически събития в Европа и Америка, и на ужасяващи терористични актове по целия свят, ме принудиха да призная, че неспирния напредък на либерално-хуманистките ценности, които бях приемал за даденост от времето на детството си, може би са били илюзия. Аз съм част от поколение, склонно на оптимизъм, защо да не съм? Гледахме как по-възрастните от нас успешно трансформираха Европа от място на тоталитарни режими, геноцид и исторически безпрецедентна касапница в регион, на който мнозина завиждат, с либерални демокрации, живеещи в дружба почти без граници. Гледахме как старите колониални империи рухват по света, заедно със заслужаващите осъждане схващания, които бяха заложени в тях. Видяхме значителен напредък във феминизма, правата на гейовете и битките на няколко фронта срещу расизма. Израснахме на фона на мощен сблъсък – идеологически и военен – между капитализма и комунизма, и бяхме свидетели на онова, което много от нас вярваха, че е щастлив край. Сега обаче, гледайки назад, ерата след падането на Берлинската стена изглежда като време на самодоволство и пропуснати възможности. Допусна се да се създадат огромни неравенства – в благосъстоянието и възможностите – между държавите и в самите държави. Особено кошмарната инвазия в Ирак през 2003 г. и дългите години на икономии, наложени на обикновени хора, след скандалната икономическа катастрофа от 2008 г., ни доведоха до настояще, в което крайнодесни идеологии и племенни национализми профътяват. Расизмът в традиционната си форма и в модернизираната си, по-добре маркетирана версия, отново е във възход и подрива цивилизованите ни улици като заровено чудовище, което се събужда. За момента изглежда която да ни обедини. Вместо това дори в богатите западни демокрации се разделяме на враждуващи лагери, от които да водим горчива битка за ресурси или власт. А зад ъгъла – или вече сме свърнали зад този ъгъл? – са предизвикателствата, поставени от изумителни научни, технологични и медицински постижения. Новите генетични технологии и напредъкът в изкуствения интелект и роботиката ще ни донесат изумителни ползи, които ще спасяват животи, но може и да създадат диви меритокрации, които да приличат на апартейд и масова безработица, включително на онези в сегашния професионален елит. И ето ме тук, човек над 60 години, който потрива очите си и се опитва да различи контурите, там в мъглата, на този свят, който дори не предполагах, че съществува до вчера. Мога ли аз, уморен автор, от интелектуално уморено поколение, сега да намеря енергията да погледна към този непознат процес? Останало ли ми е нещо, което може да ми помогне да намеря перспектива, за да дам емоционални пластове на аргументите, битките и войните, които ще дойдат, докато обществата се борят за нагаждане към огромните промени? Ще трябва да продължа както мога. Защото все още вярвам, че литературата е важна и че ще бъде особено важна, докато минаваме през този труден терен. Но аз които да ни вдъхновят и да ни водят. Това е тяхната епоха и те ще имат познанието или инстинкта за нея, които на мен ми липсват. В световете на книгите, киното, телевизията и театъра виждам приключенски настроени, вълнуващи таланти; жени и мъже на по над 40, 30, 20 години. Така че съм оптимист. Защо да не бъда? Но нека завърша, като отправя призив – ако искате, Нобеловия ми призив! Трудно е да оправим целия свят, но да помислим поне как да подготвим малкото си ъгълче, ъгълчето на \"литературата\", където четем, пишем, публикуваме, препоръчваме, осъждаме и даваме награди на книги. Ако искаме да играем важна роля в това несигурно бъдеща, ако трябва да вземем най-доброто от писателите днес и утре, трябва да станем по-многолики. Имам го предвид особено в два смисъла. Първо трябва да разширим обичайния си литературен свят, за да включим много повече светове отвъд зоните си на комфорт на елитистките култури на \"първия свят\". Трябва по-енергично да търсим, за да открием диамантите в това, което днес са непознати литературни култури, независимо дали писателите живеят в далечни страни или в нашите собствени общности. Второ: трябва ад се погрижим да не определяме твърде тесни или консервативни граници за това какво е добра литература. Следващото поколение ще дойде с всички видове нови, понякога слисващи начини да се разкажат важни и чудесни истории. Трябва да държим ума си отворен за тях, особено относно жанра и формата, така че да подхраним и да се радваме на най-доброто у тях. Във време, в което разделенията опасно се задълбочават, трябва да слушаме. Доброто писане и доброто четене ще срутят бариерите. Може дори да открием нова идея, нова човечна визия, около която да се обединим. На Шведската академия, Нобеловата фондация и народа на Швеция, който през годините превърна Нобеловата награда в символ на доброто, за което се борим ние, човешките същества – давам благодарностите си.", "date": "2017.12.09", "title": "Казуо Ишигуро: Доброто писане и доброто четене ще срутят бариерите в света"}
{"url": "http://www.dnevnik.bg/sviat/2017/12/09/3094059_kak_zvuchi_blekmetul_album_napisan_ot_izkustven/", "text": "Атмосферични интерлюдии, агресивни вокали, френетични барабанни сола, трясъци - Codidany of Timeness наглед е съвсем стандартен блекметъл албум. Но е написан от изкуствен интелект. Песните в него са миксирани от двама музикални технолози, използвали софтуер, който може да \"погълне\" музика, създадена от хора, да проучи и да създаде нейна имитация. Албумът, даден на софтуера, е бил Diotima - запис от 2011 г. на нюйорската банда Krallice. При първите си опити машината е създала само шум, разказва Си Джей Кар, един от създателите на алгоритъма. Но след три дни и около 5 млн. опита, изкуственият интелект е започнал да наподобява блекметъл естетиката на човешката група. Зад проекта стоят Кар, стартъпът CTO и музикалния продуцент Зак Зуковски. Не за пръв път изкуствен интелект успява да създаде музика - \"Еми\", създадена в Университета на Калифорния \"Санта Крус\", сглоби класическа музика, която бе толкова убедителна, че стресна истински музиканти.", "date": "2017.12.09", "title": "Как звучи блекметъл албум, написан от изкуствен интелект"}
{"url": "http://www.dnevnik.bg/sport/2017/12/09/3094432_ljuis_hamiltun_trudno_shte_podobria_rekordite_na/", "text": "Световният шампион във Формула 1 Люис Хамилтън официално получи титлата си за сезон 2017 по време на  годишната асамблея на Международната автомобилна федерация (ФИА) . Британският пилот спечели безапелационно четвъртата си титла в спор със Себастиан Фетел и макар настоящата кампания току що да свърши, всички вече говорят колко още може да побеждава звездата на \"Мерцедес\". Хамилтън разкри, че засега не мисли да напуска, въпреки зачестилите спекулации. \"Поне до 2020 г. ще съм в шампионата. Настоящите правила ще се задържат дотогава, а след това ще видим. Засега нямам планове толкова надалеч. Проблемът е, че сезоните стават все по-дълги, а аз вече съм на 32 г.\", каза шампионът. В момента Хамилтън е №1 по спечелени квалификации (72), като подобри рекорда на  Михаел Шумахер  през сезона. Британецът изостава от легендарния германец по други два показателя – спечелените титли и победите. ШУмахер е със седем световни титли и 91 успеха. \"Странно е как току що спечелих четвъртата си титла, а някои мои приятели вече ми говорят как мога да взема осем. Това е толкова далечно, че дори не мисля за него. Честно казано в момента не виждам как ще подобря рекордите на Михаел. Това е много трудна задача\", добави Хамилтън, който има 62 успеха в Гран при. Той уточни, че е щастлив от факта, че няма с две титли повече на този етап от кариерата си, защото така се \"чувства по-гладен за успехи\". Основната задача за британеца за  сезон 2018  ще бъде спечелване на пета световна титла, с което да се изравни с Хуан Мануел Фанджо. Хамилтън изрази и най-голямото си желание за следващата година. \"Искам да се боря с Фернандо Алонсо за титлата. Ще бъде много хубаво, ако \"Макларън\" е в челото и Фернандо се върне още по-силен. Имахме някои страхотни битки през тази година и той показа колко талантлив е\", каза Хамилтън, който караше за  \"Макларън\"  между 2007 и 2012 г. Наскоро Хамилтън и Алонсо влязоха в залата на славата на ФИА, като международната федерация прие всички 33-а световни шампиони. Иначе на годишната асамблея бяха раздадени множество награди. За трети пореден път с приза за Личност на годината си тръгна пилотът на  \"Ред бул\" Макс Верстапен.", "date": "2017.12.09", "title": "Люис Хамилтън: Трудно ще подобря рекордите на Шумахер"}
{"url": "http://www.dnevnik.bg/sviat/2017/12/09/3094433_bivshiiat_zet_na_kralia_na_norvegiia_obvini_kevin/", "text": "И бившият зет на краля на Норвегия обвини американския актьор Кевин Спейси, че го е опипвал след концерт на Нобеловата награда за мир. За това съобщава БиБиСи, като се позовава на думите на самия Ари Бен в интервю пред радио P4. Пред радиото Бен посочва, че става дума за случай след събитие, на което актьорът е бил домакин през 2007 г. \"Аз съм щедър човек, но това ми дойде малко в повече\", казва Бехн, който до миналата година беше женен за дъщерята на крал Харалд Пети - Марта Луиза .Припомняйки си случая от преди десет години, бившият принц Бен обяснява: \"Имахме чудесен разговор, той седеше точно до мен. След пет минути м предложи: \"Хайде да излезем за по цигара.\" След това сложи ръката си под масата и ме сграбчи за топките.\" Бехн обяснява, че е отклонил Спейси с думите: \"Може би по-късно.\" Спейси беше обвинен в сексуално насилие и тормоз от редица мъже и в последствие беше изключен от сериала \"Къща от карти\". Говорител на \"Спейси\" заяви миналата седмица, че актьорът си \"е взел нужното време, за преоценка и лечение\" заради обвиненията. Миналия месец театър \"Старият Вик\" в Лондон съобщи, че е получил 20 лични оплаквания за предполагаемо неподходящо поведение на Спейси, докато той е художествен директор на театъра. Към него има и други обвинения, които сринаха кариерата му. Актьорът беше свален от шестия сезон на \"Къща от карти\", като сериалът смята да насочи вниманието към ролята на съпругата му на екрана, играна от Робин Райт. Спейси е сменен от Кристофър Плъмър в новия филм на Ридли Скот \"Всички пари в света\".", "date": "2017.12.09", "title": "Бившият зет на краля на Норвегия обвини Кевин Спейси, че го е опипвал"}
{"url": "http://www.dnevnik.bg/citat_na_deniia/2017/12/09/3094435_citat_na_denia_ako_si_zagovorim_za_istoriiata_30/", "text": "Това заяви премиерът Бойко Борисов след срещата си в Белград с президента на Сърбия Александър Вучич и премиерите на Гърция и Румъния Алексис Ципрас и Михай Тудосе, съобщиха от правителствена пресслужба. Повод за коментара на Борисов стана  поисканата от турския президент Реджеп Ердоган ревизия или осъвременяване на Лозанския мирен договор  с цел защита на правата на мюсюлманското (турско) малцинство в Западна Гърция. Документът урежда множество въпроси, включително границите на новата Турска република с Гърция, България, в Близкия изток и статутът на Проливите. \"Нашето министерство  вчера също категорично каза , че сега да се връщаме към международни договори и спогодби не е никак добър тон, нито е градивно за Балканите\", каза още премиерът. От своя страна Ципрас допълни, че \"само със сътрудничество, солидарност и уважение на международните спогодби, особено на Лозанския договор, което е крайъгълен камък за Балканския регион, може да се постигне мирно съжителство, общ растеж и развитие\".", "date": "2017.12.09", "title": "Цитат на деня: Ако си заговорим за историята 30 години назад, няма да могат да ни разтърват"}
{"url": "http://www.dnevnik.bg/sviat/2017/12/09/3094444_severna_koreia_opredeli_trump_kato_izkufial_i/", "text": "Северна Корея осъди президента на САЩ Доналд Тръмп за  решението му да признае Ерусалим за столица на Израел  и го нарече \"изкуфял\" и \"слабоумен\", съобщава БТА. През последните месеци Тръмп и севернокорейският лидер Ким Чен-ун си разменят лични обиди и заплахи в обстановка на изострено напрежение заради ракетната и ядрената програма на Пхенян. \"Като се има предвид, че изкуфелият слабоумник открито призовава в ООН за пълното унищожаване на суверенна държава, това действие не е толкова изненадващо. Тази инициатива обаче ясно показва на целия свят кой е рушителят на световния мир и сигурност\", заяви говорител на севернокорейското външно министерство. Пхенян изрази \"твърдата си подкрепа и солидарност с палестинския и арабския народ в борбата им за легитимните им права\". Северна Корея определи като \"дяволско действие\" решението на Тръмп.", "date": "2017.12.09", "title": "Северна Корея определи Тръмп като \"изкуфял\" и \"слабоумен\" заради решението му за Ерусалим"}
{"url": "http://www.dnevnik.bg/photos/2017/12/09/3094428_snimka_na_denia_vuzdeistvashta_akciia_sreshtu/", "text": "Демонстрация в защита правата на животните бе организирана от испанската организация \"Равенство за животните\" (Animal Equality) със снимки на животни, за които се твърди, че са малтретирани. Днес в Мадрид активистите протестираха срещу лошото отношение и третиране на животните, като привличат вниманието към Международния ден на правата на животните, който според организаторите на протеста съвпада от Международния ден на правата на човека.", "date": "2017.12.09", "title": "Снимка на деня: Въздействаща акция срещу насилието над животни"}
{"url": "http://www.dnevnik.bg/sport/2017/12/09/3094447_uest_hem_shokira_chelsi_i_postigna_purva_pobeda_pri/", "text": "Шампионът на Англия  \"Челси\"  продължава да редува слаби със силни прояви във Висшата лига, и го доказа в първия мач от 16-ия кръг. Сините допуснаха изненадващо поражение в дербито с \"Уест Хем\", губейки с 0:1 на \"Лондон стейдиъм\". \"Чуковете\", които са в зоната на изпадащите, се възползваха от един от редките си шансове в мача и откриха още в шестата минута. Единственото попадение отбеляза Марко Арнаутович, който наказа колективна грешка на символичните гости. Успехът е първи за \"Уест Хем\" под ръководството на  новия мениджър Дейвид Мойс , след като от предишните четири тимът взе само една точка. Със събраните 13 пункта \"чуковете\" се изкачиха на 18-о място. \"Челси\" остава трети с 32 точки, но е на 11 точки зад лидера \"Манчестър сити\" и на три зад \"Манчестър юнайтед\". Мениджърът на \"чуковете\" постигна забележителен успех, а традицията също беше на негова страна. В последните си пет домакински мача срещу действащия шампион, преди този, Мойс беше спечелил четири от тях. За шотландеца това е първи домакински успех от близо година (17 декември 2016 г. \"Съндърланд\" победи \"Уотфорд\" с 1:0) и слага край на серия от 11 двубоя без успех. Мойс направи три промени в стартовите си 11 от играчите, които  загубиха с 1:2 от \"Манчестър сити\"  през миналия уикенд. Марко Арнаутович, Уинстън Рийд и Марк Нобъл започнаха вместо Фернандес, Деклан Райс и контузения Шейку Куяте. За \"Челси\" капитанът Гари Кейхил и Тимуе Бакайоко се завърнаха сред титулярите за сметка Рюдигер и Дани Дринкуотър. А Давиде Дзакапоста замени Виктор Моузе. \"Уест Хем\" предложи същата игра, както и срещу \"Сити\" – групиран отбор в собствената си половина, който не даваше и метър празно пространство. \"Челси\" контролираше топката в близо 70% от времето, но това не водеше до опасности пред вратата на Адриан. В шестата минута Марко Арнаутович се разписа след хубав удар с левия крак. Той нахлу в наказателното поле, получи пространство от Сесар Аспиликуета, играещ своя мач №250 за \"Челси\" и без проблем реализира. Австрийският национал стана 140-ия различен футболист, който вкарва гол за \"Уест Хем\" във Висшата лига. Единствено \"Тотнъм\" (142) е отбелязвал чрез повече играчи. От този момент нататък \"Челси\" беше абсолютен господар на терена, но така и не успя да се възползва от предимството си. През първата част шампионите имаха няколко добри шанса, но Адриан беше безгрешен в ситуациите, при които трябваше да се намесва. Още на почивката Антонио Конте се реши на промяна и пусна Педро, заигравайки още по-офанзивно. Това обаче доведе до повече празни пространства и в началото на втората част \"Уест Хем\" поиска дузпа. Топката срещна ръката на Андреас Кристенсен, но реферът Антъни Тейлър обясни, че това не е достатъчно за наказателен удар. През второто полувреме темпото на игра беше доста бавно, а \"чуковете\" накъсаха действията с множество фаулове, за което получиха и пет жълти картона. Конте пусна още два жокера в лицето на Моузес и Вилиан, но това не промени с нищо играта на тима му. Едва в 83-ата минута \"Челси\" стигна до чисто голово положение през втората част. Защитата на домакините проспа подаване към Мората, Масуаку покри засадата, но испанският нападател не успя да уцели вратата. \"Челси\" не отправи нито един точен удар през второто полувреме, а Алваро Мората остана напълно изолиран. В заключителните минути шампионите дори не успяха да наложат финален натиск, опитвайки да изравнят. Поражението е общо девето за \"Челси\" при Конте, а интересното е, че пет от тях дойдоха в Лондонски дербита. Шампионите губят за първи път във Висшата лига от 14 октомври, когато  отстъпиха на \"Селхърст парк\" срещу \"Кристъл палас\" .", "date": "2017.12.09", "title": "\"Уест Хем\" шокира \"Челси\" и постигна първа победа при Дейвид Мойс"}
{"url": "http://www.dnevnik.bg/bulgaria/2017/12/09/3094450_pojar_gori_v_skladove_na_jandarmeriiata_v_burgas/", "text": "Пожар е избухнал в стари складове в Бургас, които по информация на Нова телевизия са се използвали за съхранение на боеприпаси на жандармерията в града. Огънят гори в непосредствена близост до няколко жилищни блока в кв. \"Изгрев\". Все още няма официална информация какво има в складовете. До тях има и административна сграда на жандармерията. От МВР уточниха, че няма пострадали хора при пожара. Не съществувала и опасност за съседни сгради. Пет противопожарни екипа и четири полицейски патрула се намират на мястото на инцидента. Районът е отцепен и към момента продължават гасителните действия. По първоначални данни пожарът се разпростира на около 700 кв.м. Обхванал е покрива на конструкция от дървен гредоред – сервизни помещения на бургаската жандармерия.", "date": "2017.12.09", "title": "Пожар гори в складове на жандармерията в Бургас"}
{"url": "http://www.dnevnik.bg/sport/2017/12/09/3094452_botev_prekusna_seriia_ot_pet_poredni_ravenstva_s/", "text": "Ботев\" (Пловдив) затвърди мястото си в първата шестица на Първа лига след категоричен успех с 3:0 над  \"Етър\"  у дома. Жълто-черните се справиха сравнително лесно със съперника си и го оставиха в зоната на изпадащите. Успехът беляза край на серия от пет поредни равенства за пловдивчани. Последният успех на тима на Николай Киров беше на  27 октомври срещу \"Пирин\" (2:1) . Още до 25-ата минута \"Ботев\" водеше с 2:0 след попадения на Серкан Юсеин и Дуде Ндонгала. Крайното 3:0 оформи Панов в началото на втората част. Двубоят беше белязан и от два червени картона, по един за двата тима. \"Успяхме да си вкараме една част от положенията, а в предишните мачове това не ни се получаваше. Имаше момент, особено след червения картон, когато изпитахме трудности. Не мисля, че сме имали срив в играта, закономерна победа. Спокойствие никога не може да има, но сме доволни от представянето си през есента, сега е важно каква селекция ще направим\", каза Николай Киров след срещата. Двубоят започна отлично за домакините, които още в седмата минута поведоха след попадение на Серкан Юсеин. Халфът се разписа след изстрел от дистанция и не остави шансове на Христо Иванов. \"Етър\" опита да отговори, но нямаше чисти положения, а за сметка на това \"Ботев\" постоянно обстрелваше съперника си. Точно когато играта изглеждаше изравнена домакините вкараха втори гол, дошъл след грешка на вратаря Иванов. Ндонгала видя, че стражът е излязъл напред и го прехвърли с удар в горния десен ъгъл. Минути след второто попадение \"Ботев\" остана и с човек по-малко, след като Серкан получи втори жълт картон. Това доведе до лек спад в играта на домакините, но те съумяха да запазят аванса си. В началото на втората част Цветомир Панов с хубаво изпълнение отбеляза и трети гол, който сложи точка на спорта. В 55-ата минута и \"Етър\" остана с 10 човека след втори жълт картон на Иван Скерлев. Великотърновци имат 18 точки и заемат 12-ото място след края на есенния дял. \"Ботев\" е с 32 на петото място, но може да бъде изместен от \"Верея\", който има две точки по-малко.", "date": "2017.12.09", "title": "\"Ботев\" прекъсна серия от пет поредни равенства с победа срещу \"Етър\""}
{"url": "http://www.dnevnik.bg/sviat/2017/12/09/3094454_erdogan_i_makron_se_razbraha_da_razubediat_sasht_za/", "text": "Турският президент Реджеп Ердоган разговаря по телефона с френския си колега Еманюел Макрон за решението на Вашингтон да прехвърли посолството на САЩ от Тел Авив в Ерусалим. Това стана, след като американският президент Доналд Тръмп призна Ерусалим за столица на Израел. В разговора си с Макрон Ердоган е подчертал, че защитата на историческия статут на Ерусалим е \"задължение на цялото човечество\". Двамата се договорили със съвместни усилия да се опитат да убедят САЩ да променят решението си. По-рано днес турският президент е разговарял по телефона по тази тема и с президентите на Азербайджан Илхам Алиев, на Казахстан - Нурсултан Назарбаев, и на Ливан - Мишел Аун. Очаква се руският президент Владимир Путин също да обсъди с Ердоган темата за Ерусалим по време на посещението си в Турция на 11 декември. По-рано двамата изразиха по телефона безпокойството си от този акт на Вашингтон. Турският президент призова мюсюлманите да запазят спокойствие в реакцията си и допълни, че протестиращите трябва да действат в рамките на закона и демокрацията. Протести в Газа и Западния бряг доведоха до сблъсъци, а демонстрации имаше и в Турция. \"Съдбата на Ерусалим не може да бъде оставена на окупаторска държава, която узурпира палестински земи от 1967 г. без да зачита закон и моралност\", заяви Ердоган.", "date": "2017.12.09", "title": "Ердоган и Макрон се разбраха да разубедят САЩ за признаването на Ерусалим за столица на Израел"}
{"url": "http://www.dnevnik.bg/photos/snimka_na_denia/2017/12/09/3094472_snimka_na_denia_ronaldo_pokaza_petata_zlatna_topka/", "text": "Нападателят на \"Реал\" (Мадрид) Кристиано Роналдо показа  . Португалецът позира с петте си трофея в най-престижната индивидуална класация преди двубоя със \"Севиля\". След спечелването на наградата Роналдо обяви, че е  . \"Не виждам по-добър от мен. Никой не може да прави нещо, което аз да не умея. В същото време аз правя неща, които другите не могат. Няма по-завършен играч от мен. Аз съм най-великият футболист в историята\".", "date": "2017.12.09", "title": "Снимка на деня: Роналдо показа петата \"Златна топка\" пред феновете на \"Сантяго Бернабеу\""}
{"url": "http://www.dnevnik.bg/photos/2017/12/09/3094456_fotogaleriia_hiliadi_se_sboguvaha_s_djoni_holidei/", "text": "Франция се сбогува с най-голямата си рок звезда Джони Холидей с изключително погребално шествие по \"Шан-з-Елизе\", реч на президента и парад на мотоциклетисти под засилена охрана.", "date": "2017.12.09", "title": "Фотогалерия: Хиляди се сбогуваха с Джони Холидей"}
{"url": "http://www.dnevnik.bg/zdrave/2017/12/09/3094508_ananiev_za_vetoto_na_prezidenta_ogromna_manipulaciia/", "text": "Министърът на здравеопазването Кирил Ананиев определи като несериозен мотива на президента Румен Радев за  налагането на вето  върху част от Закона за бюджета на Здравната каса. Държавният глава аргументира решението с това, че няма да бъдат гарантирани конституционните права на българските граждани за равнопоставеност при възможността да се лекуват, съобщава \"Фокус\". Частта, която атакува Радев е за забраняването на изплащането на нови лекарства през годината. Параграф 6 от Преходните и заключителните разпоредби на закона, който налага мораториум на около 20 нови молекули, одобрени за приложение в България, но непокривани от касата досега, ще бъде върнат за преразглеждане в парламента. \"В момента се извършва една огромна манипулация от малък брой хора, които изпълняват определени частни корпоративни интереси. Използва се една много чувствителна за обществото тема за тази манипулация\", уточни Ананиев. Според него хората, които са писали мотивите за ветото не са добре запознати с материята. По думите му позитивният лекарствен списък на Здравната каса е с широка гами лекарства и с доказан терапевтичен ефект. Той допълни, че няма заболяване, за което да не са осигурени най-модерните в света медикаменти. \"30% от разходите на публичния фонд на Здравната каса отиват за лекарства. В Европейския съюз този процент е 15-20. Самите министри на здравеопазването в ЕС останаха приятно изненадани от нашия позитивен лекарствен списък, от новите лекарства, от ускорения темп за приемане на новите молекули\", посочи Ананиев. Той коментира и  провелия се днес протест пред Народното събрание . Десетки се събраха под надслов \"Не на мораториума върху лекарствата и новите терапии!\". \"Забелязах значителна част от малкото хора, които ги виждаме непрекъснато по разни протести, независимо от темата, която се коментира. Това показва организирания характер на протеста\", заяви здравният министър. Той каза още, че се е срещнал с колегите си от ЕС и е разговарял с тях, като почти всички са изказали притеснения от натиска на фармацевтичната индустрия, която искала да вкара възможно най-бързо новите молекули, за да възстанови инвестициите за тях. Притесненията идвали от това, че някои от молекулите не са преминали през периода на изследване, не е доказан терапевтичния им ефект, а се бърза да бъдат вкарани в терапевтичното лечение.", "date": "2017.12.09", "title": "Ананиев за ветото на президента: Огромна манипулация, изпълняват се корпоративни интереси"}
{"url": "http://www.dnevnik.bg/analizi/2017/12/09/3094145_bulgarite_davat_vse_po-malko_za_hrana_i_vse_poveche_za/", "text": "Последните годишни данни на НСИ показват, че през 2016 г. доходите на домакинствата продължат да нарастват, което оказва положително влияние и върху структурата на техните разходи. Най-голямо значение за благосъстоянието на средностатистическото българско домакинство играят трудовите доходи, които формират 54,3% от общия му доход, следвани от пенсиите (27,7%). Разликата между отделните групи на доходното разпределение обаче е осезаема. Докато трудовите доходи формират 66.9% от доходите на най-богатите 10% от българите, при най-бедните 10% този дял е над два пъти по-нисък. Там доминират доходите от пенсии (32.6%), но не заради размера на пенсионните плащания, а заради това че: 1) другите източници на доход са ограничени; 2) в тази група влизат част от самотните пенсионери. Всъщност пенсиите формират най-голям дял от доходите и на следващите три децила (от 2-ри до 4-ти децил) на доходното разпределение. Причината за това е, че огромна част от пенсионерите влизат именно във втория, третия и четвъртия децил, докато домакинствата, в които има работещи членове, получават по-високи доходи. Най-бедните 10% от българите са единствената група, която разчита в значителна степен и на социални плащания, помощи и обезщетения. Те формират 12% от общия им доход, като този относителен дял е два пъти по-висок от регистрирания във втория и третия децил, а над половината от него идва от семейни помощи за деца – следствие от многочленния характер на домакинствата, включващи най-бедните 10%.", "date": "2017.12.09", "title": "Българите дават все по-малко за храна и все повече за данъци"}
{"url": "http://www.dnevnik.bg/bulgaria/2017/12/09/3094214_pacientski_organizacii_izlizat_dnes_na_protest_sreshtu/", "text": "Протест,  организиран  от няколко пациентски организации започва в 11 ч. днес пред Народното събрание срещу промяната в бюджета на здравната каса за 2018 г., която налага забрана за изплащането на 20 нови терапии през следващата година. С решението ще се направи икономия от около 25 млн. лв., но пациенти с онкологични и редки заболявания ще бъдат лишени от единствени по рода си лекарства. Фармацевтичната индустрия и политически партии също се възпротивиха на решението след  гласуването му миналата седмица  и по настояване от няколко страни в петък президентът Румен Радев  наложи вето и върна за преразглеждане в парламента спорния текст . Новите лекарствени терапии, които ще останат недостъпни за българските пациенти и през 2018 г. заради мораториума върху заплащането им от здравната каса, от години са утвърдени и широко използвани в повечето европейски държави, съобщи пред медиите през седмицата Асоциацията на научноизследователските фармацевтични производители в България (ARPharM). \"Някои от новите терапии са животоспасяващи, дават повече възможности за лечение, а в някои случаи може дори да са по-изгодни за НЗОК\", коментира директорът на асоциацията Деян Денев. Лекарствата, които мораториумът ще засегне, са нови за България, но са разрешени за употреба от Европейската агенция за лекарства преди средно три години. Медикаментите са достъпни за пациентите в около 15 държави от ЕС, като се заплащат от обществени фондове. Тези терапии са препоръчани за заплащане на базата на оценка на здравните технологии на основата на достатъчно доказателства за терапевтичната полза от тях, за това че доказано удължават продължителността на живота и подобряват качеството му или намаляват усложненията от основното заболяване. В определени случаи липсва алтернатива за лечение на заболяването, поясняват от индустрията.  за лечение на хронична лимфоцитна левкемия (ХЛЛ), раково заболяване на кръвта и костния мозък, които са нови възможности за лечение на пациентите с ХЛЛ със съпътстващи заболявания, за които терапевтичните възможности на лечение са ограничени или които не се повлияват от досегашните терапии. Новите терапии водят до намаление на риска от прогресия или смърт, подобрение на преживяемостта без прогресия и увеличаване на времето до ново антилевкемично лечение. Obinutuzumab е разрешен за употреба от Европейската агенция по лекарствата преди 3 години и половина, през юли 2014 г., и се реимбурсира в 17 европейски държави - Словакия, Испания, Словения, Белгия, Чехия, Финландия, Дания, Великобритания, Германия, Франция, Гърция, Ирландия, Латвия, Холандия, Полша, Португалия, Швеция. Venetoclax е разрешен за употреба от Европейската агенция по лекарствата преди 1 година, през декември 2016 г., и се реимбурсира в 11 европейски държави - Германия, Великобритания,Италия, Холандия, Дания, Австрия, Гърция, Словения, Унгария, Чехия, Словакия.  (сключен договор за отстъпка с НЗОК) и Pirfenidone за лечение на идиопатичната белодробна фиброза - рядко, фатално, прогресиращо белодробно заболяване, което води допрогресивно влошаващ се задух и необратимо влошаване на белодробната функция. Новите терапии забавят напредването на болестта, намаляват годишната загуба на белодробнафункция, подобряват контрола върху симптомите на болестта и удължават времето без прогресия, както и общата преживяемост при пациентите с това заболяване, за което къммомента НЗОК не осигурява лечение. Nintedanib е разрешен за употреба от Европейската агенция по лекарствата преди 3 години, през януари 2015 г., и се реимбурсира в 18 европейски държави - Австрия, Белгия, Гърция,Естония, Дания, Германия, Литва,Италия, Словения, Испания, Ирландия, Португалия,Финландия, Франция, Хонландия, Унгария, Швеция, Великобритания.  е разрешен за употреба от Европейската агенция по лекарствата преди близо 7 години, през февруари 2011 г., и се реимбурсира в 22 европейски държави - Австрия, Белгия,Чехия, Дания, Естония, Финландия, Ирландия, Литва, Латвия, Исландия, Холандия, Норвегия, Словения, Румъния, Швеция, Гърция, Германия, Испания, Франция, Италия, Великобритания,Португалия.  за лечение на остра лимфобластна левкемия, която е рядко и фатално злокачествено заболяване. Напълно новата имунотерапия предизвиква бързо и трайно повлияване при популация от пациенти, които по-рано са лекувани интензивно с химиотерапия, като дава възможност на собствената имунна система на пациента да се прицели и унищожи злокачествените клетки за постигане на трайна ремисия или качествена трансплантация, което увеличава дългосрочната преживяемост на възрастни пациенти с остра лимфобластна левкемия. Терапията е разрешена за употреба от Европейската агенция по лекарствата преди 2 години, през ноември 2015 г., и се реимбурсира в 12 европейски държави - Австрия, Великобритания, Германия, Люксембург, Финландия, Франция, Холандия, Гърция, Дания, Италия, Унгария, Словакия.  (сключен договор за отстъпка с НЗОК) за лечение на множествен миелом действа като блокира протеазомата - система в клетките, която разгражда белтъците, когато саувредени или вече не са необходими; чрез предотвратяване на разграждането на белтъците в раковите клетки, съдържащи по-голямо количество анормални белтъци, carfilzomib причиняваунищожение на раковите клетки. Терапията е разрешена за употреба от Европейската агенция по лекарствата преди 2 години, през ноември 2015 г., и се реимбурсира в 13 европейски държави - Австрия, Белгия, Германия, Люксембург, Финландия, Холандия, Дания, Италия, Швеция, Гърция, Португалия, Испания, Румъния.  за лечение на възрастни пациенти с умерено тежък до тежък активен ревматоиден артрит, които са имали недостатъчен отговор или непоносимост към предходно лечение седно или повече болестопроменящи антиревматични лекарства. Новото лечение е под формата на филмирани таблетки, което е значително предимство спрямо лекарствата, закоито се налага инжектиране или вливане, и води до бързо, значимо и клинично приложимо подобрение в симптомите на заболяването и физическата функция. Терапията е разрешена за употреба от Европейската агенция по лекарствата преди 9 месеца, през март 2017 г., и се реимбурсира в 12 европейски държави – Дания, Германия, Англия, Словения, Испания, Унгария, Ирландия, Австрия, Хърватска, Швеция, Норвегия, Холандия. е първият, получил одобрение от Европейската медицинска агенция, нов клас медикамент за лечение на хормонално позитивен/ ХЕР-2 негативен метастатичен рак на млечната жлеза, който в комбинация с летрозол или фулвестрант води до статистическо и клинично значимо подобрение в забавяне разпространението на заболяването, сравнен с лечение със само един от компонентите, при добър профил на безопасност с потенциално поносими и контролируеми странични реакции. Терапията е разрешена за употреба от Европейската агенция по лекарствата преди еднагодина, през ноември 2016 г., и се реимбурсира в 12 европейски държави – Германия, Великобритания, Словения, Австрия, Дания, Исландия, Белгия, Люксембург, Норвегия, Холандия, Швейцария, Швеция. за лечение на множествена склероза (МС) e терапевтична алтернатива, която с по-високата си ефикасност и дълготраен ефект значително променя начина на лечение, преминавайки от хронична терапия към лечение, осигуряващо трайно и значимо намаление на пристъпите и на инвалидизирането. Наблюдаваните ползи за пациентите могат да продължават години след последния терапевтичен курс. Терапията е разрешена за употреба от Европейската агенция по лекарствата преди повече от 4 години, през септември 2013 г., и се реимбурсира в 21 европейски държави - Белгия, Хърватска, Кипър, Дания, Великобритания, Естония, Финландия, Франция, Германия, Гърция, Ирландия, Италия, Литва, Люксембург, Холандия, Норвегия, Словакия, Словения, Испания, Швеция,Швейцария.  за лечение на лечение на голям депресивен епизод при възрастни, който има съизмерима ефективност и по-добър профил на безопасност спрямо наличните антидепресанти и значимо подобрява когнитивната функция, функционирането и производителността на труда. Терапията е разрешена за употреба от Европейската агенция по лекарствата преди 4 години, през декември 2013 г., и се реимбурсира в 17 европейски държави - Франция, Латвия, Гърция, Словакия, Литва, Португалия, Испания, Италия, Словения, Чехия, Унгария, Финландия, Дания,Холандия, Швеция, Хърватска, Великобритания. е персонализирана терапия за лечение на недребноклетъчен рак на белия дроб, който забавя 2.5 пъти прогресията на заболяването в сравнение с химиотерапията при добърпрофил на поносимост. Терапията е разрешена за употреба по ускорена процедура от Европейската агенция по лекарствата преди близо 2 години, през февруари 2016 г., и се реимбурсира в 13 европейски държави - Австрия, Белгия, Великобритания, Люксембург, Холандия, Италия, Полша, Словения, Румъния, Словакия, Португалия, Дания, Гърция.  които е единствена терапевтична опция за трета линия на лечение на пациенти с гастро-интестиналнален стромален тумор. Терапията е разрешена за употреба от Европейската агенция по лекарствата преди 3 години и половина, през август 2015 г., и се реимбурсира в 18 европейски държави - Австрия, Белгия, Гърция, Дания, Италия, Испания,Кипър, Люксембург, Норвегия, Португалия, Словения, Словакия, Финландия, Франция, Холандия, Хърватска, Швеция, Швейцария.  които е единствена терапевтична опция за пациенти с дегенерация на макулата свързана с възрастта. Терапията е разрешена за употреба от Европейската агенция по лекарствата преди 5 години, през ноември 2012 г., и се реимбурсира в 23 европейски държави - Австрия, Белгия, Гърция, Германия, Дания, Италия, Испания, Кипър, Латвия, Литва, Люксембург, Норвегия, Полша,Португалия, Словения, Словакия, Финландия, Франция, Холандия, Хърватска, Швеция, Швейцария, Унгария. е монотерапия без аналог за лечение на трета и четвърта линия на възрастни пациенти с многократно рецидивирал или рефрактерeн агресивeн неходжкинов B-клетъчeн лимфом. Терапията е разрешена за употреба от Европейската агенция по лекарствата преди 5 години и половина, през май 2012 г., и се реимбурсира в 11 европейски държави - Австрия, Германия, Великобритания, Норвегия, Холандия, Ирландия, Франция, Гърция, Словакия, Словения, Испания. за авансирал сарком на меките тъкани, приложим при пациенти, които не подлежат на операция или лъчелечение, който статистически значимо удължава общата преживяемост. Терапията е разрешена за употреба от Европейската агенция по лекарствата преди 1 година, през ноември 2016 г., и се реимбурсира в 11 европейски държави - Австрия, Дания, Финландия,Германия, Италия, Нидерландия, Люксембург, Испания, Швеция, Великобритания, Норвегия.  за лечение на всички генотипове хепатит С и единствена терапевтична алтернатива за пациенти с генотип 3. Терапията е разрешена за употреба от Европейската агенция по лекарствата преди 1 година и половина, през юли 2016 г., и се реимбурсира в 6 европейски държави - Португалия, Словения, Дания, Естония, Австрия, Германия.  за лечение на хронична миелоидна левкемия и остра лимфобластна левкемия, който е единствена възможност за пациенти със съответната мутация, както и единствена възможност за пациенти, за които всички лекарствени алтернативи са изчерпани. Терапията е разрешена за употреба от Европейската агенция по лекарствата преди 4 години иполовина, през юли 2013 г., и се реимбурсира в 5 европейски държави - Франция, Финландия, Португалия, Словения, Словакия. за лечение на астма при пациенти, които въпреки осъществяваното досега лечение, продължават да имат астматични симптоми и страдат от т.нар. тежка астма. Новататерапия намалява значимо честотата на обострянията, както и употребата на перорални кортикостероиди и води до клинично значимо подобрение в качеството на живот при пациентите с тежка еозинофилна астма. Терапията е разрешена за употреба от Европейската агенция по лекарствата преди 2 години, през декември 2015 г., и се реимбурсира в 10 европейски държави - Франция, Германия, Великобритания, Италия, Гърция, Дания, Словения, Белгия, Испания, Хърватска. в комбинация с дабрафениб за лечение на възрастни пациенти с неоперабилен или метастазирал меланом с BRAF V600 мутация. Комбинацията предоставя увеличение на средната обща преживяемост спрямо монотерапията и увеличение на общата преживяемост и е значим напредък в повлияването на едно злокачествено заболяване с изключително лоша прогноза като неоперабилния или метастазирал меланом. Терапията е разрешена за употреба от Европейската агенция по лекарствата преди 3 години и половина, през юни 2014 г., и се реимбурсира в 17 европейски държави - Австрия, Белгия, Полша, Чехия, Дания, Финландия, Франция, Германия, Гърция, Ирландия, Италия, Холандия, Португалия, Румъния, Словакия, Словения, Испания. за лечение на възрастни пациенти с акромегалия който предоставя значително подобрен клиничен отговор, качество на живот и придържане към лечение за неоперабилни възрастни пациенти. Терапията е разрешена за употреба от Европейската агенция по лекарствата преди 5 години и половина, през април 2012 г., и се реимбурсира в 19 европейски държави – Австрия, Германия, Гърция, Унгария, Италия, Холандия, Португалия, Румъния, Словакия, Словения, Испания, Швеция, Великобритания, Белгия, Кипър, Чехия, Дания, Финландия, Франция.  за лечение на възрастни пациенти с бъбречен ангиомиолипом и за лечение на пациенти със субепендимални гигантоклетъчни астроцитоми и двете, асоциирани с комплексатуберозна склероза. При липса на други терапевтични алтернативи, лекарството има доказана ефективност с данни от реалната практика и единствена терапевтична опция за пациенти скомплекса туберозна склероза. Терапията е разрешена за употреба от Европейската агенция по лекарствата преди 8 години и половина, през август 2009 г., и се реимбурсира в 19 европейски държави – Австрия, Белгия, Кипър, Чехия, Дания, Финландия, Франция, Германия, Гърция, Унгария, Италия, Холандия, Португалия, Румъния, Словакия, Словения, Испания, Швеция, Великобритания.", "date": "2017.12.09", "title": "Пациентски организации излизат днес на протест срещу мораториума за нови лекарства"}
{"url": "http://www.dnevnik.bg/zelen/2017/12/09/3093467_evropeiska_ekoagenciia_dannite_za_vuzduha_po_chasove/", "text": "Важно е гражданите да знаят какво е замърсяването на въздуха по часове в реално време, защото това има сериозни последици за здравето на хората, особено за по-уязвимите: тези с хронични заболявания, децата и по-възрастните. Това потвърждават Световната здравна организация и Европейската агенция за опазване на околната среда в отговори на запитване на \"Дневник\" .  Редакцията потърси от компетентните органи мнение важно ли е хората да бъдат информирани за нивата на замърсяване в реално време и коректно ли е да бъдат публикувани – по часове, а не само за изминалото денонощие, седмица, месец, година. Причина за запитването ни я е фактът, че българската изпълнителна агенция по околна среда (ИАОС), която измерва и събира тези почасови данни за замърсяване, за съжаление не ги публикува в реално време нито като архив за изминали години. Самият министър на екологията, обаче, се позова на почасови данни при проверка с мобилната станция, за да съобщи, че в определени часове се наблюдавало замърсяване, за чийто източник той определи битовото горене. В същото време в Полша - другата европейска страна с толкова сериозен проблем с мръсния въздух като България - именно държавните институции публикуват тези данни и ги правят все по-лесно достъпни за гражданите, показват ги по спирки и в мобилни апликации. \"Информацията за почасовото замърсяване на въздуха в реално време е важна, тъй като това е въздухът, който гражданите дишат във всеки един момент, там където живеят, работят или пътуват,\" заявяват от Европейската агенция за околна среда. Идентичен е отговорът и от Световната здравна организация: \"Почасовите данни за въздуха са полезен източник на информация за текущото състояние на въздуха и за динамиката му на местно ниво. Тези данни от измервателните станциите стават все по-достъпни за гражданите. Какво прави смогът с човешкото здраве Последствията за здравето от мръсния въздух са свързани както с краткосрочното, така и с дългосрочното излагане на мръсен въздух. – в продължение на няколко часа или дни, може да предизвика  , докато  – в продължение на месеци или години – има  От  обясняват, че краткотрайното излагане на мръсен въздух води до обостряне на симптомите при хора със сърдечни и респираторни заболявания, ограничена активност, повишена употреба на лекарства, увеличен прием на хора в болници или спешни посещения заради сърдечно-съдови и респираторни проблеми, както и  Ниво на излагане на хората Измерените от станциите концентрации не могат директно да се отнесат   подчертават изрично от СЗО. Последното зависи и от концентрацията на замърсителите в средата, в която хората се намират, както и от времето, което прекарват в тази среда. Има и редица други фактори, които също имат значение – като начин на живот; време прекарано в затворени помещения; климатични условия, как и къде са разположени източниците на замърсяване и др. Сегашното  (Директива 2008/50/ЕО) въвежда допълнителни цели, за да намали излагането на населението на по-малките фини прахови частици (ФПЧ2.5) и така да се намалят вредните въздействия върху човешкото здраве. Такава е т. нар. \"национална цел за намаляване на експозицията\" - която представлява процентното намаление на средната експозиция на населението (ПСЕ) на дадена държава-членка, определено за съответната година, Целта за България за ограничаване излагането на ФПЧ2.5 от 18 μg/m3 трябва да бъде постигната през 2020 г.  означава средното ниво, определено на основата на измервания в градски фонови пунктове за мониторинг, разположени на цялата територия на дадена държава-членка. Той следва да се оценява като средна годишна концентрация за три последователни календарни години. (за 2015 г. например се определя като средна годишна концентрация за 2013, 2014 и 2015 г.) Съгласно законодателството същият показател за ФПЧ2.5 е трябвало да бъде постигнато до 2015г. е 20 μg/m3. ПСЕ за 2015 е 23.24 μg/m3.  също работи по генерирането на данни за излагането на хората на замърсяване на въздуха, за да преценят здравните рискове в световен мащаб. Наскоро разработеният модел за интегриране на данните за качеството на въздуха (DIMAQ) предлага прогнози въз основа на данни от станции за мониторинг заедно с информация от други източници. СЗО публикува   когато средното излагане на ФПЧ2.5 е бил 27 μg / m3 (средна годишна стойност за страната) Един добър източник за лесна проверка и сравнение е  глобална карта на замърсяването на въздуха на СЗО  (http://maps.who.int/airpollution/). Независимата гражданска инициатива вече измерва в много точки на България нивата на замърсяване и може да се следи лесно и бързо на  http://www.airsofia.info /. Въздухът по часове Нито ръковоството на СЗО, нито европейското законодателство задават препоръчителни прагове за замърсяването с фини прахови частици по часове. Австралийската агенция по околна среда на щата Виктория - макар да не въвежда нива, е предложила обяснение относно  , за да визуализира качеството на въздуха чрез онлайн системата си  EPA AirWatch . Едночасовата стойност може  Тя може също така да покаже колко сериозно е това, което се случва. Едночасовите данни, показани на  EPA AirWatch,  са  по който агенцията може да посъветва общността за високи нива на PM2.5 във въздуха. Как измерват нивата на смог в Европа В  новия онлайн индекс  за Европа са използвани пет степени за качество на въздуха от \"добро\" до \"много лошо\". В индекса са включени 5 замърсителя: ФПЧ2,5, ФПЧ10, азотен диоксид, озон и серен диоксид. За трафик ориентирани станции индексът се изчислява само за тези, които измерват азотен диоксид и ФПЧ (ФПЧ2,5 или ФПЧ10 или и двете). За останалите е необходимо поне азотен диоксид, озон и ФПЧ (ФПЧ2,5 или ФПЧ10 или и двете). Замърсителят с най-високи концентрации определя степента на качеството на въздуха. За изчисленията на замърсяване в реално време с ФПЧ10 и ФПЧ2,5 Европейската екоагенция ползва т.нар.  \"пълзяща 24 часова средна стойност\".  Например за конкретен час се взима средната стойност от последните 24 часа (последните 24 броя средночасови стойности). Потребителите могат да проверят до 48 часа назад, какво е било качеството на въздуха и кой замърсител е бил определящ. по принцип не е предназначен за сравнение между нормите на ЕС с измерванията на качеството на въздуха в реално време. Законодателството на Европейския съюз определя нормите за качество на въздуха както за , така и за на качеството на въздуха: стандартите за дългосрочни нива са задължително по-строги от тези за краткосрочните нива, заради по-сериозните последици върху здравето от от дългосрочно излагане на такива замърсители.  на замърсяване на въздуха за краткоосреднено време(като 24 часа) са за защита от пикови концентрации с остри последствия върху здравето, докато по-дългите осреднени периоди (година) са за защита от хронични последици за здравето. Какви нива задават от СЗО Заради доказателствата за неблагоприятните последици за здравето от излагането на мръсен въздух – остри и хронични заболявания, СЗО въвежда официални препоръчителни норми в ръководството на Световната здравна организация (СЗО). За  – по-едрите прахови частици – допустимата норма навсякъде е   за година. За по-дребните и затова по-опасни за здравето прахови частици   краткосрочната 24-часова стойност е , а дългосрочната годишна индикативна средна стойност е В България и Европа Въвеждането й може да стимулира институциите да предприемат по-бързи и ефикасни мерки, за защита на човешкото здраве и околната среда.", "date": "2017.12.09", "title": "Европейска екоагенция: Данните за въздуха по часове са важни, дишаме го във всеки един момент"}
{"url": "http://www.dnevnik.bg/ot_vas/galeriiotvas/2017/12/09/3093779_chitatelska_fotogaleriia_ostrovni_gledki_po_grucki/", "text": "Утринни отражения (о-в Лефкада) - четвъртият по големина в Йонийско море.", "date": "2017.12.09", "title": "Читателска фотогалерия: Островни гледки по гръцки"}
{"url": "http://www.dnevnik.bg/bulgaria/2017/12/09/3088793_hristiianite_chestvat_sveta_anna/", "text": "Българската православната църква днес почита зачатието на Богородица от нейната майка Света Анна. Света Анна (от староеврейската дума Hannah - благодат) е смятана за закрилница на семейството и майчинството, на девиците и вдовиците. Според Протоевангелието на Яков праведните Йоаким и Анна дълго време нямали деца. Желанието и молитвите им към Бога били толкова искрени, че той се смилил над тях и изпълнил молбата им. Един ден, докато Анна работела в градината, при нея се явил ангел и казал: \"Анно, ще родиш дъщеря и ще я наречеш Мария!\". След девет месеца –  на 8 септември , се родила бъдещата майка на Иисус. В народните обичаи 9 декември е свързван с поврата в природата и новото начало. Според фолклора в нощта срещу празника Анино зачатие (известен още като Зимна Св. Анна) най-силно \"хващат\" заклинанията, прокобите и магиите. Тогава магьосници, вещици и врачки правят заклинания за раздяла, болест и смърт. Затова и строго се спазват различни забрани - жените не трябва да работят нищо, не бива да пипат вълна, за да не се разболеят децата и добитъкът; мъжете не бива да излизат от селото, защото по поляните играят самодивите и видят ли мъж, го отвличат. Според обичая момите засяват в плитък съд, обикновено ново гърне, пшеница с вода, и наричат: ако до Васильовден (1 януари) покълне, момичето ще се омъжи през годината.", "date": "2017.12.09", "title": "Християните честват Света Анна"}
{"url": "http://www.dnevnik.bg/photos/2017/12/09/3091176_fotogaleriia_otivaite_si_u_doma_-_bumut_na_posetiteli/", "text": "Холандските политици останаха доволни, когато миналия месец спечелиха състезанието за ново седалище на Европейската агенция по лекарствата (EMA). Не всички в столицата обаче се радват на очаквания наплив от високоплатени фармацевтични експерти, разказва \"Ройтерс\".", "date": "2017.12.09", "title": "Фотогалерия: \"Отивайте си у дома\" - Бумът на посетители в Амстердам дразни местните"}
{"url": "http://www.dnevnik.bg/sport/2017/12/09/3094343_olimpiiskata_zabrana_za_rusiia_shte_ukrepi/", "text": "Социологическите проучвания показват, че  Владимир Путин  вече може да бъде сигурен в спечелването на четвърти мандат като президент на Русия. Но  забраната за участие в зимните олимпийски игри  вероятно ще доведе до още по-силна подкрепа, като обедини гласоподавателите около неговото послание: \"Целият свят е срещу нас.\" Путин обяви в сряда , че ще участва в президентските избори през март. Ако отново спечели, той ще удължи господството си върху политическия пейзаж в Русия на повече от две десетилетия. Путин заема поста от 2000 г., с прекъсване от 2008 до 2012 г., а евентуалният му следващ мандат ще е до 2024 г. В ситуация, в която отношенията между Кремъл и Запада са в най-ниската си точка от години, решението на Международния олимпийски комитет (МОК) да спре Русия от участие в Пьончан беше отчетено в Москва като  унижение и политически натиск . Путин, използвайки своя познат рефрен, че Русия е изправена пред поредната вероломна западна кампания, заяви, че \"няма никакво съмнение\", че решението на МОК е \"абсолютно преднамерено и политически мотивирано\". \"Русия ще продължи да върви напред и никой никога няма да може да спре това движение напред\", каза президентът. Решението на МОК беше видяно от мнозина в Русия и като лична обида срещу Путин, който между 2008 и 2012 г. изкара четири години като премиер, тъй като конституцията му забраняваше трети пореден мандат като президент. Путин често е извличал политически ползи от кризисни ситуации и е превръщал международните неуспехи в местни триумфи, като обвинява Запада в атака срещу Русия и използва това, за да вдъхнови руснаците да се обединят. \"Външният натиск върху Русия - политически мотивирани и дирижиран от САЩ - води до по-голямо национално сближаване. Различните санкции се превръщат в инструмент за изграждане на нация\", заяви в сряда директорът на Московския център \"Карнеги\" Дмитрий Тренин. Популярността на Путин, подкрепена от държавната телевизия, вече е доста висока. Социологическите проучвания редовно показват, че обществената подкрепа за него е около 80%. Определянето на олимпийската забрана като част от заговора на Запада срещу Русия - нещо, което Путин направи и през 2016 г., когато руските лекоатлети бяха спрени от участие в игрите в Рио де Жанейро - може да му помогне да мобилизира още повече електората. Общественият гняв срещу решението на МОК вероятно ще помогне на Путин да преодолее признаците на апатия у гласоподавателите и да осигури висока избирателна активност, която в строго контролираните граници на руската политическа система се смята за легитимация. Вече имаше ранни знаци, че гневът от олимпийската забрана е възбудил патриотичната жар. \"Русия е суперсила. Без Русия олимпийските игри ще бъдат невалидни\", обяви пред \"Ройтерс\" Александър Кудрашов, член на Руското военно историческо движение. Заместник-председателят на руския парламент Игор Лебедев каза, че решението на МОК е \"изключително обидно и унизително за такава велика спортна сила като Русия\". \"Днес сме изправени пред един от най-важните въпроси - да участваме или да не участваме в Пьончан без флаг и химн. Мисля, че трябва напълно да игнорираме олимпийските игри\", допълни той. \"Ние сме велика спортна страна и без нас олимпийските игри няма да бъдат това, което са. Напоследък ние постоянно търпим унижения и оскърбления. Може би е дошло време да спрем да показваме слабост и да вземем едно смело решение да пропуснем олимпиадата\", каза още Лебедев. \"Сигурен съм, че ако пропуснем игрите, правителството ще намери начин да компенсира моралните щети за нашите спортисти. Време е да покажем сила, както умеем да правим във военно отношение. Стига сме подлагали дясната буза, когато ни бият по лявата\", завърши депутатът. Обвиняването на Запада е подход, който Кремъл често е използвал преди, когато е изправен пред международни обвинения в извършване на нарушения - анексирането на Крим, свалянето на малайзийски пътнически самолет над Украйна през юли 2014 г, обвиненията за намеса в Източна Украйна, където проруски сепаратисти се бунтуват срещу киевското владение след присъединяването на Крим.", "date": "2017.12.09", "title": "Олимпийската забрана за Русия ще укрепи преизбирането на Путин"}
{"url": "http://www.dnevnik.bg/bulgaria/2017/12/09/3094351_liderite_na_bulgariia_surbiia_gurciia_i_rumuniia_se/", "text": "Премиерът Бойко Борисов ще вземе участие в Съвета за сътрудничество на високо равнище между България, Сърбия, Гърция и Румъния, съобщиха от правителствената пресслужба. Домакин на втората подобна среща е сръбският президент Александър Вучич, който прие гостите си късно снощи заедно с министър председателя на страната Ана Бъртабич. В компанията на премиерите на Гърция и Румъния Алексис Ципрас и Михай Тудосе те проведоха работна вечеря в Белград. Днес обаче Бъртабич няма да участва в разговорите за развитието на икономическото сътрудничество, укрепването на регионалната стабилност и подкрепата за интеграцията на държавите в региона. В рамките на посещението се очаква България и Сърбия да подпишат меморандум за намаляване на международните тарифи за роуминг. Сръбската държава е втората страна от Западните Балкани, с която страната ни сключва подобно споразумение, след като преди по-малко от месец беше подписан аналогичен документ с Македония. От правителството подчертават, че отпадането на роуминга на страните от Западните Балкани с Европейския съюз е сред приоритетите на кабинета и на българския еврокомисар Мария Габриел. Първата среща на Съвета за сътрудничество на високо равнище между четирите страни беше във Варна.", "date": "2017.12.09", "title": "Лидерите на България, Сърбия, Гърция и Румъния се събират в Белград за нови разговори"}
{"url": "http://www.dnevnik.bg/sport/2017/12/09/3094348_lomachenko_sreshtu_rigondo_v_edin_ot_boksovite_machove/", "text": "Васил Ломаченко и Гилермо Ригондо се изправят тази нощ в \"Медисън скуер гардън\" в един от най-значимите боксови мачове в последното десетилетие. За пръв път в историята двама двукратни олимпийски шампиони ще бъдат един срещу друг на професионалния ринг. Мачът в Ню Йорк ще противопостави двама от най-техничните и надарени боксьори на своето поколение. Залогът в сблъсъка е световната титла на Международната боксова организация (WBO) в категория суперперо (oт 57 до 59 кг). \"Предстои голяма битка за феновете на бокса и за историята на бокса. Този мач ще разкрие нашия пълен потенциал. Това ще бъде най-добрият новогодишен подарък за боксовите фанатици. Вярвайте ми\", каза Ломаченко след уговарянето на двубоя с Ригондо. Ломаченко спечели олимпийското злато в Пекин 2008 и Лондон 2012, съответно в категория до 57 и до 60 кг. 29-годишният украинец приключи аматьорската си кариера с изключителните 396 победи в 397 мача. Той дебютира в професионалния бокс през 2013 г., като оттогава записа девет победи в десет мача, седем от които с нокаут. Ригондо спечели олимпийското злато в Сидни 2000 и Атина 2004 в категория до 54 кг. 37-годишният кубинец има 475 победи и само 12 загуби в аматьорския бокс. Той все още е непобеден на професионалния ринг, като е спечелил 11 от 17-те си победи с нокаут. \"Битката за титлата между Ломаченко срещу Ригондо е много значимо събитие за бокса. На ринга ще се качат двама от най-великите бойци в историята на олимпийския бокс. Никога досега двама двукратни носители на златен олимпийски медал не са се срещали на професионалния ринг\", заяви промотърът на Ломаченко Боб Аръм. За Ломаченко това ще бъде трети мач през 2017 г. Предишните му два мача приключиха предсрочно, след като хората в ъгъла на съперниците му хвърлиха кърпата. През април украинецът победи американеца Джейсън Соса в деветия рунд, а през август спечели срещу колумбиеца Мигел Мариага в седмия рунд. Единствената загуба на Ломаченко идва във втория му мач на професионалния ринг. На 1 март 2014 г. той се изправя срещу четирикратния световен шампион Орландо Салидо и губи със съдийско решение след изиграването на всичките 12 рунда. За Ригондо предстоящият двубой ще бъде втори през годината. На 17 юни той нокаутира мексиканеца Мойзес Флорес. Впоследствие обаче резултатът от този мач беше отменен заради некоректно реферско решение. На хартия сблъсъкът тази нощ ще противопостави мощта, скоростта и високото темпо на офанзивно настроения Ломаченко срещу впечатляващите защитни умения на Ригондо. Украинецът влиза като фаворит в двубоя заради факта, че колумбиецът вече е на 37 години и повече специалисти се съмняват, че ще издържи на енергията на доста по-младия си опонент. И двамата обаче притежават изключително движение, а техническите им умения предвещават много вълнуваща битка.", "date": "2017.12.09", "title": "Ломаченко срещу Ригондо в един от боксовите мачове на десетилетието"}
{"url": "http://www.dnevnik.bg/sviat/2017/12/09/3094359_mihail_saakashvili_otnovo_be_arestuvan_ot_policiiata_v/", "text": "Бившият президент на Грузия и настоящ украински опозиционер Михаил Саакашвили, който преди дни успя да се измъкне драматично от полицейски арест благодарение на намесата на негови привърженици, отново бе арестуван. Това съобщи във \"Фейсбук\" генералният прокурор на Украйна Юрий Луценко, цитиран от БТА. Специални части са задържали и отвели в ареста 49-годишния политик, бивш губернатор на Одеска област, който бе съюзник на президента Петро Порошенко, но впоследствие се обърна срещу него. \"Както бе обещано, силите за сигурност направиха всичко по силите си да избегнат крайно насилие и кръвопролитие\", добави Луценко. Повторното  залавяне на Саакашвили бе извършено след няколко дни  игра на котка и мишка с властите. Във вторник бившият грузински президент се покатери на покрив, докато бягаше от полицията, а след това негови привърженици влязоха в сблъсъци със силите за борба с безредици и измъкнаха Саакашвили от полицейския микробус, с който бе отведен от дома си. Оттогава властите го издирват заради подкрепа за престъпна организация, наред с други обвинения, включително, че е получил пари от живеещия в изгнание в Русия бивш украински президент Виктор Янукович, за да организира държавен преврат. Ако бъде признат за виновен, го грози присъда до пет години затвор. Бившият му съюзник Порошенко му помогна да отиде в Украйна през 2015 г. и да стане губернатор на Одеска област, но година и половина по-късно Саакашвили подаде оставка и обвини президента в корупция. Докато Саакашвили бе извън страната преди няколко месеца, Порошенко му отне украинското гражданство. Саакашвили влезе след това нелегално в Украйна през септември, прекосявайки полско-украинската граница, където избухнаха сблъсъци между негови поддръжници и украинските власти.", "date": "2017.12.09", "title": "Михаил Саакашвили отново бе арестуван от полицията в Украйна"}
{"url": "http://www.dnevnik.bg/bulgaria/2017/12/09/3094110_kak_malkiiat_venelin_reshi_delo_za_domashno_nasilie/", "text": "Това не е част от истински процес, а поредният епизод на програмата \"Децата и съдът\", създадена по идея на съдия Зорница Езекиева в Софийския районен съд (СРС). Целта е изграждане на начално правосъзнание, създаване на уважение към институцията съд, правилно отношение към самия човек, съзнание за отговорност за собствените постъпки. В петък на гости на съда бяха децата от 9-ти клас в СУ \"Христо Ботев\"- град Горна Малина. \"Кой иска да е съдът?\", пита съдия Езекиева младежите. Първият смелчага - Венелин се насочва към нея зад съдийското бюро. Помощниците ѝ търсеха своя отбор от пет деца, като едните щяха да бъдат на страната на ицщата Вики, а другите на страна на ответника Цветомир (който независимо от официалната си роля, е наричан от всички Цецо). Светкавично повече от нужните пет младежи застават от страната на ответника при адвокат Чавдар Виденов. От \"другата\" страна застава юристконсултът Парашкев Недялков, който най-трудно събира деца към своята кауза за ицщата Вики, жертва на домашно насилие. Разбира се, в крайна сметка всички са разпределени по трите позиции. В началото всички са плахи, с времето придобиват смелост, започват да се смеят и всеки иска да говори, поемайки главна роля. Децата, които облякоха съдийските тоги на няколко пъти правеха забележка, че ще изгонят някого от залата или че ще го глобят. Цецо заяви пред съда, след помощ от Виденов, че кавга между него и Вики е имало, но отрича да я е обиждал така, както тя твърди. \"Тези думи не са характерни за мен. Не мога да говоря така с човек, когото обичам и с когото живея и заедно изплащаме ипотека\", продължи изказването си Цецо. След това започна разпит на свидетелите - по двама от двете страни и отново деца от СУ \"Христо Ботев\". По-късно съдия Езекиева ще обясни на децата, че на свидетелите от едната страна са дадени указания, за да дадат противоречиви показания, за да може съдът да реши делото, защото то е на принципа дума срещу дума. И съдебният състав трябва да може да прецени на кого да повярва, след като децата имаха на разположение само 1 час за ролевата игра. Всички свидетели единодушно заявиха, че Вики и Цецо не са се карали преди и според тях отношенията им са били добри. Тези от страната на Вики повториха изцяло нейната теза. И двете свидетелки се бяха чули с ищцата скоро след спора й с Цецо, и на двете тя бе казала, че е била обидена с точно тези думи и изгонена от Цецо от общото им жилище. Свидетелите на Цецо бяха две техни съседки, които чули спора през стените на апартаментите си, но никоя от тях не чула той да е изрекъл тези обидни думи. Едната съседка обаче каза от една страна, че не е чула конкретните думи на двамата, но от друга заяви, че Цецо не е обиждал Вики. Тя обясни още пред съда, че е чула спора докато чакала съквартирантката си да пият заедно кафе. Другата засякла Вики като излиза, след като си хвърлила боклука и от нея разбрала за спора и решението на ищцата да го напусне доброволно. Вики каза, че иска съдът да наложи забрана Цецо да я приближава, а той заяви, че уважава искането й да го напусне, но не разбира защо трябва да се налага такова ограничение спрямо личността му. В крайна сметката \"децата - съд\" отсъдиха - Цецо да бъде наказан с глоба от 500 лв. и му бе указано да се въздържа от извършване на домашно насилие. Езекиева обясни и как нейният отбор на съдиите е стигнал до това решение. От една страна са приели, че това е първо нарушение на Цецо, което е било потвърдено дори от свидетелите на Вики. Някои от учениците възкликнали не са ли малко тези пари, тя им обяснила, че те не отиват за Вики, а за държавата. После попитали - ами ако го направи пак, след което Езекиева им обяснила, че това ще бъде друго дело, а Виденов допълни, че никой не може да бъде обвиняван или наказван предварително. Съдът прие за противоречиви показанията на свидетелите на Цецо след като едната съседка каза, че е чакала съквартирантката си да пият кафе, а спорът между страните по делото е бил в 22 часа. Другият пък свидетел каза, че не е чул конкретните думи от спора, но сред тях нямало обидни. Иначе в началото на ролевата игра по програмата \"Децата и съдът\" съдия Зорница Езекиева зададе множество въпроси към учениците, с които да провокира мисълта им и да обогати поне малко знанията им за правосъдието - какво правят съда, прокуратурата, адвокатите, юристконсултите. За какво човек може да се обърне към съда и др. Тя разказа за \"Дневник\", че над 90% от казусите, които разглеждат с ученици по програмата са истински дела в районния съд и децата обикновено вземат правилното решение. Какво каза миналата година Езекиева и как според нея децата имат много силно чувство за справедливост четете  тук . Повече за миналогодишен казус вижте  тук .", "date": "2017.12.09", "title": "Как малкият Венелин реши дело за домашно насилие"}
{"url": "http://www.dnevnik.bg/sviat/2017/12/09/3094362_poslanicite_na_niakolko_evropeiski_strani_v_oon_se/", "text": "Решението на американския президент  Доналд Тръмп да признае едностранно Ерусалим за столица на Израел  не съответства на резолюциите на Съвета за сигурност, заявиха посланиците на Франция, Великобритания, Италия, Швеция и Германия в ООН, без да споменат ответни мерки, съобщава БТА. Това стана след спешно заседание на Съвета за сигурност. Посланиците призоваха всички страни и всички регионални фактори да работят заедно за запазване на спокойствието. \"Не сме съгласни с решението на САЩ да признаят Ерусалим за столица на Израел и да започнат подготовка за преместване на американското посолство от Тел Авив там. Статутът на Ерусалим трябва да се определи чрез преговори между израелци и палестинци, в резултат на които да се постигне споразумение. Ерусалим трябва да бъде столица на двете държави, Израел и Палестина. В отсъствието на споразумение не признаваме ничий суверенитет над Ерусалим\", изтъкнаха дипломатите. Според петимата посланици, съгласно международното право и три резолюции на Съвета за сигурност, Източен Ерусалим е част от окупираните палестински територии. Палестинският президент Махмуд Абас заяви от своя страна, че Съединените щати не могат да бъдат посредник в израелско-палестинския мирен процес. \"Отхвърляме американското решение за Ерусалим. С тази своя позиция САЩ вече не са подходящи да бъдат попечител на мирния процес\", отбеляза в изявление Абас без повече подробности.", "date": "2017.12.09", "title": "Посланиците на няколко европейски страни в ООН се разграничиха от решението на Тръмп за Ерусалим"}
{"url": "http://www.dnevnik.bg/tehnologii/2017/12/09/3094364_epul_e_vse_po-blizo_do_pridobivaneto_na_shazam/", "text": "Американската технологична компания \"Епъл\" (Apple) е напът да придобие приложението за разпознаване на музика и песни \"Шазам\" (Shazam), твърди сайтът за новини от света на технологиите \"ТекКрънч\" (TechCrunch). Очаква се в понеделник споразумението да бъде подписано. Макар и финансовите условия по сливането да са неясни, по непотвърдена информация стойността на договора ще е около 400 милиона долара. Цената е доста под пазарната оценка от над 1 млрд. долара, която бе направена при последния кръг от финансиране на мобилното приложение за разпознаване на музика. От \"Шазам\" все още не са коментирали информацията за предстояща сделка.", "date": "2017.12.09", "title": "\"Епъл\" е все по-близо до придобиването на \"Шазам\""}
{"url": "http://www.dnevnik.bg/skorost/2017/12/09/3091943_fotorazkaz_iaguar_i_zlatnata_sreda/", "text": "Моторът има мощност от 240 конски сили и максимален въртящ момент 500 Нм. С тези си показатели, двигателят се позиционира между предлаганите до момента дизелови агрегати, които предлагаха 185 и 300 конски сили.", "date": "2017.12.09", "title": "Фоторазказ: \"Ягуар\" и златната среда"}
{"url": "http://www.dnevnik.bg/zelen/2017/12/09/3094371_bernskata_konvenciia_shte_produlji_da_sledi_kazusite/", "text": "Наблюдението на развитието на казусите Кресна и Калиакра остава и занапред, а България се задължава да докладва равитието на случаите, заради реален риск от нарушаване на изискванията за опазване на биоразнообразието там. Това е решението от преди ден на членовете на  Бернската конвенция  - договореност между европейските държави-членки на Съветана Европа за опазване на дивата европейска флора и фауна. За решението съобщават няколко природозащитни организации от коалиция \"За да остане природа в България\". В петък приключи срещата на 37-ия Постоянен комитет на конвенцията в Страсбург, която от дълги години следи два случая за нарушения на изискванията на Конвенцията от страна на България – заплахата за биоразнообразието от прокарването на автомагистрала \"Струма\" през Кресненското дефиле, и изграждането на ветрогенератори в района на Калиакра, заради което страната ни беше осъдена от Съда на европейските общности миналата година, но все още не е изпълнила решението на съда. ще продължи да бъде наблюдаван поради неизпълнени препоръки на Бернската конвенция от преди десет години (от 2007 г.). Конвенцията също е решила да осъществи оценка на място и ще изпрати мисия в България още през следващата година, по възможност в периода на зимуване на червеногушата гъска. Осемчленна  водена от заместник-министъра на регионалното развитие Малина Крумова и придружена от експерти по биоразнообразието и външни адвокати – консултанти, е уверила че е избран най-подходящият вариант за преминаването на автомагистрала \"Струма\" в участъка на Кресненското дефиле, и че всички алтернативи са проучени. Въпреки това, членовете на Постоянния комитет не са останали убедени, че уникалното биоразнообразие в дефилето ще бъде защитено и че процедурите по оценка въздействието върху околната среда са били обективни, най-вече заради съществуващото съденото дело срещу решението за одобряване на проекта. Пред агенция \"Фокус\" зам. мионистър Малина Крумова каза, че на срещата българската делегация е заявила позиция, че при избора на вариант за преминаването на АМ \"Струма\" през Кресненското дефиле \"сме изпълнили всички изисквания на Решение 98 от 2002 г. \"Изискванията за избор на разгледаните над 20 алтернативите, в рамките на развитието на проекта, са изпълнени. Проведени са обществени консултации, отчетено е становището на местните общности. Алтернативите са разглеждани на базата на екологични съображения, не само на технически и икономически. Всичко това е свършено, проведени са две процедури пооценка въздействие върху околната среда, разгледани са много алтернативи\", заяви тя. \"В резултат на всички действия е избран вариантът с частично преминаване през дефилето и второ платно в обратната посока в ниските склонове на Пирин\", обясни Малина Крумова. По думите й, Бернската конвенция има решение от 2002 г. за инвестиционните намерения в дефилето, което не определя какъв трябва да бъде вариантът на минаването през Кресна, а посочва определени изисквания, които трябва да бъдат спазени при избирането на вариант - да бъдат разгледани всички алтернативи, по възможност да бъде избегнато разширяването на магистралата в дефилето, доколкото е възможно да се търси вариант извън дефилето. \"Такъв е и текстът на самата Конвенция. Тя не отрича възможностите и инвестициите, които са необходими за развитието на регионите и икономиката, цели екологичните аспекти да се съобразяват в най-голяма степен\", каза още Малина Крумова. Конвенцията ще продължи да наблюдава  и да изисква от страната да докладва, тъй като счита че съществува реален риск от нарушаване на изискванията на Конвенцията за опазване на биоразнообразието. информира за липсата на обективност и еднакво оценяване на база, на която е взето решението за одобрение на отсечката през Кресненското дефиле, за което всички отговорни национални и международни институции са информирани още през септември 2017 г. по време на процедурата на обществените обсъждания. Въпреки посочените закононарушения, Министърът на околната среда и водите одобри проекта, което бе и причината за обжалването му. В момента одобреният вариант е т. нар. \"трасе Г10.5\", който предвижда едната посока (София – Кулата) на магистралата да преминава през Кресненското дефиле, а в обратна посока трасето да преминава от изток. Този вариант все още оставя голям трафик в дефилето, а местните хора - без път, в това число и за бързо реагиране при критични ситуации. Ще продължи и унищожаването на вече силно засегнатите популации, предупреждават от сдружението. Според тях, \"Трасе Г10.5\" изправя пред нови заплахи и развитието на алтернативния туризъм в района на дефилето, което е най-доброто място в България за рафтинг и каякинг. Бернската конвенция е ангажирана с казуса за Кресненския пролом от 2002 г., когато излезе с Препоръка 98 (2002) за изключване на вариант с разширяване на пътя през дефилето, и равностойно проучване на алтернативи извън дефилето. Коалиция \"Да спасим Кресненското дефиле\" смята, че и в момента алтернативите не са равностойно проучени и преимлив вариант извън дефилето е възможен. \"The Standing Committee decided to keep the file as a possible file in the light of the pending national court appeal of the EIA/AA and the pending submission of an application package to the European Commission for the funding of the Lot 3.2 construction. The Standing Committee invited the national authorities to send an updated report as soon as the results of the national Court appeal is available, possibly for the next Bureau meeting taking place on 19 March 2018. The Bureau to the Convention will continue the follow-up of the case ahead of the next Standing Committee meeting.\"", "date": "2017.12.09", "title": "Бернската конвенция ще продължи да следи казусите Кресна и Калиакра (допълнена)"}
{"url": "http://www.dnevnik.bg/sport/2017/12/09/3094372_silen_snegovalej_postavia_pod_sumnenie_provejdaneto_na/", "text": "Двата най-чакани мача от 16-ия кръг на  Висшата лига  са под сериозен въпрос. Провеждането на неделните сблъсъци \"Ливърпул\" срещу \"Евертън\" и \"Манчестър юнайтед\" – \"Манчестър сити\" не е сигурно заради обилен снеговалеж в региона в последните 24 часа. В петък следобяд в Северозападна Англия започна да вали сняг, а за момент снежната покривка е над 10 сантиметра. Това е необичайно за Острова, където сняг вали изключително рядко. Прогнозите са снеговалежът да продължи и тази нощ. Предупреждението беше променено от жълт на оранжев код, което е записано като \"хората трябва да бъдат подготвени да променят плановете си за пътуване и защитят семействата си\". Очакванията са снежната покривка в област  Манчестър  в неделя да бъде между 8 и 10 инча (20-25 сантиметра), а в Ливърпул около шест инча (около 15 сантиметра). Ръководството на Висшата лига засега не е предприело мерки към отлагане на двубоите, но предупреди феновете, които ще пътуват от други части на страната да вземат по-ранни влакове. Терените на отборите от Висшата лига са снабдени с отопление и снегът няма да се задържи върху тревната настилка, но притесненията са основно за феновете. Освен това температурите ще са под нулата. За последно мачове във Висшата лига бяха отложени заради метеорологични причини през 2010 г. Тогава \"Челси\" не изигра гостуването си на \"Юнайтед\", а сблъсъкът между \"Арсенал\" и \"Болтън\" на \"Емиратс\" също беше пренасрочен. Това се случи в началото на януари.", "date": "2017.12.09", "title": "Силен снеговалеж поставя под съмнение провеждането на дербитата на Ливърпул и Манчестър"}
{"url": "http://www.dnevnik.bg/kultura/2017/12/09/3080039_otkus_ot_po_kolko_puti_na_den_ne_umirame_na_toshka/", "text": "\"Съчувствена, човечна, пъстра и диалогична, редуваща хумора и тъгата, книгата на Тошка Иванова във всеки разказ ни напомня по колко пъти на ден не умираме.\" проф. Миглена Николчина Сборникът с разкази \"По колко пъти на ден не умираме\" включва 36 кратки разказа, писани през последните двадесет години. Всяка история има свой собствен глас и гледна точка, които потапят читателя в друг свят – понякога магичен и красив, друг път - безпощаден в реалистичността си. Макар и много различни като сюжети и стил, събраните разкази неусетно заплитат свързваща нишка помежду си – темата за смъртта и за умението да се живее. Разказите са опит за изследване на смъртта - не като неизбежен край, а като необходимата рамка, в която животът се осмисля; като границата, в която човешките желания и копнежи могат да съществуват. Историите в сборника \"По колко пъти на ден не умираме\" често имат изненадващ край, а гласовете на героите и разказвача водят читателя през всички акорди на чувствата. И сред тях особено доловима и ценна е надеждата. Тошка Иванова е родена през 1981 г. в Стара Загора. Първата й книга - \"Позитивно\", е издадена през 2012 г. В нея описва преживяванията си, свързани с болестта хепатит С. Като първата такава лична история, излязла от анонимност, книгата привлича широко обществено и медийно внимание. \"Позитивно\" е преведена на английски и публикувана в електронен формат в \"Amazon\", където през 2016 влиза в класацията на първите десет електронни книги на \"Amazon\" в САЩ с тема хепатит. И в момента е пред очите ми – яде резен диня, сокът се стича по външната страна на ръката чак до лакътя, а тя отмята кичур коса от лицето си. Боже, бих дал всичко да мога да се приближа и да изпия тънката струя от кожата й, да усетя сладкия й вкус, смесен с този на динята Не смеех. И как бих могъл – 12-годишен тогава, тя също на толкова, най-красивото нещо, което някога съм виждал, с разпилени на слънцето коси, деликатни пръсти и смях, от който стомахът ми се свиваше. Не бяхме гаджета. Аз бях \"най-добрият й приятел\", с когото се познаваше от \"цяла вечност\", което в тийнейджърския ни речник означаваше пет години. Почти целият ни съзнателен живот. Семействата ни бяха стари приятели от студентските години и когато децата им (ние) поотраснаха, започнаха да ходят всяко лято заедно на море. Отсядахме винаги на едно и също място – в къщата на бай Иван, местна забележителност по онова време, както и той самият. Къщата беше във възрожденски стил, абсурдно хвърлена насред китното морско селце със своите тежки дървени чардаци и ниски сенчести стаи. Според местните бай Иван си падал малко \"чивия\" като млад, когато са го наричали просто Иван, и винаги държал във всичко да се отличава. Когато другите строели просторни светли къщи, обърнати към морето, той го загърбил с огромна възрожденска къща с два чардака и заровена в земята механа без прозорци. Докато местните украсявали дворовете с капитански рулове и рибарски мрежи, той слагал колелета от каруци и пръстени стомни. И ако някой се осмелявал да го попита \"защо\" (бай Иван освен \"чивия\" си падал малко и \"барут\"), той само събирал вежди и казвал заплашително \"А що не?\". И там, сред разпилени из градината делви и старателно отглеждан здравец, преминаха най-хубавите ми години. Там беше и онова лято, в което за последен път в живота си влязох в морето. Казваше се Ралица. Скришом обичах да повтарям името й, да усещам как се плъзва по езика ми и звънко отеква, но не навън, а навътре, запълвайки всяка празнина и пролука в мен. Тогава още не знаех, че това е момичето, за чието име ще се сещам винаги, когато някой заговори за любов. Всички я наричаха Рали – това правех и аз. Цялото й име беше свещенодействие, което пазех само за себе си. Онова лято беше различно от предишните. Уж всичко си беше същото – дворът, стаите, морето, навъсените вежди на бай Иван – но ние с Рали вече бяхме на дванайсет, и макар тя да продължаваше да ме нарича \"най-добрият й приятел\", аз не исках да бъда приятел с нея. Исках да пия сок от диня от ръцете й, да вдишам всеки кичур коса, да погаля коленете й, по момчешки ръбати и целите в рани, да я гледам, докато очите ми се изсипят в морето Да, тогава не бих могъл да го кажа по този начин. Онова лято не можех да кажа нищо. Гледах я със свито гърло и потрепващ стомах, а в главата ми се въртеше само \"Ралица, Ралица, Ралица\". Обожавах я. Мразех я. Боготворях я. Исках да я обичам, докато сърцето ми се пръсне от всичко, което не може да побере. Исках да я убия. Нямах никаква представа какво да правя с чувствата си. И само я гледах. Един ден, някъде към средата на почивката, отидохме както обикновено на плажа. Ние се киснехме до посиняване във водата, а родителите ни пиеха бира под чадъра, говореха си мързеливо и от време на време хвърляха по едно око към нас и подвикваха да не влизаме много навътре. На нас изобщо не ни и трябваше да влизаме навътре. Най-приятно беше в плитката част, в която вълните се разбиват, а водата е приятно затоплена от слънцето. Тъкмо бяхме открили нов начин да скачаме във вълните от високо. По-скоро – Ралица да скача, а аз да бъда послушният \"най-добър приятел\", който съдейства по всички възможни начини. Аз заставах във водата с разкрачени крака, за да съм по-стабилен. Тя се покатерваше на сплетените ми ръце, като се държеше за раменете ми, и изчакваше да дойде някоя наистина голяма вълна, за да скочи в нея сред пяна, писъци и разпилени къдрици. Бяхме като обсебени. Тя – заливаща се от смях, току-що показала се от водата, тича към мен и вика \"Пак! Хайде пак!\", аз – имитиращ усмивка с усилие и благодарен, че водата скрива банските ми и това, което се случва в тях. Допирът на тялото й, ръцете й върху раменете ми, учестеният й дъх, капките вода, които падат от мокрите кичури върху лицето ми – истинско изтезание И аз не разбрах какво се случи. В един момент беше пред мен, заливайки се от смях сред пръските вода, в следващия беше на 7-8 метра навътре, диагонално от брега. И на лицето й нямаше смях. Имаше изненада и страх, който всеки момент щеше да се превърне в паника. Аз не можех да помръдна. Стоях, втренчен в нея, неразбиращ, дори ядосан, че е толкова далеч, че не тича към мен с косите си, с коленете си, с ръцете си и с това нейно \"Пак!\". Майка й ни видя първа. И изпищя - само едно име. Не \"Ралица\", а това на мъжа си. Следващите минути бяха хаос. Разпилени по пясъка карти, преобърнат чадър, хора, които смутено надигат глави, тревожно, хищно, двете жени, които стоят до колене във водата – майка ми прегърнала майка й, баща ми плува след баща й, ожесточено, отчаяно, и аз, все така вцепенен и неразбиращ Ралица вече беше много навътре, течението я носеше към лявата страна на залива, към скалите. Баща й стигна пръв до нея. Измъкна я над водата и започна да й говори. Тя се бореше с него, вече с истински ужас в очите, същият, като този в очите на майка й на брега. Баща ми стигна до двамата. Бащата на Ралица я вдигна над водата и почти я хвърли в ръцете на баща ми, сочейки с глава брега. И двамата бяха много добри плувци. Но моят баща винаги побеждаваше в импровизираните състезания, които си правеха. Беше издръжлив като дявол. Може би затова му я прехвърли, може би е усещал какво се случва, не знам. Но баща ми хвана здраво Ралица (моята \"Ралица, Ралица, Ралица\") и заплува с нея към брега. Спасителите го пресрещнаха, където и да се бяха крили до този момент, и му помогнаха да я извади на пясъка. Беше добре. Беше глътнала малко вода, но беше добре. Мина почти минута в суетене, сълзи и цъкане с език над нея, докато някой се сети отново да погледне към морето. Баща й не се виждаше. Този път влязоха спасителите. Единият съвсем млад, на 23-24 години, другият на възрастта на родителите ми тогава. Извадиха го почти веднага. Беше мъртъв. После казаха, че не се е удавил. \"Сърцето му не е издържало\", така ни казаха. А Рали тъкмо почваше да се съвзема, когато извадиха тялото на баща й. Тя го погледна безумно, неразбиращо, и започна да пищи.", "date": "2017.12.09", "title": "Откъс от \"По колко пъти на ден не умираме\" на Тошка Иванова"}
{"url": "http://www.dnevnik.bg/sport/2017/12/09/3094377_indiana_prekusna_seriiata_ot_13_poredni_pobedi_na/", "text": "Серията от поредни победи на \"Кливланд кавалиърс\" в  Националната баскетболна асоциация (НБА)  спря на 13, след като ‘кавалерите\" отстъпиха със 102:106 при гостуването си на \"Индиана пейсърс\" в зала \"Банкърс лайф филдхаус\". \"Дабъл-дабъл\" от Леброн Джеймс – 29 точки и 10 борби се оказа недостатъчeн за шампионите в Източната конференция, които записаха осма загуба в 26 мача от началото на сезона. \"Пешеходците\" изоставаха с шест точки на почивката, но направиха много силна трета четвърт, която завърши 32:23. \"Индиана\" влезе в последните 12 минути с аванс от три точки, а накрая вкара с една повече от съперника си (17:16 в последната четвърт). Много силен мач за победителите направи Виктор Оладипо, който вкара 33 точки. Той реализира шест тройки, а \"Индиана\" завърши с 15 точни изстрела от 39 опита от зоната за три точки. Общо от стрелба \"пешеходците\" завършиха с 38/86 – 44.2% успеваемост. Майлс Търнър се отчете с 15 точки. За \"Кливланд\" Кевин Лав добави 20 точки, а Джей Ар Смит завърши с 15. Три други двубоя от петъчната програма завършиха след продължения и предложиха голяма драма. Лидерът на Изток \"Бостън селтикс\" отстъпи при гостуването си на \"Сан Антонио спърс\" със 102:105. За \"келтите\" това е пето поражение от 27 мача. Ветеранът Ману Джинобили донесе успеха на \"Спърс\" с тройка от осмия метър пет секунди преди финалната сирена. Аржентинецът завърши с 11 точки. Резултатът беше равен 102:102 само 1:32 минути преди края. Тогава обаче Кайри Ървинг пропусна два пъти от тройката, а ЛАмаркъс Олдридж сгреши в близост до коша на \"Бостън\". \"Сан Антонио\" имаше 25.8 секунди за последното си нападение и не сгреши, разигравайки отлична комбинация. Последва опит на Ървинг да вкара нещата във второ продължение, но гардът отново пропусна. Звездата на \"Бостън\" завърши с 36 точки, но имаше едва една асистенция. За \"шпорите\" най-резултатен беше Ламаркъс Олдридж с 27 точки и десет борби. Силен мач направи и другият център Пау Гасол, който също завърши с \"дабъл-дабъл\" – 14 точки и 11 борби. Общо четирима баскетболисти на \"Бостън\" завършиха с двуцифрен точков актив – Джейсън Тейтъм (20 точки), Джейлън Браун (15 точки) и Тери Розиър (13 точки). Слабо обаче се представи друг важен играч за \"келтите\" Ал Хорфърд, завършил с едва две точки. \"Бостън\" остава лидер на Изток, а \"Сан Антонио\" е трети в Западната конференция с 18 победи и осем загуби. Тимът на \"Сакраменто кингс\" победи \"Ню Орлийнс пеликанс\" със 116:109 след продължение, като реализира 14 точки срещу само седем в допълнителните пет минути. Основен принос за успеха имаше Зак Рандълф (35 точки и 13 борби), който водеше люта битка с центровете на \"пеликаните\" Демаркъс Къзънс (38 точки и 11 борби) и Антъни Дейвис (18 точки). В Шарлът \"Чикаго булс\" победи местния \"Хорнетс\" със 119:111 също след продължение и прекъсна серията си от 10 поредни загуби. Лаури Марканен поведе \"биковете\", реализирайки 24 точки, пет от които в продължението. Шампионите от \"Голдън стейт уориърс\" също спечелиха, след като надделяха със 102:98 при гостуването си на \"Детройт пистънс\". Кевин Дюрат отбеляза рекордните си за сезона 36 точки и добави десет борби, седем асистенции и пет чадър. Крилото остана много близо до втори пореден  \"трипъл-дабъл\" след 35 точки, 11 борби и десет асистенции срещу \"Шарлът\" в сряда . \"Воините\" бяха без Стеф Къри във втори пореден двубой, след като гардът лекува изкълчен глезен. Успехът беше шести поред като гост за \"Голдън стейт\", а по този начин тимът стана 11-ия в историята, достигнал до подобна цифра. За последно това направи \"Лос Анджелис лейкърс\" в шампионския си сезон 2008-09. За победителите Клей Томпсън добави 21 точки, а Дейвид Уест и Шон Ливингстън се отчетоха с 11 и 10. За \"Детройт\" Ейвъри Брадли беше най-резултатен с 25 точки.", "date": "2017.12.09", "title": "\"Индиана\" прекъсна серията от 13 поредни победи на \"Кливланд кавалиърс\""}
{"url": "http://www.dnevnik.bg/kultura/2017/12/09/3092872_kak_shte_izglejda_kulturnata_programa_na_bulgarskoto/", "text": "Национален фонд \"Култура\" обяви на 6 декември резултатите от конкурса за артистични проекти, които ще съставят част от културната програма на българското председателство на Съвета на ЕС. От 485 проекта, кандидатствали за обща сума от 1,65 млн. лв, са одобрени 55. Приблизително 1:10 е и отношението на наличните спрямо исканите средства - общата сума на всички бюджети е била 17 млн. лв., посочи пред \"Дневник\" административният директор на фонда Борислав Геронтиев. Фолклор, драматизации по български класици, изложби на фотопана и исторически възстановки - такива идеи преобладават сред близо 500-те предложения, подадени в програмата, отворена както към както държавни институции, така и към фирми, НПО и физически лица. Целта й бе широко формулирана като \"представяне на българската култура и културно наследство като част от европейската и световна култура\", интегриране на политически теми от дневния ред на българското председателство и търсенето на европейски партньорства. Фокус бяха и няколко съвпадащи с председателството събития като Европейската година на културното наследство 2018 и 75-годишнината от спасяването на българските евреи. Затова и кандидатурите са крайно различни по мащаб и насоченост: от индивидуални артистични проекти до масови прояви на национални институции като Народния театър. Веднага след излизането на резултатите във \"Фейсбук\" се появиха и критики към селекцията - например че организации с доказан капацитет - и държавни, и частни, са останали под чертата, за сметка на дебютанти. Как е направена селекцията Търсени са проекти с високи художествени качества, но и силно комуникативен елемент, обясни в сряда пред БНТ министърът на културата Боил Банов, който е председател на Управителния съвет на фонд \"Култура\". Пред \"Дневник\" директорът на борда Борислав Геронтиев обясни, че от подадените проекти само 100 са били категорично отхвърлени от експертната комисия, а 280 са били сметнати за много добри в художествената комисия. По-голямата част обаче не са предложени за финансиране поради недостиг на средства. Много са отпаднали и поради липса на изисквани документи. Проектите са били оценявани на две фази - 9-членна комисия с председател проф. Боян Биолчев, чрез точкова система, е изготвила списък с финалисти, а крайните решения, включително за размера на финансирането, са взети от  Управителния съвет на фонда . Комисията е заседавала с 15 дни по-дълго от предвиденото. Одобрените проекти трябва да се осъществят в периода на българското председателство - от януари до юни 2018 г. Кои от тях ще се реализират обаче все още не може да каже, тъй като срокът за сключването на договорите е седмица. Много от проектите са финансирани частично, с едва няколко дни са преценят могат ли да се справят. Ето част от инициативите, одобрени за финансиране, на базата на кратките резюмета, предоставени пред Фонда (всички проекти да прочетете  тук ) Визуални изкуства и музеи иска да извади от частни колекции 60 \"непознати или малко известни творби\" на български художници-модернисти от частните колекции в обща изложба плюс каталог. Под ръководството на Светлин Русев, тя, както много от събитията, е планувана за НДК и според заявката ще покаже произведения на Жул Паскин, Владимир Димитров – Майстора, Никола Петров, Николай Райнов, Цанко Лавренов, Дечко Узунов, Златю Бояджиев и много други. Фондът е одобрил 30 от исканите 99 хил. лв. за нея. С 40 хил. лв. е финансиран   - изследване, изложба и каталог, които ще представят \"със съвременни средства блясъка на изкуството на възрожденските художници\" в Националната галерия. Фирма - \"Лист 2016\", е спечелила проект за   през големи автори като Александър Божинов и Райко Алексиев (30 хил. лв). Българската графика, българският плакат, както и историята на СБХ през изложбената й зала \"Райко Алексиев\" също са обект на подобни изложби, финансирани от НФК. ще е обект на изследване и външна изложба на изкуствоведа  Ирина Генова  (15 хил. лв.). С общо 35 хил. лв са финансирани проекти на съвременните художници Хубен Черкелов и Иван Мудов. Сред музейните проекти интерес представлява инициативата на Община Бургас да организира изложба, интерактивна експозиция за деца и конференция на темата  (50 хил. лв) Фолклор, хорово изкуство и музика Фолклорният ансамбъл \"Тракия\" е спечелил с идея за  в Пловдив (30 хил. лв.), а театър \"Любомир Кабакчиев\" - с музикално-танцово представление  , с участието на хореографа Боряна Сечанова и композиторът Георги Арнаудов, което да бъде осъществено в пространството на столичното Ларго (40 хил.) Камерният хор \"Средец\" пък планира 6 концерта с   - в Троянския манастир, Националния исторически музей и криптата на \"Александър Невски\" (32 хил. лв.). А \"Българско музикално сдружение\" ще разчете и представи пред публиката с концерт, компактдиск и двуезично издание православна музика от старинни ръкописи (87 хил. лв.). Фолклорът намира място и в спектакъла   в НДК (30 хил. лв.) с артисти от ансамбъл \"Пирин\",   и други инициативи. С 50 хил. лв. е предложен за подкрепа музикален спектакъл по \"Майстора и Маргарита\" на композитора Стефан Димитров в София и в Пловдив. С 80 хил. лв. е финансиран проект на   за 28 концерта с музиката на различни европейски страни. Сред другите музикални проекти изпъква   - цикъл от 7 концерта в историческите музеи на различни градове, които ще представят българските джаз композитори и изпълнители на XX в. (60 хил. лв.) Литература, театър, кино с автори от Франция, Италия, Испания, Германия, Дания, Полша, Украйна, Македония, Румъния, Сърбия и Турция ще се организира в Пловдив (30 хил. лв.). С 60 хил. лв. ще бъде подпомогнато   който е преместен през пролетта. Столичният   е предложил \"мащабен, брилянтно описан и професионално аргументиран проект\", по думите на журито, в който в продължение на 6 месеца ще домакинства на събития и срещи на европейски и български артисти, сред които писателите Милен Русков, Захари Карабашлиев, Алек Попов и др. (50 хил. лв.) Театър   е получил финансиране за две представления за Радичковите хора в 21 век - 36 хил. лв. Киното и аудиовизуалните изкуства е представено чрез идеята за  в страната (30 хил. лв.), както и два проекта за представяне на български забележителности с добавена и виртуална реалност на   (60 хил. лв.) и  (60 хил. лв.). Жив килим от български рози, \"Стена на надеждата\" от глинени тухли Друга група проекти ще приемат формата на арт инсталации и събития на открито. С 39 хил. лв е финансирана идеята на ЕТ \"Мултфилм - Георги Димитров\" за  , която ще представлява българска версия на \"цветния килим\" на Брюксел, интерпретираща едновременно логото на председателството и традиционни български мотиви. Според комисията тя има потенциал за широко отразяване от акредитираните журналисти, като предложението е вместо пред Народния театър да се осъществи пред НДК.  на рекламната фирма \"Ес Ти Би Комюникейшънс\" предвижда работилница за печене на глинени тухли край Ларгото. \"Идеята на проекта е да се даде възможност на всеки гражданин или гост на България да отправи своите очаквания, надежди и пожелания за бъдещето на обединена Европа, като саморъчно напише върху прясна глинена тухла лично кратко послание на своя език. Глинените тухли ще бъдат изпечени и вложени в градеж под формата на картата на Европа\", пишат от фирмата (29 хил. лв.) Проектът   ще огласи 7 ключови места в София с мултимедийни инсталации и живи участия, които представят българските певчески традиции (50 хил. лв.). А коридорите на НДК ще се превърнат в \"улица на занаятите\", където гостите на европредседателството ще могат да се сдобият с традиционни сувенири.", "date": "2017.12.09", "title": "Как ще изглежда културната програма на българското европредседателство"}
{"url": "http://www.dnevnik.bg/bulgaria/2017/12/09/3094406_borisov_i_cacarov_vzaimno_se_prikrivat_za/", "text": "От \"Движение Да, България\" и ДСБ излязоха с обща позиция след разкритията в парламента на директора на Националното бюро за контрол на специалните разузнавателни средства Бойко Рашков. През седмицата той заяви пред депутатите, че  има няколко случая, в които службите са подслушвали съдия и депутати , след което не са дали информация на бюрото за извършените проверки. От своя страна главният прокурор Сотир Цацаров отговори, че подобни подслушвания не е имало. Той определи нападките като политически. \"Главният прокурор не е орган, който има право да знае по отношение на кои лица се прилагат специални разузнавателни средства\", уточняват партиите в позицията си. Те подчертават, че държавните органи, които прилагат подслушването и следенето са на подчинение на премиера и той носи пряка отговорност за цялостната им дейност. Според тях \"при злоупотребите с властта министър-председателят и главният прокурор взаимно и комфортно се прикриват\". \"Не случайно управляващите много упорито отказват да се занимават с тези въпроси. Кой отговаря за специалните служби в страната? Кой има интерес да потиска и прикрива информация, изнесена от бюрото, защото явно се злоупотребява с намесата на държавата в личния живот на гражданите. Безконтролното подслушване обхваща вече и социалните мрежи\", допълват от \"Движение Да, България\" и ДСБ. Политическите формации виждат парламента като единствената институция, която би могла да извърши задълбочена проверка за тези злоупотреби. Те настояват депутатите да инициират и създадат анкетна комисия, която да изясни фактите и след това да потърси отговорност от виновните длъжностни лица.", "date": "2017.12.09", "title": "Борисов и Цацаров взаимно се прикриват за подслушванията, обявиха от \"Да, България\" и ДСБ"}
{"url": "http://www.dnevnik.bg/photos/2017/12/09/3094379_fotogaleriia_moratoriumut_vurhu_lekarstva_i_novite/", "text": "Протестът \"Не на мораториума върху лекарствата и новите терапии!\" събра пред Народното събрание в събота десетки несъгласни с ограничението, според което пари за такива медикаменти през 2018 г. няма да има. Според протестиращите приетото решение отрича правото на живот на пациентите, които имат нужда от новите медикаменти.", "date": "2017.12.09", "title": "Фотогалерия: Мораториумът върху лекарства и новите терапии като отричане на правото на живот"}
{"url": "http://www.dnevnik.bg/bulgaria/2017/12/09/3094412_borisov_iska_da_podgotvim_internet_taka_che_da_moje_da/", "text": "На днешната си работна среща в Белград с лидерите на Сърбия, Гърция и Румъния българският премиер Бойко Борисов подчерта, че изграждането на дигиталната инфраструктура между четирите страни е едно от най-важните предизвикателства пред тях. По думите му трябва \"да подготвим интернет така, че да може да сме в следващия век\". Изказването му дойде след подписването на меморандум за намаляване на тарифите на роуминга между България и Сърбия. Документът беше ратифициран от Борисов и президентът на западната ни съседка Александър Вучич. Така страната ни сключва второ подобно споразумение, след като преди месец аналогичен меморандум беше подписан и с Македония. Премиерът подчерта, че тази среща му е далеч по-лесна от тази с лидерите на държавите от Западните Балкани. Причината – три от четирите страни са членки на Европейския съюз, а Сърбия винаги е била неразделна част от Европа. \"Всички заедно не трябва да генерираме проблеми, а да покажем мъдрост и че сме си научили уроците от историята. Балканите много векове наред са генерирали войни и сега е ключов момент, защото големите играчи в света също имат интереси в района\", заяви Борисов. Той добави, че отправя послания към Брюксел, че има \"мъдри и сигурни Балкани, които не генерират проблеми, а желаят да спазват всички правила, които европейската демокрация налага\". Гръцкият премиер Алексис Ципрас добави, че четирите страни могат да изиграят много важна роля за развитието на региона. За важността на сътрудничеството между държавите говори и президентът на Сърбия Александър Вучич. Той цитира архивен документ от Уилям Гладстон, в който бившият министър-председател на Обединеното кралство казва, че страните в региона трябва да имат много близко сътрудничество помежду си и само така ще могат да намалят външните заплахи. Министър-председателят на Румъния Михай Тудосе пък каза, че четиримата лидери обсъждат и възможностите за по-чести регулярни срещи помежду си, които да водят до важни и положителни решения за бъдещето на региона.", "date": "2017.12.09", "title": "Борисов иска \"да подготвим интернет така, че да може да сме в следващия век\""}
{"url": "http://www.dnevnik.bg/sport/2017/12/09/3094414_iohanes_byo_pobedi_furkad_v_presledvaneto_v_hohfilcen/", "text": "Норвежецът Йоханес Тингес Бьо постигна трета победа от пет старта в  Световната купа по биатлон . По-малкият от двамата братя Бьо надви в директен спор носителя на Големия кристален глобус Мартен Фуркад в преследването в австрийския зимен център Хохфилцен. 24-годишният норвежец затвърди отличната си форма и добави нов успех след триумфа в спринта в петък. Бьо стартира втори след Фуркад, но двамата на няколко пъти разменяха местата си след преминаването през огневия рубеж. Норвежецът беше много силен в ски бягането, но не можа да се откъсне през съперника си. В началото на дистанцията имаше сняг и силен вятър, което допълнително затрудни състезателите. Двамата лидери влязоха на стадиона за последната стрелба рамо до рамо, но опитният Фуркад не издържа на напрежението. Той опита да стреля много бързо, но сгреши при първите си три опита, а Бьо беше безгрешен. Трите наказателни обиколки на Фуркад оказаха голямо влияние и той изгуби втората позиция. Словенецът стреля без грешка в края и завърши на 58.8 секунди за победителя. Той имаше най-чистата стрелба от всички в челото, правейки само една наказателна обиколка. Фуркад  се задоволи с третото място след финален спринт стрещу Симон Шемп от Германия. Двамата завършиха на 1:10 минути изоставане. Победителят направи три грешки при стрелбата си, докато за Фуркад те бяха пет. Топ 10 допълниха Тарей Бьо, Максим Цветков (една грешка), Лукас Хофер, Хенрик Лабе-Лунд, Антон Шипулин и Ларс Хелге Биркеланд. В преследването на участваха български биатлонисти, след като не се класираха сред първите 60 в спринта. За Бьо това е 16-а победа в Световната купа и трета в преследването, както и общо 25-и подиум в 125 старта. Фак се качи за трети пореден старт на подиума. Въпреки това Фуркад продължава да бъде лидер в генералното класиране, след като имаше аванс от 38 точки преди състезанието. Той запазва жълтия стартов номер преди спринта в Анеси, който е след една седмица. В неделния ден предстои щафета от 4х7.5 км.", "date": "2017.12.09", "title": "Йоханес Бьо победи Фуркад в преследването в Хохфилцен"}
{"url": "http://www.dnevnik.bg/sport/2017/12/09/3094418_aleksi_pintjuro_specheli_gigantskiia_slalom_vuv_val/", "text": "Французинът Алекси Пинтюро спечели домашното си състезание във Вал д’Изер, триуфмирайки в гигантския слалом. Той взе своя десети успех за Световната купа по ски алпийски дисципини, макар че беше трети след първия манш. Втори след него се нареди Щефан Люц от Германия, който изостана на 28 стотни. Победителят от последните пет гигантски слалома за Световната купа Марсел Хиршер остана трети. Той водеше след първото спускане, но следобяд допусна две сериозни грешки. Хиршер преследваше 24-а победа в гигантския слалом, която щеше да го изравни с Тед Лигети, но не издържа на напрежението. \"Това е много специална победа за мен, защото е пред моите сънародници. Времето беше ужасно, но съм доволен, че се справих. Опитах да променя някои неща след Бийвър крийк и мисля, че се получиха\", каза победителят. Първото спускане сутринта се проведе при много тежки условия, но за втория манш времето беше отлично. Всички 30 при второто спускане успяха да завършат. Пинтюро имаше пасив от 12 стотни след Хиршер и две зад Люц. Във втория манш обаче той даде най-добро време – 54.32 секунди, за да се качи на най-високото стъпало. Франция пласира още двама свои представители в Топ 10 – Матю Февър остана четвърти, а Тома Фанара – десети. Останалите бяха Хенрик Кристофершен, Александър Шмид, Жан Кранец, Мануел Фелер и Матс Олсон. В неделния ден предстои слаломът във Вал д’Изер. Швейцарски триумф при дамите в Сен Мориц От календара при дамите се проведе супер гигантски слалом в швейцарския зимен център Сен Мориц. Домакините останаха щастливи, след като две техни представителки заеха първите позиции на подиума. 24-годишната Жасмин Флури шокиращо спечели, след като никой не я слагаше в сметките. Представителката на ски клуба в Ринерхорн никога досега не се беше качвала на подиума, а най-доброто ѝ класиране в Световната купа беше петото място в Супер-Г в Южна Корея в началото на годината. Супер гигантският слалом се проведе въпреки тежките атмосферни условия, които отложиха петъчната комбинация. Стартът беше изместен надолу по трасето, но това не улесни състезателките. Флури завърши за 1:02.59, с 10 стотни пред Мишел Гизин. Трета се нареди Тина Вайратер от Лихтенщайн. Носителката на Малкия глобус в дисциплината за миналия сезон направи изумително спускане и не се виждаше кой ще я измести, но двете швейцарки поднесоха изненадата. В десятката влязоха още Федерика Бриньоне, Ана Файт, Виктория Ребенсбург, Йохана Шнарф, Теса Уорли, Корин Сутер и Рагнилд Мовинкел. Микаела Шифрин завърши 14-а, но продължава да води в генералното класиране. Тя има 521 точки, а втората Ребенсбург е с 376. Четирикратната носителка на Големия кристален глобус Линдзи Вон получи нови проблеми, макар че завърш. Тя пресече финала 17-а въпреки силната болка, която усещаше. 33-годишната американка се строполи на земята веднага след пресичането на финалната линия, а по-късно беше откарана в медицинския център. \"Тя е добре, но чувства болки\", каза нейният баща Алън Килдоу пред репортер на Associated Press. След това Вон остана на пистата, докато дойде специална кола, която да я откара до хотела ѝ. Все още не се знае дали американката ще стартира и в неделния супер гигантски слалом. Това е пореден инцидент с нея през сезона. Преди седмица Вон падна в спускането в Лейк Луис, но след това успя да се състезава. Американката се върна на пистата през октомври след лечение на тежка контузия. Тя си постави за цел да вземе второ олимпийско злато на игрите в Пьончан.", "date": "2017.12.09", "title": "Алекси Пинтюро спечели гигантския слалом във Вал д’Изер, Вон се контузи в Швейцария"}
{"url": "http://www.dnevnik.bg/sviat/2017/12/09/3094421_izrael_i_palestina_razmeniha_raketni_udari_prez/", "text": "Израел и Палестина са разменили ракетни удари през изминалата нощ. Три ракети са били изстреляни по еврейската държава от Ивицата Газа. А Израел е отговорил с въздушни удари по позиции на Хамас, съобщава \"Нова телевизия\". Общо 217 палестинци са били ранни при сблъсъците през последните часове. След размяната на въздушни удари, палестинските власти съобщиха, че най-малко 25 души, сред които шест деца, са били ранени. Израел отговори, че цел са били фабрика за оръжие и склад на групировката Хамас. Заради очаквана ескалация на напрежението, Израел разположи допълнителни военни на Западния бряг. На фона на сблъсъците, по време на спешното заседание на Съвета за сигурност на ООН американският посланик Ники Хейли заяви, че целта на Вашингтон е дълготрайно мирно споразумение между Израел и Палестина. Пратеникът на ООН в Близкия Изток Николай Младенов пък очаква ескалацията на напрежението да продължи в следващите дни. \"Най-лошият сценарий е израело-палестинският конфликт от национален да се превърне в религиозен\", коментира Младенов пред Нова телевизия. В следващите дни се очаква и среща на Арабската лига, а анализатори коментират, че решението й ще се окаже изключително важно за по-нататъшното развитие на ситуацията.", "date": "2017.12.09", "title": "Израел и Палестина размениха ракетни удари през изминалата нощ"}
{"url": "http://www.dnevnik.bg/zelen/2017/12/09/3094392_nad_200_durjavi_podpisaha_rezoljuciia_sreshtu/", "text": "Над 200 държави подписаха тази седмица резолюция за премахване на пластмасовото замърсяване в морета и океани, съобщи агенция \"Ройтерс\". Целта на делегатите е с този мащабен ангажимент да проправят пътя към правно обвързващ договор срещу изхвърлянето на пластмасови отпадъци в морета и океани, което е много сериозен световен проблем. Ако сегашните нива на замърсяване продължат с това темпо, до 2050 г. пластмасата в морето ще е повече от рибата, според данните на Програмата на ООН за околната среда (UNEP), която организира срещата в Найроби. Осем милиона тона пластмасови бутилки, опаковки и други отпадъци се изхвърлят всяка година в океана, убивайки морския живот и навлизайки в хранителната верига на хората, се отбелязва от UNEP. \"В тази резолюция има много силно послание и идея. С нея вече имаме ангажимент да проучим правно обвързващ инструмент, както и други мерки и това ще бъде направено на международно ниво през следващите 18 месеца\", коментира пред \"Ройтерс\" министърът на околната среда на Норвегия Видар Хелгесен. Норвегия, която инициира резолюцията, вече се е сблъскала и изпитала от първа ръка доказателствата за щетите от замърсяването на моретата с пластмаса. \"Открихме например микрочастици от пластмаса вътре в мидите, които традиционно ядем в Норвегия\", посочва като пример Хелгесен. Той разказва и за трагичен случай от януари тази година, когато рядък вид кит е бил заседнал на плажа заради изтощение и в крайна сметка е трябвало да бъде убит. В корема му са били открити 30 пластмасови торби. Китай е най-големият производител на пластмасови опаковки и съответно на пластмасови отпадъци, но е започнал да полага усилия в посока да ги редуцира, заяви ръководителят на UNEP Ерик Солхайм. \"Ако има една нация, която в момента се променя повече от всеки други, това е Китай ... скоростта и решимостта на правителството да се промени е огромна\", каза Солхайм, който \"иска да види как правителствата забраняват и преработват някои опаковки\". \"Нека премахнем продуктите, от които не се нуждаем,\" призова той. Съгласно резолюцията страните се съгласяват да започнат да следят официално количеството пластмаси, които отиват в океана. \"Макар все още да няма обвързващ договор, има значителен напредък ... 39 правителства обявиха нови ангажименти за намаляване на количеството пластмаси, влизащи в морето\", заяви шефът на общественото застъпничество в UNEP Сам Барат. Чили, Оман, Шри Ланка и Южна Африка обявиха мерки, включително забрана на пластмасови торбички, нови морски резервати и увеличаване на количествата за рециклиране.", "date": "2017.12.09", "title": "Над 200 държави подписаха резолюция срещу замърсяването с пластмаса в океаните"}
{"url": "http://www.dnevnik.bg/ot_vas/galeriiotvas/2017/12/09/3093806_chitatelska_fotogaleriia_florenciia_na_juga/", "text": "Лече неслучайно е известен с прозвището „Флоренция на Юга“. Градът е пиршество на бароковата архитектура и предлага превъзходните гледки на полуостров Саленто, изобилие от прочутите вина и зехтин на Пулия, но и небезизвестното кафе лечезе – еспресо с автентично бадемово мляко и лед, което кара дори и тези, които не пият кафе, да опитат. ", "date": "2017.12.09", "title": "Читателска фотогалерия: Флоренция на Юга"}
{"url": "http://www.dnevnik.bg/sport/2017/12/09/3094514_arturo_vidal_donese_truden_uspeh_na_baiern_supernicite/", "text": "Байерн\" (Мюнхен) постигна седма победа след завръщането на Юп Хайнкес начело на тима и увеличи аванса си в Бундеслигата. Баварците надиграха трудно \"Айнтрахт\" с 1:0 при гостуването си на \"Комерцбанк арена\" във Франкфурт. Единственото попадение отбеляза Артуро Видал в 20-ата минута. Чилийският халф се разписа за четвърти пореден мач и общо за пети път през сезона, а попадението му се оказа много ценно. Благодарение на грешните стъпки на основните съперници  \"РБ Лайпциг\"  и \"Борусия\" (Дортмунд), баварците вече водят с осем точки. Единственият гол падна в 20-ата минута, когато Йошуа Кимих центрира от фаул, а Видал засече топката с глава. Германецът ознаменува своя мач №100 за \"Байерн\" с асистенция. Остатъкът от срещата обаче се оказа доста труден за гостите, които имаха положения, но мерникът им изневери. Хайнкес беше оставил основни играчи като Роберт Левандовски и Давид Алаба да почиват, но след почивката и двамата се появиха на терена. Завръщане в състава на \"Байерн\" направи и Франк Рибери, който записа своя 365-и мач във всички турнири за състава. Французинът се изравни с настоящия спортен директор на баварците  Хасан Салихамиджич  като чужденеца с най-много мачове за клуба. Рибери има 70% победи в двубоите, в които е играл за \"Байерн\". В Дортмунд местният \"Борусия\" продължи пропадането си и загуби от \"Вердер\" (Бремен) с 1:2. \"Бременските музиканти\", които са в зоната на изпадащите взеха едва третия си успех за сезона благодарение на головете на Егещайн и Гебре Селасие, а за жълто-черните точен беше Пиер-Емерик Обамеянг. \"Борусия\" вече е на седмо място в класирането, а само преди два месеца водеше с разлика. \"РБ Лайпциг\" също сгреши като домакин. \"Биковете\" на два пъти повеждаха, но взеха само точка срещу \"Майнц\" – 2:2. Кевин Кампъл откри в 29-ата минута, но Куаисон изравни в 39-ата. В добавеното време на първата част Тимо Вернер от дузпа направи 2:1. Това беше 42-и гол за 21-ия футболист в Бундеслигата, като нито един друг футболист не е достигал по-бързо от него до подобна цифра. Крайното 2:2 оформи Бергреен три минути преди последния сигнал.", "date": "2017.12.09", "title": "Артуро Видал донесе труден успех на \"Байерн\", съперниците загубиха точки"}
{"url": "http://www.dnevnik.bg/sport/2017/12/09/3094518_radoslav_iankov_zapochna_sezona_s_chetvurto_miasto_v/", "text": "Българският сноубордист Радослав Янков завърши на четвърто място в първото си състезание за сезона. Той участва в паралелния гигантски слалом за Европейската купа по сноуборд в Хохфюген, Австрия. Българинът се класира трети в квалификациите, но отстъпи на полуфинал. Янков не успя да се справи с французина Силвен Дюфур, а по-късно в спора за третото място падна и не завърши. Победител стана Сан-Хо Лий от Южна Корея. При жените в същата дисциплина Теодора Пенчева отпадна в квалификациите. Тя ще участва и в неделния старт, докато Радослав Янков ще го пропусне. В края на следващата седмица, на 14 декември, започва сезонът в световната купа в паралелните дисциплини в сноуборда. Първият старт е в италианския курорт Кареца. \"Определено се чувствам доста по-уверен. С оглед резултатите и карането ми през последните две години съм по-сигурен в себе си и се насочвам с друга нагласа към вторите си олимпийски игри\", каза наскоро  Янков по повод откриването на ски сезона. С представянето му са свързани  най-големите надежди за български медал в Пьончан . \"Не обичам да говоря за очаквания. Надявам се да успея да се запазя здрав в хода на целия сезон. Това, към което се стремя, е да събера всички сили - и физическите, и психическите, за най-важния старт.\" През 2014 г. в Сочи Янков завърши 21-и в паралелния слалом и 25-и в паралелния гигантски слалом. В Пьончан ще има само един старт в алпийските дисциплини - паралелен гигантски слалом.", "date": "2017.12.09", "title": "Радослав Янков започна сезона с четвърто място в Австрия"}
{"url": "http://www.dnevnik.bg/analizi/2017/12/09/3094519_normalizirai_onova/", "text": "Интервюто на лидера на \"Атака\" Волен Сидеров при Бойко Василев в \"Панорама\" напомни една паметна сцена от филма \"Анализирай онова\". В нея психиатърът д-р Бен Собол (Били Кристъл) се опитваше да разбере дали мафиотът Пол Вити (Робърт де Ниро) е изпаднал в истинско психо-соматично вцепенение (кататония). За целта той дори го прободе с игла, при което Вити удържа на болката и не трепна. По същия начин Бойко Василев боцкаше Волен Сидеров и тук, и там, но героят му не се издаде, дори когато стана дума за Ердоган и Турция. Разликата с филма е, че докато при Вити въпросът беше дали той е загубил разсъдъка си, при Сидеров се тестваше дали е напълно политически нормализиран. И двата експеримента дадоха първоначален положителен резултат. Това на пръв поглед е добра новина и надежда за либералната демокрация по целия свят. Този опит показва, че антисистемните национал-популистки партии могат да бъдат нормализирани, като бъдат вкарани в подходящи институции. В българския случай това са парламента и правителството. Всъщност тези партии може би винаги са си били \"нормални\"? Може би са станали жертва на предразсъдъци, дискриминация и необективни медии? (Но да не се увличаме чак дотам в автохипнозата.) Иван Кръстев в колонката си в Ню Йорк Таймс тази седмица разви идеята за \"нормализацията\" като алтернативна стратегия на \"радикализацията\" по отношение на национал-популизма. Либералната общност по света и в частност в Източна Европа трябва да предприеме нещо като терапия по контролиране на гнева. Вместо да възприема национал-популизма, както бик приема червения плащ, да се опита да го интерпретира в други познати и по-спокойни категории – като консерватизъм, страх от неизвестното, социален протест за равенство или просто копнеж по общност. Подложени на такава терапия, либералите биха се успокоили и спрели да вдигат шум срещу законно избрани правителства. Парадоксално, според Кръстев, \"нормализацията\" ще нанесе смъртен удар на популизма, защото ще отнеме основния му мобилизационен ресурс – конфронтацията и разделението на хората. Както той правилно е забелязал, протестите в Полша (а да не говорим за Унгария) не смъкват доверието в национал-популистките управляващи партии, а само консолидират подкрепата за тях. След като \"радикализацията\" не работи, защо да не се експериментира с \"нормализация\"? \"Нормализирай онова\" е добър лозунг за подобна операция. Нормализацията изглежда би трябвало да започне с признаването на \"легитимността\" на страховете, които национал-популистите раздухват. Основният страх е този от миграцията и \"нашествието\" на иноверци. Нормализацията изисква този страх да се приема за легитимен, дори когато нашествие няма. Легитимен е, защото по принцип нашествие може да се случи. А дори и да не може, достатъчно е, че много хора са убедени, че то може да се случи. Възприятието е реалност в политиката. Веднъж като се признае, че страхът е легитимен, следва изработването на \"мерки\" срещу миграцията. За национал-популистите първата такава мярка е да има \"патриот\" (да използваме политически коректния термин) в правителството. Най-важната мярка обаче е стената по границите. Може тя да е едноредна за по-икономично. Хубаво е да няма големи дупки под нея и да не може много лесно да се прескочи, но това са екстри. Тъй като нашествие така или иначе няма, важното е стената да е изградена най-вече в главите на хората. Третата мярка е борбата с тези, които искат да наводнят страната с мигранти. Нашествие от мигранти няма, но това не пречи да има \"план\" за такова нашествие. Виктор Орбан стана шампион в борбата на \"тихия фронт\" и въобразяването на световен пробежански заговор. (Тази част малко трудно може да се нормализира, но със самовглъбяване и пределна концентранция може и да се получи.) Освен страховете от миграцията, друг също толкова легитимен страх е, че нацията изчезва. Демографското въображение на популизма е катастрофично – два милиона са \"загубени\" и след петдесет години българи изобщо няма да има. Затова в страната не трябва да влизат много чужденци, а българите не трябва да излизат. И т.н. Освен страховете, сигурно ще е необходимо да се нормализират и амбициите на национал-популистите. Една от тях е, че най-добре се справяме с всичко сами в рамките на националната държава. Българският опит не е точно такъв, но пък фактите не бива да пречат на визионерството. \"Европа на отечествата\" е алтернативата, която се предлага от национал-популистите и ако нещо ще се нормализира, навярно трябва да се започне с нея. Самият Сидеров намекна, че в една такава Европа националната сигурност може да е общоевропейска задача. Подобни заявки идват и от Орбан. Като оставим настрана абсурдността Фарадж, Льо Пен и източноевропейските им партньори да организират обща отбрана и политика за сигурност на ЕС, нека да сложим идеите им – доколкото ги има – на нормалната маса за обсъждане. Друга подобна амбиция е изграждането на общност чрез големи проекти, по възможност ядрени – като унгарския \"Пакш 2\" и нашенското \"Белене\". Велики нации се строят с големи проекти, а не на парче – това също е нормално. Този телеграфен преглед на някои от най-важните елементи от национал-популистката програма демонстрира, че призивите за тяхната нормализация са позакъснели. Тази нормализация – поне в Източна Европа – вече се е случила. Надеждата е, че въпреки тези промени, Източна Европа ще продължи да се удържа в рамките на либералната държава с  решения. В политическата теория  е прагматично решение, което стъпва на противоречива и идейно неиздържана основа. В конкретния контекст   означава, че идеологически национал-популистите може да са станали нова \"нормалност\", но все пак на институционално ниво източноевропейските страни-членки на ЕС продължават да бъдат демокрации със система от конституционно защитени свободи. Ако \"нормализацията\" търси подобно \"решение\", тя може да се окаже опасно пожелателно мислене. В крайна сметка събитията в Унгария са достатъчно тревожни и показват, че \"нормализацията\" може да доведе до трайно окопаване на определени партии във властта и сериозна ерозия на демократичните свободи. Не е трудно да си представим, че при един слаб ЕС, страните от неговата периферия полека ще започнат да се путинизират и да се трансформират в автократични режими. В този смисъл \"радикализацията\" по отношение на национал-популистите изобщо не трябва да се изоставя като стратегия. Тя е единственият механизъм, който може да покаже кога определени червени граници са били преминати. Показателен е примерът с оставката на Беата Шидло в Полша. Не може безнаказано управляваща партия в ЕС да толерира и дори донякъде да окуражaва провеждането на \"Поход на независимостта\", съпроводен с расистки, антисемитски и ксенофобски лозунги. Ако и подобни действия се \"нормализират\", преходът от   либерализъм към авторитаризъм би бил гарантиран. Новият полски премиер Матеуш Моравецки изглежда по-умерен и изборът му показва желание за постигане на някакъв компромис с Европа. Но без постоянен и твърд вътрешен и външен натиск умереност от национал-популистите не може да се очаква. В този смисъл нито алармизмът по повод на всяка стъпка на национал-популистите, нито \"нормализацията\" на основните им идеи изглеждат печеливши и оправдани стратегии. Ясно е, че Пол Вити не е в истинска кататония и не е сменил нрава си в затвора. Ако не бъде внимателно следен, от друга, той със сигурност ще се забърка в някоя каша. Тази разумна предпазливост е естествената граница на всяка \"нормализация\".", "date": "2017.12.09", "title": "Нормализирай онова"}
{"url": "http://www.dnevnik.bg/sport/2017/12/09/3094523_totnum_pokaza_priznaci_na_izlizane_ot_krizata_sled/", "text": "Тотнъм\" спечели във Висшата лига за първи път от повече от месец и сложи край на серия от четири неуспешни срещи. \"Шпорите\" се справиха със \"Стоук сити\", побеждавайки с 5:1. Това се оказа и най-категоричната победа за тима на Маурисио Почетино от началото на сезона. За разлика от предишните двубои \"Тотнъм\" игра с настроение и доста агресия и от самото начало не остави съмнение, че иска да доминира. Въпреки, че Почетино имаше доста кадрови проблеми, това не се отрази на състава му. Резултатът беше открит в 21-ата минута, когато Райън Шоукрос си отбеляза автогол. Хари Кейн опита да стреля, но топката се отклони в капитана на \"грънчарите\" и влетя в собствената му мрежа. За централният бранител това е шести автогол в кариерата му. В историята на Висшата лига само трима имат повече от него – Ричард Дън (10), Джейми Карагър и Мартин Шкъртел (по седем). След почивката \"Тотнъм\" продължи да доминира и реши всичко в рамките на малко повече от минута. В 53-ата Деле Али намери Хюн-Мин Сон и той без проблем преодоля вратаря – 2:0. Точно 91 секунди по-късно резултатът вече беше 3:0. Бен Дейвис центрира отляво, а Хари Кейн с глава не остави шансове на Джак Бътланд. Централният нападател отбеляза своя 90-и гол във Висшата лига в едва 131-ия си мач. В историята единствено легендарният Алън Шиърър е достигал по-бързо до подобра цифра, за само 113 мача. В 65-ата минута Кейн се разписа още веднъж, този път с левия крак. Защитата на \"Стоук\" отново не действаше добре и не изчисти топката, а от границата на наказателното поле нападателят нямаше как да сгреши. Четвърт час преди края Кристиан Ериксен отбеляза пети гол след подаване на Сон. Крайното 5:1 оформи Райън Шоукрос, който този път намери точната врата. Централният защитник се разписа след центриране от корнер на Дарън Флечър. Преди изиграването на неделните двубои \"Тотнъм\" е на 5-о място с 28 точки, колкото има и \"Арсенал\", но \"топчиите\" са с мач по-малко. \"Стоук\" е 15-и с 16 точки. В друг двубой от съботната програма \"Кристал Палас\" направи 2:2 с \"Борнмът\" като домакин. Централният нападател на \"черешки\" Джърмейн Дефоу отбеляза своите голове №200 и 201 в мача, а точни за \"орлите\" от Лондон бяха Лука Миливоевич и Скот Дан. В 93-ата минута \"Палас\" можеше да стигне до трите точки, но Кристиан Бентеке пропусна дузпа.", "date": "2017.12.09", "title": "\"Тотнъм\" показа признаци на излизане от кризата след категоричен успех над \"Стоук сити\""}
{"url": "http://www.dnevnik.bg/sport/2017/12/09/3094526_levski_vze_samo_tochka_ot_stolichnoto_derbi_sus_slaviia/", "text": "Славия\" изненада \"Левски\" и взе точка от дербито със сините на Националния стадион \"Васил Левски\", стигайки до 1:1 в 138-ото издание на най-стария столичен сблъсък. Белите прекъснаха серията от три поредни победи на съперника си и затвърдиха колебливото представяне на състава на Делио Роси като гост. \"Левски\" откри още в началото на срещата чрез Серджиу Буш, но след това подходи прекалено аристократично, чакайки времето просто да изтече. \"Славия\" игра по-добре след почивката и малко преди края централният бранител Андреа Христов донесе точката на тима си. Преди този мач \"Левски\" имаше само две победи в последните си шест гостувания и даваше признаци, че изпитва колебания извън своя стадион \"Георги Аспарухов\". \"Славия\" прекъсна и серия от 451 минути, в които съперниците на сините не успяваха да се разпишат във вратата на Божидар Митрев. За последно \"Лудогорец\" беше вкарал на столичани. Треньорът на \"Левски\" Делио Роси изненада с избора си на титуляри, като остави извън групата Давид Яблонски и пусна Димитър Пиргов, а намиращият се във форма Васил Панайотов остана на пейката. Сините откриха още в 18-ата минута, когато Серджиу Буш прати топката зад гърба на Антонис Стергиакис. Румънецът получи хубаво подаване от Роман Прохазка и с шут по земята се разписа – 0:1. Ранното попадение стъписа символичните домакини, които дълго време не успяха да намерят играта си. \"Левски\" също се успокои и не използва шансовете си да вкара втори гол. През втората част сините приеха играта в собственото си поле и се примириха единствено с рушене на играта. Сигналната лампа светна четвърт час преди края, когато Галин Иванов излъга четирима бранители в синьо, разходи се в наказателното поле, но реши да стреля, вместо да подава и сгреши. Сините не си взеха бележка и в 82-ата минута \"Славия\" стигна до изравнително попадение, негов автор стана централният защитник Андреа Христов, който се разписа с шут от около 12 метра. Отбраната в синьо остави футболиста на белите непокрит, въпреки наличието на осем играчи в синьо в наказателното поле. \"Не играхме добре, не заслужавахме да спечелим. Пресата ни не беше добра, закъснявахме да печелим единоборствата. Не сме си мислили, че мачът свършва след ранния гол, просто ние не си вкарахме положенията. След това те играха по-добре и ни изравниха\", каза лидерът на сините Роман Прохазка след края на двубоя. Словашкият халф отказа да коментира дали сините остават в битката за титлата. След 20 мача \"Левски\" има 39 точки и остава на шест зад лидера \"Лудогорец\" и на пет от ЦСКА, които са с мач по-малко. Треньорът на \"Славия\" Златомир Загорчич поздрави отбора си за силното представяне в двубоя, но съжали, че играчите му са получили лековат гол в началото на срещата. Сръбският специалист уточни, че \"Левски\" не го е изненадал, тъй като \"няма никаква игра\". \"Представихме се добре, защото работим от доста време и момчетата изпълниха всички задачи. Те се бориха мъжки, искаха да победят, но малко не им стигна. Не съм доволен, че сами си вкарахме гола в началото, започнахме пасивно. \"Левски\" нямат никаква игра, това го казах и след първия мач, когато ни победиха с 4:0, но там има кой да коментира\", уточни Загорчич.", "date": "2017.12.09", "title": "\"Левски\" взе само точка от столичното дерби със \"Славия\""}
{"url": "http://www.dnevnik.bg/sport/2017/12/09/3094537_roni_osulivan_se_klasira_za_finala_na_uk_championship/", "text": "Рони О'Съливан победи Стивън Магуайър с 6:4 фрейма и се класира за финала на втория най-престижен турнир в снукъра - UK Championship. Петкратният шампион в надпреварата ще се изправи срещу Шон Мърфи или Раян Дей в битката за трофея. О'Съливан се доближи само на една победа от изравняването на две от най-великите постижения в снукъра. Ако спечели турнира, той ще изравни рекорда на Стив Дейвис от шест титли в Йорк и рекорда на Стивън Хендри за най-много трофеи в състезания от Тройната корона (световното първенство, UK Championship и Мастърс). Ракетата има 17, а Хендри - 18. О'Съливан премина през труден мач срещу Магуайър, който до голяма степен приличаше на  четвъртфиналния му сблъсък с Мартин Гулд . Тогава петкратният шампион поведе с 5:0, след което загуби три поредни фрейма, преди да сложи точка на спора със серия от 94 точки. Днес 42-годишният англичанин отново стартира ударно. Той спечели първите четири фрейма, като записа серии от 61, 54 и 64 точки. Магуайър обаче играеше добре и имаше шансове във всяка една от тези четири партии. 36-годишният шотландец успя да спечели следващите две, като във втората направи страхотен брейк от 91 точки, и намали до 2:4. О'Съливан отговори впечатляващо със серия от 111 точки и се доближи само на един фрейм от победата при 5:2. Магуайър обаче не се предаде лесно. Шампионът в турнира от 2004 г. направи серии от 51 и върховите в мача 129 точки и стопи пасива на Ракетата на един фрейм. В десетия фрейм Магуайър допусна грешка при сейфти играта, а О'Съливан се възползва и записа победна серия от 63 точки, която започна с прецизно попадение в средния джоб. \"Стивън се връщаше в мача. Знаех, че той играе добре и аз трябва да играе много добре днес, за да спечеля. Успях да го направя\", каза О'Съливан след двубоя. Вторият полуфинал започва в 21.00 ч. българско време.", "date": "2017.12.09", "title": "Рони О'Съливан се класира за финала на UK Championship"}
{"url": "http://www.dnevnik.bg/sviat/2017/12/09/3094540_dokato_ima_iadreni_orujiia_katastrofa_e_neizbejna/", "text": "Докато съществуват атомни бомби, катастрофа е неизбежна. Това заяви председателката на Международната кампания за забрана на ядрените оръжия Беатрис Фин, която спечели тазгодишната Нобелова награда за мир, съобщава БТА. \"Точно сега ние сме изправени пред недвусмислен избор - ликвидиране на ядрените оръжия или ликвидиране на самите нас\", каза тя на пресконференция в Норвежкия нобелов комитет в Осло, където утре ще получи престижната награда. Фин допълни, че през изминалата година рискът от ядрена война е нараснал и призова лидерите на Северна Корея и САЩ да прекратят опасната си риторика. \"Спрете да заплашвате с употреба на оръжия за масово унищожение и започнете преговори за дипломатическо решение. Внезапен зъл импулс, преднамерена военна ескалация, терористична или кибератака или съвсем случаен инцидент - всичко това може да предизвика употреба на ядрени оръжия, ако те не бъдат ликвидирани\", предупреди тя. \"Тези оръжия не ни дават сигурност, те не са средство за сдържане, те само подтикват и други държави да изпълняват собствени програми за създаване на ядрени оръжия\", подчерта Фин. Три западни ядрени сили - САЩ, Великобритания и Франция, обявиха, че няма да изпратят своите посланици в Осло на утрешната церемония по връчването на Нобеловата награда. Японката Сацуко Турлоу, оцеляла от атомната бомбардировка над Хирошима, която утре ще получи наградата заедно с Беатрис Фин, отбеляза, че \"не е твърде изненадана\" от този дипломатически бойкот на церемонията. Турлоу също настоятелно призова лидерите на Северна Корея и САЩ да заявят, че никога няма да употребят ядрено оръжие. Според нея дипломатическо решение на кризата около Корейския полуостров чрез преговори е единственото възможно. На пресконференцията Фин отбеляза, че премията от Нобеловата награда, която е около 1.1 млн. долара, ще бъде използвана за създаване на нова организация с името \"Фонд хиляда дни\", който в близките три години ще работи над това всички страни в света да подпишат и ратифицират договора за забрана на ядрените оръжия.", "date": "2017.12.09", "title": "Докато има ядрени оръжия, катастрофа е неизбежна, предупреди носителят на Нобеловата награда за мир"}
{"url": "http://www.dnevnik.bg/sport/2017/12/09/3094542_real_madrid_se_spravi_sus_sevilia_za_edno_poluvreme/", "text": "Реал\" (Мадрид) постигна разгромен успех с 5:0 над \"Севиля\" и се изравни с втория в класирането на Ла Лига \"Валенсия\". Шампионът премина неочаквано лесно през андалусиийци и отбеляза всички пет гола преди почивката. За \"Севиля\" това беше едно от най-унизителните поражения в Ла Лига. За последно тимът инкасира пет гола през първото полувреме преди повече от 30 години - през октомври 1987 г., при 1:8 срещу \"Реал\" (Сарагоса). В исторически план \"Реал\" не беше побеждавал \"Севиля\" с подобен резултат от 1993 г., когато за андалусийци играеха Диего Марадона и Диего Симеоне. \"Реал\" беше без много основни играчи, след като Дани Карвахал, Каземиро и Серхио Рамос пропуснаха срещата заради наказания, а Гарет Бейл и Рафаел Варан заради травми. Въпреки това тимът на Зинедин Зидан стигна до успеха. Преди началото на двубоя  Кристиано Роналдо показа петата си \"Златна топка\"  на публиката на \"Сантяго Бернабеу\". Домакините започнаха много агресивно и още в третата минута Начо Фернандес откри резултата, разписвайки се след статично положение. Централният защитник наказа грешка на Луис Муриел и Симон Кяер и от няколко метра вкара в мрежата на Серхио Рико. След първото попадение се разигра и Кристиано Роналдо. Той се разписа на два пъти, като в 23-ата минута получи пас от Асенсио, надбяга защитата и вкара без проблем. Седем минути по-късно португалецът направи резултата 3:0 от дузпа. Тя беше отсъдена за игра с ръка на Хесус Навас. Изпълнението на Роналдо не беше от най-високо качество, но топката мина под плонжа на Рико, за да влезе в мрежата за трети път. До края на първата част се разписаха още Тони Кроос и Хакими. През втората част \"Реал\" свали темпото драстично и просто доиграваше двубоя. Футболистите на Зидан отправиха още седем изстрела, но нито един от тях не беше в очертанията на вратата.", "date": "2017.12.09", "title": "\"Реал\" (Мадрид) се справи със \"Севиля\" за едно полувреме"}
{"url": "http://www.dnevnik.bg/sviat/2017/12/09/3094552_rusiia_i_sasht_se_skaraha_zaradi_dogovor_na_30_godini/", "text": "Руските власти обявиха, че изцяло спазват договора със САЩ за ликвидиране на ракетите със среден и малък обсег, подписан точно преди 30 години, още по времето на Студената война. Реакцията от Москва бе по повод вчерашните обвинения на Държавния департамент на САЩ, че Москва нарушава споразумението, съобщава БТА. В специално изявление вчера говорителят на американския департамент Хедър Науърт посочи, че в отговор на руските нарушения САЩ разглеждат различни военни опции, включително създаване и инсталиране на нови системи крилати ракети със среден обсег и наземно базиране. Вашингтон е готов \"да прекрати изследванията и разработките\" в тази област, ако Русия прекрати нарушенията на договора от 1987 г., добави тя. Науърт намекна и за възможно въвеждане на икономически санкции, за да бъде принудена Москва да се върне към спазване на договора. В изявление, публикувано на страницата на руското външно министерство днес, заместник-външният министър Сергей Рябков нарича американските обвинения \"абсолютно безпочвени\". \"Те не са подкрепени нито с техническите характеристики на пусковите установки, които според САЩ не съответстват на договора, нито с телеметричните данни за полета на въпросните ракети\", отбелязва той. Според Рябков засилването в САЩ на пропагандната кампания с обвинения срещу Москва в нарушаването на договора \"може би е признак, че във Вашингтон са поели курс на излизане от това споразумение, така както преди време те излязоха от договора за ограничаване на системите за противоракетна отбрана\".", "date": "2017.12.09", "title": "Русия и САЩ се скараха заради договор на 30 години за ликвидиране на ракети със среден и малък обсег"}
{"url": "http://www.dnevnik.bg/bulgaria/2017/12/09/3094557_francuzin_postrada_pri_katastrofa_na_hemus/", "text": "Френски гражданин на 19 години е пострадал при катастрофа на автомагистрала \"Хемус\" край Ябланица, съобщава БНР. Младежът, който е пътувал сам в автомобила, е настанен в тежко състояние в болница в Плевен. Заради пътния инцидент движението по магистралата при пътен възел \"Ябланица\" временно е ограничено.", "date": "2017.12.09", "title": "Французин пострада при катастрофа на \"Хемус\""}
