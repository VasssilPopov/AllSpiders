{"url": "https://www.dnevnik.bg/sport/2019/10/22/3980249_real_vze_glutka_vuzduh_sled_minimalna_pobeda_nad/", "text": "Реал\" (Мадрид) взе първа победа в тазгодишната Шампионска лига, след като надигра \"Галатасарай\" с 1:0 като гост. Визитата на 13-кратния европейски шампион в Истанбул не премина никак лесно, но с гол на Тони Кроос испанският тим взе трите точки. Попадението падна още в 18-ата минута. Дотук \"Реал\" беше само с една точка в групата си, като загуби от ПСЖ (0:3) и направи 2:2 с \"Брюж\" у дома. Победата дойде и след няколко неубедителни резултата в Ла Лига, които разклатиха поста на треньора Зинедин Зидан. В другия мач от група А ПСЖ победи \"Брюж\" с 5:0 и продължава с пълен актив от 9 точки. Освен това френският шампион дотук не е допуснал гол в мрежата си, а е вкарал девет за три срещи. В групата ПСЖ има 9 точки, \"Реал\" е втори с четири, следван от \"Брюж\" с две и \"Галатасарай\", който има само една. Турският шампион започна много добре срещата и още до 10-ата минута успя да създаде две голови положения пред вратата на гостите. Първо Тибо Куртоа трябваше да се намесва при пряк свободен удар за \"Галатасарай\", а в 10-ата минута отрази изстрел и на Флорин Андоне, който засече центриране. След първоначалния натиск на \"Галатасарай\" испанците съумяха да изнесат играта в по-предни позиции. Това даде резултат и в 18-ата минута \"Реал\" успя да поведе. Еден Азар получи топката отляво, проби и я върне към границата на наказателното поле, където Бензема се размина с нея, но Тони Кроос беше на правилното място. Германецът стреля още с първото си докосване и след рикошет в крака на Сери, топката стана неспасяема за вратаря Фернандо Муслера – 0:1.      След попадението темпото на игра продължи да бъде много високо. И двата тима имаха своите шансове, като Юнес Беланда се отчете с пропуск за домакините, а такъв за \"Реал\" направи Бензема. През втората част домакините потърсиха по всякакъв начин да се върнат в срещата. Футболистите на Фатих Терим бяха по-настоятелни, атакуваха повече, но и отвориха много пространства в половината си. \"Реал\" не успя да се възползва, като пропуски направиха Азар, Бензема и Марсело. Белгиецът веднъж удари греда, като това се случи в 63-ата минута, а 12 по-късно Муслера спаси негов изстрел. В други мачове разгромни победи постигнаха английските \"Манчестър сити\" и \"Тотнъм\". \"Гражданите\" победиха \"Аталанта\" с 5:1, докато \"шпорите\" се справиха с \"Цървена звезда\" с 5:0. Това беше първа победа за тима на Маурисио Почетино. Очаквани побед, макар и с малки трудности постигнаха още \"Байерн\" и \"Ювентус\". Германският първенец надигра \"Олимпиакос\" с 3:2 като гост, а \"Ювентус\" надви \"Локомотив\" (Москва) на своя стадион след обрат – 2:1.", "date": "2019.10.22", "title": "\"Реал\" взе глътка въздух след минимална победа над \"Галатасарай\""}
{"url": "https://www.dnevnik.bg/evropa/2019/10/22/3979827_brjuksel_s_ostri_kritiki_kum_rumuniia_otstuplenieto_ot/", "text": "Европейската комисия изразява сериозни опасения за върховенството на закона в Румъния и ще продължи да следи ситуацията там с Механизма за сътрудничество и проверка. Това се посочва в  доклада  по механизма за сътрудничество и проверка, който еврокомисията наложи на София и Букурещ, когато влязоха в ЕС през 2007 г. ( ). Миналогодишният евродоклад  за Румъния  беше изключително негативен . В него Брюксел предупреди, че страната се е върнала назад по някои от реформите си въпреки напредъка, отбелязан преди това. Днешният доклад отразява ситуацията след последния, публикуван през ноември 2018 г. В него се отбелязва, че от миналогодишната си оценка комисията е трябвало няколко пъти да изразява опасения във връзка с върховенството на закона по повод съдебни реформи и борба с корупцията. Във всички тези случаи комисията е установявала отстъпление от напредъка, постигнат през предишните години, и това развитие буди сериозна тревога. Според доклада в голяма част от този период се е наблюдавала слаба или никаква воля от страна на румънските власти да се ангажират с допълнителните препоръки. Комисията изразява съжаление, че Румъния не се е ангажирала с допълнителните препоръки, отправени през ноември 2018 г., но е уверена, че страната може да даде нов тласък към изпълнение на целите по механизма. Комисията ще продължи да следи отблизо развитието чрез механизма за сътрудничество и проверка, се допълва в съобщението й. Развитието на ситуацията през първите месеци на 2019 г. бе източник на сериозни притеснения за комисията. В резултат на това тя е трябвало да информира румънските власти през май 2019 г., че ако не се направят необходимите подобрения или ако се предприемат допълнителни негативни стъпки, комисията ще предприеме действия по силата на рамката за върховенството на закона, отвъд параметрите на механизма за сътрудничество и проверка. Брюксел приветства факта, че през юни румънското правителство е изразило воля да промени подхода, и отбелязва, че са положени усилия за нови консултации и диалог със съдебната власт. Комисията очаква превръщането на този ангажимент в конкретно законодателство и други мерки. Напредъкът ще изисква конкретни стъпки – и законодателни, и административни – за да се адресират препоръките в доклада. Ключовите румънски институции трябва заедно да демонстрират силен ангажимент за съдебна независимост и борба с корупцията, се казва още в съобщението на Европейската комисия. Събитията след последния доклад показаха отново, че големи законодателни промени и извън правосъдната сфера, прокарани чрез използването на спешни процедури с минимална консултация, са навредили и на качеството на законодателството, и на общественото доверие в политиката. Съдии и прокурори са продължили да бъдат обект на подвеждащо отразяване и неоправдани лични атаки в медиите. Различни клонове на държавата са били в конфликт, което допълнително е засилило напрежението. В доклада се казва, че политическите насоки за следващата еврокомисия са определили намерението да се създаде всеобхватен механизъм за върховенството на закона с общоевропейски обхват и доклади за всички държави членки. Отбелязва се, че подобен хоризонтален процес за мониторинг на върховенството на закона във всички страни ще послужи за основа за бъдеща подкрепа на ЕС за реформите в Румъния, след като комисията оцени, че има достатъчен напредък за изпълнение на ангажиментите, поети в момента на присъединяването й към ЕС. Междувременно въпросите, отнасящи се до върховенството на закона, които са извън обхвата на механизма за сътрудничество и проверка, ще се адресират в рамките на този нов механизъм. Основните моменти През ноември 2018 г. еврокомисията препоръча на Румъния да прекрати незабавно прилагането на спорни правосъдни закони (които има риск да доведат до   и подкопават независимостта и качеството на съдебната система), както и на последващите ги извънредни наредби. Друга препоръка бе това законодателство да се преразгледа. В тазгодишния доклад се подчертава, че румънските власти не са последвали тези препоръки. Отбелязват се проблемите с процеса на   (DNA). Този пост бе заеман от Лаура Кьовеши. Миналата година обаче тя  бе отстранена  по заповед на правосъдния министър Тудорел Тоадер. Наскоро беше избрана за  първия главен прокурор  на ЕС. Няколко поредни доклада по механизма отбелязаха натиска върху магистрати и правосъдни институции от атаки, идващи от политическия свят и медиите. От началото на 2018 г. това бе съчетано с действията на отговорните власти за дисциплинарни и наказателни разследвания на магистрати. Националната антикорпуционна дирекция от дълго време е обект на подобен натиск, както и прокуратурата. Румъния не е изпълнила препоръките в предишния доклад да замрази влизането в сила на  . Те бяха остро критикувани и голяма част от тях изглеждаха несъвместими с европейското законодателство и международните задължения на Румъния, се припомня в доклада. Макар намеса на Конституционният съд на практика да сложи край на този законодателен процес и да значи, че промените няма да влязат в сила, опасенията на еврокомисията и на много наблюдатели се основават на политическия избор, направен в тези промени. не изглежда да е важен политически приоритет. Натискът върху ключови институции и законодателните промени, приети от парламента, неизбежно имаха отрицателен ефект върху борбата с корупцията, не на последно място заради противоречивия сигнал по отношение на политическата подкрепа за продължаващи действия за превенция и санкциониране на корупцията.", "date": "2019.10.22", "title": "Заради продължаващо отстъпление от реформите Брюксел не спира мониторинга за Румъния"}
{"url": "https://www.dnevnik.bg/sport/2019/10/22/3979917_fotogaleriia_biagane_s_nastroenie_prez_morskata_gradina/", "text": "За осми път \"Рено морнинг рън\" предложи възможност за забавление на любителите на бягането във Варна.", "date": "2019.10.22", "title": "Фотогалерия: Да бягаш с настроение през Морската градина"}
{"url": "https://www.dnevnik.bg/sport/2019/10/22/3980114_privurjenici_na_dunav_ruse_prizovaha_boiko_borisov_da/", "text": "Пореден призив към министър-председателя Бойко Борисов да се намеси в подкрепа на клуб в затруднено положение дойде от българския футбол. Този път той идва от централния клуб на привържениците на \"Дунав\" (Русе). Те молят Борисов да помогне на клуба след оттеглянето на досегашния собственик Симеон Симеонов. Запалянковците посочват, че \"бъдещето на отбора е обвито в мъгла като утрин край голямата европейска река\". \"Вярваме, че с ваше съдействие \"Дунав\" може да има спокойно бъдеще, без да се притесняваме всеки сезон дали ще има достатъчно пари, за да запазим мястото си сред най-добрите, дали ще изпаднем и други подобни въпроси, които не са подобаващи за отбор от град като Русе. Искрено се надяваме, че възможно най-скоро ще се запознаете с нашия проблем, ще дадете гласност и ще предприемете действия по него\", пишат от фенклуба, като предварително благодарят на Борисов. За да има футбол Феновете припомнят успехите на \"Дунав\" от миналото, както и че от завръщането на отбора в елита преди четири години \"отборът ни събира на своите мачове в Първа лига хиляди на градския стадион в Русе, независимо от техния произход, социален статус, етническа и политическа принадлежност\". \"Въпросителните следват една след друга – футболистите не знаят днес къде ще тренират, утре дали ще обядват, осигурен ли е транспорт за следващия. На фона на всичко това момчетата успяха да спечелят известен брой точки в първенството, който им осигурява място не просто над спасителната линия, но и не толкова далеч от първата шестица. И всичко това \"на мускули\" с все по-скромните възможности, които има клубът с най-малкия бюджет в Първа лига\", пишат те.      Привържениците посочват, че \"за някои хора, футболът в Русе е единственият начин да разпуснат, да се забавляват\". \"Ние, а и хиляди други русенци, искаме да има футбол в Русе – най-големият български град по поречието на р. Дунав и един от най-европейските градове на територията на държавата ни. За нас \"Дунав\" е повече от всичко.\" Държавата веднъж вече помогна, като  отпусна 1 млн. лева за поставяне на нова трева и осветление на стадиона . Хиляди на стадиона, но кога В обръщението си привържениците изтъкват, че хиляди запалянковци искат да има футбол в Русе. Наскоро Симеонов обяви, че се оттегля от \"Дунав\", защото е разочарован, че за десет години в клуба не е успял да постигне голямата си цел да изгради ясна структура. Той е и недоволен, че привържениците не са на стадиона, за да подкрепят отбора. \"Не искам да обиждам никого, но смятам, че не само феновете в Русе, а въобще феновете в България са с някакви емоционални дисхармонии. Не е нормално, когато си фен и поддържаш от сърце и душа нещо, да не го подкрепяш при всеки удобен случай.\" Симеонов заяви пред \"Дарик\", че при седем-осем хиляди зрители на домакински мач и билети от по 8-10 лева \"Дунав\" би могъл да е близо до това да изкарва достатъчно собствени средства. Условията за това бяха налице, когато  при завръщането на елитния футбол в Русе през пролетта на 2017 г.  на няколко мача имаше по около 10 000 зрители. В последните месеци обаче картината е различна.", "date": "2019.10.22", "title": "Привърженици на \"Дунав\" (Русе) призоваха Бойко Борисов да даде бъдеще на клуба"}
{"url": "https://www.dnevnik.bg/sport/2019/10/22/3980167_s_dogovor_za_shest_meseca_georgi_dermendjiev_vse_pak/", "text": "Георги Дерменджиев все пак ще бъде новият селекционер на българския национален отбор по футбол. Той е избран след  заседание на изпълнителното бюро на БФС . Договорът на специалиста ще е за шест месеца, като ще има възможност за удължаването му с две години при постигнати добри резултати, заявиха от пресслужбата на БФС. Изборът на Дерменджиев предизвика напрежение сред членове на изпълнителния комитет на БФС. Преди ден отговорникът за националните отбори и първи вицепрезидент на футболния съюз Йордан Лечков заяви, че това е човекът, който ще води България. Венцислав Стефанов реагира остро и заяви, че има и по-подходящи треньори. Дерменджиев идва на мястото на  подалия оставка Красимир Балъков . Българският отбор е в серия от 11 последователни мача без победа, като последният е тежката загуба с 0:6 от Англия. Двубоят доведе до сътресение в българския футбол и оставка на  цялото ръководство на БФС начело с президента Борислав Михайлов . Първият официален мач за Дерменджиев ще е двубоят с Чехия в София на 17 ноември, с който приключват квалификациите за Евро 2020. България е на последното място в групата си. Националният отбор таи надежди, че ще достигне до европейското първенство догодина чрез Лигата на нациите. Дерменджиев е трикратен шампион на България с \"Лудогорец\". За последно той води \"Левски\" за кратко, като също дойде с договор за шест месеца, но беше отстранен и мястото му зае напусналия националния отбор Петър Хубчев.", "date": "2019.10.22", "title": "С договор за шест месеца Дерменджиев все пак ще е селекционер на България"}
{"url": "https://www.dnevnik.bg/politika/2019/10/22/3980172_izborna_hronika_bsp_se_oplaka_ot_protekciia_na/", "text": "                         \"Демократична България\" оттегля подкрепата си за Илко Златев, кандидат за кмет в с. Бенковски, община Аврен, от гражданска квота, тъй като се оказа в  списъка за принадлежност  към бившата Държавна сигурност. \"Демократична България\" има ясна и категорична позиция за присъствието на доносници и агенти на ДС и службите на комунистическия режим в управлението на държавата и общините, на каквито и да са  позиции. Те трябва да не бъдат допускани до публични и обществени постове, съобщава партията в своя позиция.  БСП се оплака от протекция на институции за ГЕРБ  Институциите мълчат оглушително по над 10 сигнала на БСП, свързани с нарушаване на българското законодателство в предизборната кампания. Органите на реда са насочили усилията си изцяло към кандидатите на левицата, се казва в позиция на предизборния щаб на БСП. \"Няма нито едно \"профилактиране\" на ръководители или кандидати на ГЕРБ, което на фона на кампаниите в Русе, Созопол, Горна Оряховица и др. не прилича на случайност, а на протекция. Институциите си затварят очите за силовите действия на управляващите в общини като Септември, Бяла Слатина, Смолян. Хора с влязла в сила присъда, доказани сводници и лихвари се вихрят необезпокоявано като кандидати на управляващите\", се посочва в позицията. ", "date": "2019.10.22", "title": "Изборна хроника: БСП се оплака от протекция на институции за ГЕРБ"}
{"url": "https://www.dnevnik.bg/sport/2019/10/22/3980179_shefut_na_futbolnite_sudii_e_otstranen_pokrai/", "text": "Йордан Сталев е отстранен временно като председател на съдийската комисия, обявиха от пресслужбата на БФС. Действието е предприето покрай  разследването във футболния съюз . Функциите на Сталев ще изпълнява председателят на съдийската комисия към зоналния съвет \"София\" Костадин Стоичков. \"Изпълнителното бюро на БФС уважи молбата за напускане на мениджър \"Съдии\" Илонка Джалева\", добавиха от футболния съюз. На заседанието на изпълнителното бюро на БФС беше определен и селекционерът на националния отбор по футбол.  Георги Дерменджиев застава на поста  с договор за шест месеца и възможност за удължаването му.      Сталев е бил един от разпитваните миналата седмица, когато служители на Главната дирекция \"Борба с организираната престъпност\" влязоха в офисите на БФС в Бояна и на ул. \"Иван Асен\". Информацията за разследването е оскъдна. В публикация във \"Фейсбук\" министърът на младежта и спорта Красен Кралев написа, че разследването е \"по член 321, алинея 6 от Наказателния кодекс, която се отнася за \"Престъпления против спорта\", по-конкретно \"корупционни престъпления\", което касае дейността на съдийската комисия към БФС и нейния председател Йордан Сталев\".", "date": "2019.10.22", "title": "Шефът на футболните съдии е отстранен покрай разследването в БФС"}
{"url": "https://www.dnevnik.bg/video/deniat_s_veselin_dremdjiev/2019/10/22/3980132_ivan_bregov_zaradi_monitoringa_se_promeniaha_zakoni_no/", "text": "Управляващите в България възприемаха мониторинга, упражняван от Европейската комисия в областта на правосъдието, като посочване на това кои закони трябва да променят, а не като промяна на политики и манталитет. Това коментира в \"Денят с Веселин Дремджиев\" по по ТV+ и TV1 Иван Брегов, експерт от Института за пазарна икономика по-рано днес в очакване на поредния доклад на Европейската комисия по Механизма за сътрудничество и проверка (МСП), по-известен в медиите като мониторинг на правораздавателната система. Всичко за него четете  тук .  Брегов все пак отбелязва, че за 12 години има постигнати и положителни неща в резултат на мониторинга - Висшият съдебен съвет е постоянно действащ орган след влизането на България в ЕС, прокуратурата вече не се меси изцяло в кариерните въпроси на съдиите. Но в същото време съдиите все пак не получиха независимост от политическа намеса, а освен това и съдиите, и прокурорите още нямат адекватен механизъм за влизане в системата и за оценка, което според Брегов е голям пропуск. За 12 години с подкрепата на Европейската комисия можеше да направим много, но поради политически съображения механизмът бе използван, за да се манифестират политически успехи, а не да се извършват важни реформи, коментира Брегов.", "date": "2019.10.22", "title": "Иван Брегов: Заради мониторинга се променяха закони, но не и политики и манталитет"}
{"url": "https://www.dnevnik.bg/kultura/2019/10/22/3980131_teodora_dimova_shte_bude_tazgodishniiat_mentor_na/", "text": "Теодора Димова ще е менторът на драматургичната лаборатория към четвъртото издание на конкурса за нова българска пиеса на Нов български университет (НБУ). Новината беше съобщена по време на пресконференция в галерия Credo Bonum. Така Димова ще бъде първата жена, която ще ръководи лабораторията, а друг фактор журито да се спре на нейното име е, че тази година е търсен професионалист в сферата на драматургията и на белетристиката.  Темата на миналогодишното издание беше \"Тайните\", а журито избра за печеливша пиесата \"Добролюб\" на Лило Петров. На пресконференцията днес авторът изтъкна, че текстът му е посветен на горянското движение в България и на унищожаването на досиетата на Държавна сигурност. \"Без този конкурс пиесата нямаше да попадне в театрите\", заяви той. Весела Василева, на която е поверена задачата да постави текста, уточни, че става дума за монопиеса, а главната роля ще бъде изиграна от Василена Атанасова. Спектакълът ще влезе в афиша на Малък градски театър до края на месец ноември тази година. Четвъртото издание на конкурса е посветено на темата за парите. Проф. Михаил Неделчев изтъкна, че в литературата мнението за парите варира \"между презрението и възхвалата\". Проф. Виолета Дечева отбеляза, че на темата може да се гледа и като провокация към паметта на българската култура. Крайният срок за изпращане на пиесите е 15 януари 2020 г. Повече информация може да бъде намерена на  страницата на конкурса в интернет. ", "date": "2019.10.22", "title": "Теодора Димова ще бъде тазгодишният ментор на конкурса на НБУ за пиеса"}
{"url": "https://www.dnevnik.bg/bulgaria/2019/10/22/3980186_po_razsledvaneto_sreshtu_minju_staiukov_e_zaporirano/", "text": "Имущество на Миню Стайков и девет свързани с него лица на стойност над 134 милиона лева е запорирано от Комисията за противодействие на корупцията и за отнемане на незаконно придобитото имущество след уведомление от Специализирана прокуратура, съобщиха днес от комисия. Той е разследван за участие в организирана престъпна група и извършване на данъчни престъпления, като е образувано производство за отнемане на имуществото. Миню Стайков е  в ареста от  миналото лято, когато бе задържан за държане на контрабандни цигари и данъчни престъпления. По закон трябваше да бъде освободен, тъй като изтичаше максималният срок за задържането под стража, но веднага след това специализираната прокуратура му повдигна новото обвинение - за  злоупотреби с еврофондове . Разследването се води срещу 8 души , свързани с \"Винпром Карнобат\", като сред тях е и Стайков. Той обжалва няколко пъти задържането си, като се аргументира с влошеното си здраве, но така и не беше пуснат на свобода.", "date": "2019.10.22", "title": "По разследването срещу Миню Стайков е запорирано имущество за над 134 млн. лева"}
{"url": "https://www.dnevnik.bg/analizi/2019/10/22/3979835_spacenieto_na_daveshtite_ce_e_delo_na_camite_daveshti/", "text": "                         В прессъобщението на Еврокомисията, че ще предложи заместване на европейския мониторинг върху правосъдието с домашен такъв (осъществяван от нов съвет = още бюрокрация и пунтамара) липсва само заключението, че Гешев е радост. Силно подминавана и пренебрегвана, но драстино важна новина за деня! След 12-годишен мониторинг на българската правосъдна състема, всякакви извивания на ръце и извращения, точно сега, когато \"третата власт\" е напълно обраснала с олигархични интереси, ЕК спира наблюдението над България. Защо?! Сигурна съм, че управляващите ще си припишат заслугата за това и ще го изкарат като позитивна новина. Но не е! Трагична новина е. Oтпaдaнeтo нa мoнитopингa въpxy пpaвocъдиeтo и вътpeшния ни peд ocнoвнo щe e знaĸ зa тoвa, чe cпaceниeтo нa дaвeщитe ce e дeлo нa caмитe дaвeщи ce. Управляващите в България възприемаха мониторинга, упражняван от Европейската комисия в областта на правосъдието, като посочване на това кои закони трябва да променят, а не като промяна на политики и манталитет. Съдиите не получиха независимост от политическа намеса, а освен това и съдиите, и прокурорите още нямат адекватен механизъм за влизане в системата и за оценка, което е голям пропуск. Препоръките, заложени в механизма за сътрудничество и проверка, и тяхното изпълнение от страна на българските власти създадоха повече предпоставки за рискове пред върховенството на правото в България, отколкото да доведат до сериозен напредък. Предложението за отпадане на мониторинга не е заради успешната борба на страната ни с корупцията и с организираната престъпност, а заради промени в контекста. В механизма няма показател за състоянието на правата на човека и това позволи на правителството да прилага в борбата с корупцията и с организираната престъпност мерки, които всъщност са вредящи върху правата на човека и заради които получаваме и ще получаваме осъдителни решения на Съда по правата на човека. Европейската комисия няма смисъл да поддържа механизъм за наблюдение на върховенството на правото само за България и за Румъния. Утре се навършват точно три месеца от интервюто на Иван Гешев, в което той в национален ефир на практика обвини в съпричастност в тероризъм една политическа формация. Доказателства за това не сме видяли. Нито повдигнати обвинения. Нито задържани. Нито каквито и да било, дори и косвени, действия по разследване в подобна посока. Остана обаче обвинението под формата на посочване с пръст. Обществото е осведомено от държавното обвинение кои са терористите. Това е коментарът по новината за мониторинга, ако някой наистина се интересува от напредъка на страната по тези теми. Всичко останало е политика, добре почерпена с древен ишиас ... Аз лично последните седмици очаквах точно такова становище. Де факто това е липса на становище. ЕК явно абдикира от този свой ангажимент, който не може да изпълни. Не го изпълни нито по отношение на България, нито по отношение на Румъния. При 10 от препоръките й дори няма начало на изпълнение. В частта, която касае прокуратурата, абсолютно нищо не е изпълнено. Това е измиване на ръце, не е решаване на проблем, и е признание за огромна слабост на настоящия състав на ЕК. Тъй като без да е постигнал исканите резултати, след като даде достатъчно отсрочки на България, а и на Румъния, предпочита да снеме механизма, да снеме отговорността от себе си и да запише червена точка в последните дни на мандарта си, вместо да признае, че нещата не са изпълнени. Това е все едно класният ръководител на един клас в едно учебно заведение да каже, че следващия месец или два няма да осъществява контрол над домашните, няма да изпитва учениците и се очаква самите ученици да си задават и да си записват домашните, да си осъществяват контрола и може би да си пишат оценките. Да кажеш, че разчиташ на вътрешен мониторинг при страна, която в продължение на близо 3 години не е изпълнила едни 17 препоръки, това е изключителен наивитет или по-скоро измиване на ръце и сваляне на отговорността.", "date": "2019.10.22", "title": "\"Спaceниeтo нa дaвeщитe ce e дeлo нa caмитe дaвeщи ce\""}
{"url": "https://www.dnevnik.bg/sviat/2019/10/22/3980084_da_otlojim_za_20121_g_-_prebroiavaneto_v_severna/", "text": "Колко всъщност са македонците и колко от тях са албанци? Този въпрос периодично поражда спорове в македонското общество, все по-често - около избори, тъй като е публична тайна, че жителите на страната отдавна не са два милиона души. Решението на премиера Зоран Заев за предсрочни избори обаче означава, че нараства рискът между последното и следващото преброяване да изминат 20 години. Поемането на властта от Заев и социалдемократите преди няколко години отново вкара темата в дневния ред, след като предишният опит за преброяване се провали. Бе определена и дата - от 1 до 21 април. Изборите обаче ще са на 12 април. Директорът на Държавния институт за статистика Апостол Симовски потвърди, че няма как преброяването да се случи, макар организацията му да е била подготвена за процеса. \"Заради изборите трябва да го отложим\", казва той пред \"Нова ТВ\". Пролетта или есента биха били най-добрият вариант за разлика от лятото (заради отпуските) или зимата (когато \"части от страната са недостъпни\"), продължава той. Заев и Симовски ще обсъдят темата другата седмица. Моментът на преброяването обаче ще зависи от закон, който трябва да бъде приет от депутатите. Заради дългото отлагане се стигна дори до спор кой да го осъществи. Опозиционната ВМРО-ДПМНЕ язвително предложи датата \"да е през 20121 г.\", а сериозно - статистическият институт на страната да отстъпи задачата на специална комисия за преброяване. До края на годината Преброяването през 2011 г. бе прекъснато с оставка на преброяващата комисия и решение на ВМРО-ДПМНЕ, която тогава бе на власт, а премиер бе тогавашният ѝ лидер Никола Груевски. Аргументът бе, че това е в интерес на държавата и междуетническите отношения, съобщаваше се и за редица нередности и нарушения в процеса.  Специалната прокуратура (CJO) на Северна Македония , която работеше няколко години по дела, свързани с подслушани разговори, започна през юли да разследва действията на Груевски и лидера на Демократичния съюз за интеграция (ДУИ) Али Ахмети, коалиционен партньор на Груевски (днес - на Заев), заради съмнения за злоупотреба със служебно положение при спиране на преброяването. Темата за преброяването разделя македонското общество. Широко разпространени са както схващането, че няколкостотин хиляди души са напуснали страната в търсене на по-добро бъдеще за този период и че ниската раждаемост при етническите македонци и по-високата при албанците означава промяна в етническия баланс (т.е., че албанците ще са доста над една четвърт от населението, колкото са според последното преброяване). Докато първото лесно  може да се потвърди от данни на други държави , второто не се приема от всички - някои експерти настояват, че много голяма част от напусналите всъщност са албанци и че дори има риск делът им да падне под 20%. Потвърждение на тази хипотеза би било опасно за  въведените миналата година езикови привилегии  на албанската общност на национално ниво. Все пак Заев настоява - и го повтори пред журналисти по време на международен форум - преброяването да се състои до края на идната година.", "date": "2019.10.22", "title": "\"Да отложим за 20121 г.\" - преброяването в Северна Македония отново се измести"}
{"url": "https://www.dnevnik.bg/sport/2019/10/22/3979911_noviiat_sezon_v_nba_koi_shte_budat_osnovnite/", "text": "С мач между шампион \"Торонто раптърс\" и \"Ню Орлиънс пеликанс\" ще започне новият - 74-и, сезон в Националната баскетболна асоциация (НБА). Четири месеца след като  свали от трона \"Голдън стейт уориърс\" , канадският тим ще отбележи началото на най-гледания баскетболен шампионат. Далеч от Торонто много по-голямо внимание в първия ден сезона обаче привлича дербито на Лос Анджелис между \"Лейкърс\" и \"Клипърс\" - двата тима, за които се смята, че са сред фаворитите за титлата. Този мач ще бъде и сблъсък на супердуетите в двата тима - Леброн Джеймс и Антъни Дейвис срещу  Кауай Ленърд  и Пол Джордж. Още преди да започне, новият сезон в НБА беше  белязан от скандал , след като се стигна до напрежение с Китай. По време не предсезонната подготовка генералният мениджър на \"Хюстън рокетс\" Дарил Морей изрази подкрепа към протестиращите в Хонконг срещу режима на китайското правителство. Това доведе до отказ на Китай да излъчва мачовете от шампионата. Новият сезон трябва да даде и отговори на няколко въпроса. Ще бъде ли сложен окончателен край на доминацията на \"Голдън стейт\", може ли Леброн Джеймс да се пребори за още един шампионски пръстен и дали титлата на \"Торонто\" е случайност за тимовете от Източната конференция? Две е повече от три В последните години се смяташе, че за да спечелиш титлата в НБА, трябва да събереш в един отбор три суперзвезди. Така \"Бостън селтикс\" сполучи с триото Пол Пиърс, Кевин Гарнет и Рей Алън. След това дойде ерата на \"Маями хийт\" с Джеймс, Дуейн Уейд и Крис Бош, преди \"Голдън стейт\" да стане последният тим в този формат със Стеф Къри, Клей Томпсън и Кевин Дюрант. През това лято на пазара имаше голямо разместване, което доведе до сформиране на много интересни дуети. Нито един отбор не успя да сформира такова голямо трио, както в миналото, но, от друга страна, това позволи по-балансирани отбори и такива със силни пейки. Най-голямо внимание привлече ходът на \"Клипърс\", като \"ножиците\" ясно заявиха амбициите си за титла с Ленърд и Пол Джордж. Двамата се събраха заедно в един отбор след най-силните сезони в кариерите си. Същото направи и другият тим от Града на ангелите - \"Лейкърс\", с Леброн Джеймс и Антъни Дейвис. Другото дуо на Запад е в \"Хюстън рокетс\", където вече имат двама бивши носители на наградата MVP – Джеймс Хардън и Ръсел Уестбрук. Амбициозният проект на \"Бруклин нетс\" привлече в един отбор Кевин Дюрант и Кайри Ървинг. Единственият отбор, който към своите две суперзвезди привлече още една, беше \"Голдън стейт\". \"Воините\" взеха Деанджело Ръсел от \"Бруклин\". Ще се завърне ли титлата в Лос Анджелис През лятото на 2020 г. ще бъдат отбелязани 10 години от последната титла на \"Лос Анджелис лейкърс\". Ако сушата не бъде прекъсната, то тя ще бъде третата най-голяма в историята на славния отбор. С идеята това да не се случва \"езерняците\" привлякоха Антъни Дейвис, който отдавна беше желан за съотборник от Леброн Джеймс. Двамата ще имат солидна подкрепа от Раджон Рондо, младия Кайл Кузма и силна пейка с присъствието на ветерана Дуайт Хауърд и опитния стрелец Дани Грийн.      Въпреки това \"Клипърс\" изглежда с по-големи възможности. Дуетът Ленърд и Джордж се слави с едни от най-стабилните показатели, а освен това впечатлява и при играта си в защита. \"Ножиците\" имат много добри защитници в отбора си, както и пейка, на която стоят двама добри стрелци – Лу Уилямс и Ландри Шамет. Конкуренцията за първото място на Запад няма да се сведе само до двата тима от Ел Ей, като амбициите си не крие и \"Голдън стейт уориърс\". \"Воините\" изгубиха Кевин Дюрант, разделиха се с важни играчи като Андре Игуодала и няма да разчитат в началото на контузения Клей Томпсън, но все още на линия са Стеф Къри и Дреймънд Грийн. Представянето на новото попълнение Деанджело Ръсел също е чакано с голям интерес. На Запад има и още няколко традиционно силни отбора, като \"Сан Антонио спърс\", \"Денвър нъгетс\" и \"Портланд трейлблейзърс\" винаги са в битката за плейофите. Все още в ролята на голяма неизвестна е \"Хюстън\" след събирането на Джеймс Хардън и Уестбрук. Двамата могат да направят отличен тандем, но и ходът на тима крие голям риск. В Западната конференция ще бъде следен и младият отбор на \"Ню Орлиънс\", в който е избраният под №1 в драфта Зион Уилямсън. Феновете обаче ще трябва да почакат близо два месеца, за да го видят в действие, след като той получи контузия в коляното.      Изненадата на Запад може да поднесе отборът на \"Юта джаз\", който беше сред най-стабилните през миналия сезон. Към звездите си Донован Мичъл и Руди Гобер \"джазмените\" добавиха много стабилния плеймейкър Майк Конли и крилото Боян Богданович. Ситуацията на Изток През миналия сезон шампионът в НБА беше излъчен от Източната конференция, а през тази година конкуренцията там обещава да бъде още по-голяма. С напускането на Ленърд \"Торонто\" няма да бъде фактор в конференцията, където за водеща позиция ще спорят \"Милуоки бъкс\", \"Филаделфия 76ърс\", \"Бостън селтикс\" и \"Бруклин нетс\". Амбициите на \"Бъкс\" ще се крепят на надеждите, че Янис Антетокумбо да вдигне още повече нивото си. През миналия сезон той спечели наградата MVP и обяви, че играе на 60% от възможностите си. Тимът му загуби важен играч в лицето на Малкълм Брогдън, а за да имат по-сериозна роля в плейофите, \"елените\" ще се нуждаят от постоянство от всички.      Всички други претенденти на Изток също загубиха важни играчи, но и привлякоха такива. \"Филаделфия\" се раздели с Джими Бътлър (отишъл в \"Маями хийт\") и ветерана Джей Джей Редик, но привлече разнообразен гард като Джош Ричардсън. \"Сиксърс\" ще разчитат много на Джоел Ембийд и Бен Симънс, а също така са и кандидати за най-добрата защита, добавяйки Тобайъс Харис и Ал Хорфърд. Освен с Хорфърд \"Бостън селтикс\" се раздели и с Кайри Ървинг, но в отбора дойдоха гардът Кемба Уокър и опитният център Енес Кантер. Най-активен на трансферния пазар на Изток беше \"Бруклин\", като \"мрежите\" взеха освен Ървинг и Дюрант още Деандре Джордан и Ториан Принс. Мисълта в отбора ще бъде насочена с година напред, когато ще може да се разчита на Дюрант, след като крилото дълго ще лекува контузия. Проблемите встрани от паркета Комисионерът на НБА  Адам Силвър заяви , че напрежението с Китай има огромни финансови последици за организацията. Според него лигата ще има \"драматични\" загуби в бъдеще заради обтегнатите отношения между двете страни. \"Усетих, че сме постигнали огромен напредък по отношение на изграждането на културен обмен с китайския народ. И отново съжалявам, че много от това беше загубено. Дори не съм сигурен как ще се развият нещата оттук нататък, но финансовите последици може да бъдат доста драматични\", каза Силвър.", "date": "2019.10.22", "title": "Новият сезон в НБА: звездни дуети и повече претенденти за титлата"}
{"url": "https://www.dnevnik.bg/bulgaria/2019/10/22/3980175_geshev_e_rabotil_poveche_kato_raionen_prokuror_a_kato/", "text": "Като прокурор в Софийската районна прокуратура (СРС) единственият кандидат за главен прокурор Иван Гешев е внесъл в съда 134 обвинителни акта от подготвените 233 за три години, а като обвинител в по-горната Софийска градска прокуратура - само 15 акта. Причината - че в градската прокуратура, където е разпределен през февруари 2014, му е възложено огромното дело КТБ. По това той бил изключен \"от случайно разпределение\", тоест не му се възлагали новообразувани преписки и дела заради огромната заетост със специалното дело КТБ, чиято тежест той бе сравнил с достигане с дизел до луната. Това описва Комисията по атестирането и конкурсите към Прокурорската колегия на ВСС в отговора си на въпросите на председателя на ВКС Лозан Панов за работата на Иван Гешев като прокурор. По внесените от Гешев обвинителни актове са осъдени с влязъл в сила съдебен акт 233-ма души, съобщава още комисията. Но добавя, че \"няма основание за разглеждане на актове на прокурор Гешев по същество, като изводите, залегнали в доклада, се базират на последната му атестация от 2014 г. с комплексна оценка \"много добра\", отразяваща резултатите от извършената проверка на прокурорската му дейност в периода от 22.07.2009 г. до 22.07.2013 г.\". През 2016 г. Гешев е командирован от главния прокурор в Специализираната прокуратура и става неин ръководител. Като такъв не е писал обвинителни актове. В началото на октомври Лозан Панов поиска допълнителна информация не само за количеството, а и за качеството на работата на Иван Гешев като прокурор. Тогава самият Гешев в познатия вече конфронтационен тон коментира, че председателят на ВКС имал фиксация в поста на главния прокурор.", "date": "2019.10.22", "title": "Гешев е работил повече като районен прокурор, а като градски - само по КТБ"}
{"url": "https://www.dnevnik.bg/politika/2019/10/22/3980198_sutrudnici_na_durjavna_sigurnost_sa_bili_137_kandidati/", "text": "Сътрудници на бившата Държавна сигурност са били общо 137 кандидати за кметове. Това се разбира от  решение  на Комисията по досиетата след проверка на 4422 участници в кампанията. Останалите 2390 кандидати са родени след 16 юли 1973 г. и не подлежат на проверка. Най-много от кандидатите, свързани с бившите служби, са на БСП, като сред тях са претендентите за кмет на Разград и Правец Денчо Бояджиев и Румен Гунински. Повечето са кандидати за малки кметства. От кандидатите на ГЕРБ с досие е кандидатът за нов мандат в Шумен Любомир Христов. Сътрудници на бившата Държавна сигурност има и сред кандидатите за районни кметове в София.", "date": "2019.10.22", "title": "Сътрудници на Държавна сигурност са били 137 кандидати за кметове"}
{"url": "https://www.dnevnik.bg/bulgaria/2019/10/22/3980163_reakcii_sled_doklada_upravliavashtite_obeshtavat_oshte/", "text": "Управляващите обещаха реформите и работата да продължат дори и без мониторинг от Европейската комисия. Левицата предупреди, че е рано за радост. Това бяха първите коментари на мнозинството и опозицията след  публикувания днес евродоклад за напредъка на България. \"Реформата е процес, който се прави за българските граждани и за съдебната система. Така че независимо има или няма механизъм за сътрудничество и проверка, реформите ще продължат\". Това заяви вицепремиерът, отговарящ за съдебната реформа, и външен министър Екатерина Захариева. Тя заедно с вътрешния министър Младен Маринов дадоха извънредна пресконференция, на която накратко коментираха излезлия доклад. И Маринов декларира, че независимо че още при предишни доклади е отпаднало наблюдението по отношение на противодействието на организираната престъпност и борбата с корупцията, България продължава \"да усъвършенства системата\". И това ще продължи. Двамата подчертаха още, че промените се правят в името на гражданите и обществото и ще продължат. Затова и още през септември правителството е гласувало създаването на постмониторингов съвет с участие на неправителствения сектор, представители на съдебната власт и други, отбеляза Захариева. Тя посочи, че мониторинговият механизъм е създаден с решение на Европейската комисия и той трябва да приключи с решение на комисията, но преди това, както е по договор за присъединяване, тя ще изпрати доклада за мнение на Съвета на ЕС и на Европейския парламент. \"Всички доклади досега са били изпращани на ЕП, за да може да вземе мнение. Досега такова мнение не е било взимано\", отбеляза още външният министър. Захариева не можа да каже дали ще има решение за край на мониторинга от този състав на еврокомисията или от следващия, тъй като на тази комисия й остава малко време до края на мандата. И двамата министри бяха видимо доволни от публикувания днес документ. \"Важно е, че за първи път ясно в своя доклад, а и експертите, работили по всички 18 доклада досега, ясно и категорично констатират изпълнение на ангажиментите по всички 6 показателя\", каза Захариева. БСП не се радва БСП не намира повод за радост или гордост, че ЕК препоръчва отпадането на този мониторингов механизъм над правосъдната система и вътрешния ред в България. Причината е, че препоръката съвсем не значи, че това е краят на мониторинга. Това се разбра от коментар на зам.-председателя на парламентарната група на социалистите Крум Зарков. Според него, тъй като тепърва трябва да се произнесат и Европейският парламент, и Европейският съвет, а някоя от държавите членки може да не споделя ентусиазма на комисията. \"Механизмът отдавна изчерпа своето ефикасно действие, той се превърна в \"политическа дъвка\" - вина за това има и Юнкер, който обеща механизмът да отпадне, като това направи въпроса политически, а не съотносим към обективни критерии\", каза още Зарков. Той обяви, че хората са добре запознати със състоянието на съдебната система и корупцията у нас, и призова всички да работят за преодоляването им. На друго мнение обаче е лидерът на Партията на европейските социалисти и евродепутат от БСП Сергей Станишев. Пред агенция \"Фокус\" той коментира, че докладът на Европейската комисия за България е добра новина за страната и че българските евродепутати от Групата на Прогресивния алианс на социалистите и демократите в ЕП винаги се е поддържала позицията, че мониторинговият механизъм трябва да отпадне и го отбелязва като успех. Станишев отбеляза като интересен факта, че за първи път в доклада на Европейската комисия се говори за свободата на словото. Според него, в доклада се казва, че България е изпълнила 17-те препоръки, посочени в предходния доклад на Комисията и нови няма. Той посочи още, че България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане.", "date": "2019.10.22", "title": "Реакции след доклада: Управляващите обещават още реформи, левицата не се радва"}
{"url": "https://www.dnevnik.bg/analizi/2019/10/22/3979014_mestniiat_vot_v_shumen_po-malko_izbirateli_poveche/", "text": "                         По-малко избиратели, повече кандидати за власт, сериозна кметска битка до последния момент и сигурен балотаж – така изглежда десетият по големина български град в навечерието на местния вот. На 27 октомври право на глас в Шумен имат 82 287 души. Жителите на общината по данни на ГРАО са 111 635, с близо 2000 по-малко от предходните избори. Въпреки топящите се избиратели, кандидатите за властта растат. За кметския пост в Шумен има цели 13 претенденти - с трима повече от 2015 г. , а кандидатите за 41-местния общински съвет са общо 386 – с около 15% повече в сравнение с предходните избори. За какво се борят те? Тази година община като 60 процента от него се осигуряват от държавната субсидия. В областния град има няколко големи производства, сред които се открояват комбинатът за алуминий \"Алкомет\" и трите завода на \"Фикосота холдинг\", а през последните години в Индустриалния парк на Шумен навлизат доста нови инвеститори. Тежкият проблем са ниските доходи – работните заплати тук остават значително под средните за страната (985 лв. брутна заплата в Шуменско през юни). Затова работа има, но няма работници. Младите и активни хора продължават да емигрират, бюджетните сектори остават сред най-големите работодатели в района, а общинската хазна гарантира оцеляването на редица местни дейности. Това прави разбираем високия интерес към местните избори в Шумен и значението да бъдеш политически представен в общинската власт. Сегашният кмет на Шумен  (ГЕРБ) се бори за втори мандат и според социологическите проучвания ще отиде на балотаж с кандидата на БСП  Христов (65) е областен координатор на ГЕРБ, бивш депутат в 42-то Народно събрание и в 43-то Народно събрание (2014–2015), бивш директор на МВР в Шумен, работил е в системата на МВР близо 20 години, а преди това е служил в армията. През 2009 г. Комисията по досиетата оповести принадлежността му към Държавна сигурност. Това не попречи през 2015 г. да бъде избран за кмет на балотаж с 64% от гласовете срещу кандидата на БСП. на европейските избори през май левицата загуби изборите само със 118 гласа от ГЕРБ, а сега се надява да направи пробив. Кандидатът на БСП Венцислав Венков (62) е представител на гражданската квота, но свързан с левицата. Започнал е кариерата си като активист на бившия комсомол, после над 20 години е работил като журналист във в. \"24 часа\", водил е популярни предавания в регионални телевизии. Бил е областен управител на Шумен (2013-2014), а през последните години е изпълнителен директор на Българо-турската търговско индустриална камара и общински съветник. Още един кандидат се включва с очаквания за добро представяне –   (48), досега председател на една от десните групи в местния парламент. Работи в неправителствения сектор, създател и активист на скаутски клуб. През изминалия мандат той беше един от най-острите критици на кмета, което му спечели популярност сред гражданите. Сега е кандидат за кмет и водач на листата на местна коалиция Движение България на гражданите/БНД, ЕНП, ССД, Глас народен, НДСВ. Традиционната десница \"Демократична България\" издига в Шумен надпартийна кандидатура – адвокат  , бивш общински съветник от движение \"Гергьовден\", уважаван юрист. На предходните местни избори десните партии от Реформаторския блок спечелиха 15% от гласовете в Шумен и станаха третата политическа сила със 7 места в общинския съвет. Движението за права и свободи (ДПС), в областния град. През 2015 г. ДПС получи 9,9 % (3522 гласа), но на европейските избори тази година показа доста по-слаб резултат. Сега обаче движението ще се бори да увеличи присъствието си в местната власт и да стане незаобиколим фактор при вземането на управленски решения. Тази задача беше поставена от председателя на ДПС Мустафа Карайдайъ при посещението му в града. За да мобилизира избирателите си, партията издигна в Шумен кметската кандидатура на бившия депутат  , а специално за кампанията тук беше изпратен Христо Бисеров. В надпреварата за Шумен се включи и бившият кмет от БСП  , управлявал два мандата до 2015 г. Той се регистрира като представител на партия \"Български социалдемократи\" и беше изключен от БСП. ВМРО издига за кмет  , историк, преподавател в Шуменския университет. Той е и водач на листата за общински съветници. \"Атака\" участва с местния си координатор  , бивш военен, общински съветник. НФСБ издигна кандидатурата на шуменския си председател  , общински съветник. Коалиция \"Ние, гражданите\" издига за кмет бившия началник на шуменския гарнизон  . На предходните избори той беше кандидат на ВМРО от гражданската квота и спечели две места в общинския съвет. Местната коалиция АБВ /СДП участва в изборите с общинския лидер на АБВ и досегашен общински съветник  , бивш началник на служба БОП в шуменската полиция Кандидати за кмет са и  , издигнат от ПП \"Воля\" и   от ПП \"МИР\". И лявото, и дясното, и т.нар. патриотично пространство в Шумен са разцепени. Това предопределя един фрагментиран общински съвет, в който вероятно ще се търсят тематични мнозинства. Вдясно за гласовете на симпатизантите се борят и \"Демократична България\", коалицията около ДБГ и ГЕРБ. Левицата се цепи, Патриотите също не са единни – всяка от партиите участва в изборите със собствена листа. Раздробяването на дясното и на лявото пространство предвещава пъстър общински съвет, в който трудно ще се постигне трайно мнозинство, а това ще повиши тежестта на ДПС, които ще получат много по-голяма роля при вземането на управленски решения. Това е прогнозата на политолога Валентин Захариев, бивш директор на Телевизия Шумен и водещ на политическо предаване. Той коментира, че БСП има шанс да спечели в Шумен, ако на балотажа успее да обедини недоволството на гражданите от 4-годишното управление на ГЕРБ. Шумен има няколко сериозни проблема, но безспорно най-драстичен е с водата – тъй като градът няма пречиствателна станция. Шумен, Търговище и Велики Преслав черпят вода от язовир \"Тича\", който е със статут на водоем за поливни цели и няма санитарно-охранителна зона. Години наред жителите си купуват минерална вода за пиене. Градът има сериозен проблем и с екологията – през зимата е в топ 5 на градовете с най-мръсен въздух и затова получи правото да кандидатства по европрограми за екологичен транспорт. Но отпадна от класацията, тъй като няма собствена общинска транспортна фирма. Така загуби 12 млн. лв. за електрически автобуси, които не само щяха да решат част от екологичния проблем, но и щяха да облекчат транспорта, който в момента е изцяло в ръцете на частна фирма и предизвиква масово недоволство заради недостатъчните и стари автобуси. Тези проблеми, заедно с ниските доходи и топящото се население, сериозно подкопават доверието в ГЕРБ, защото партията и на предходните избори обещаваше пречиствателна станция за питейна вода, справяне с проблема с мръсния въздух и по-висок стандарт, напомня Валентин Захариев. Но предупреждава, че не е ясно дали това недоволство ще успее да обедини протестните гласове при балотаж между ГЕРБ и БСП. Управляващите ще мобилизират целия си административен и корпоративен вот, защото за тях това е изключително важна битка. Политологът прогнозира, че част от гласовете на ГЕРБ сега ще отидат при \"Демократична България\". Всичко зависи от изборната активност, тя е определящ фактор за това кои партии ще отидат на балотаж и колко общински съветници ще имат в следващия местен парламент. На предходните местни избори активността в Шумен беше под 50%. Освен Любомир Христов в Шумен, това са  във Велики Преслав,   в Каспичан,  в Каолиново,   в Смядово,  във Върбица,   в Никола Козлево,   във Венец и   в Хитрино. На избори тръгват и петима бивши кметове. До 2015 г. половината от 10-те общини в Шуменска област бяха традиционна крепост на ДПС, но на предходните избори ГЕРБ направи пробив и спечели в един от бастионите – Никола Козлево. Досега ГЕРБ имаше кметове в 5 общини - Шумен, Нови пазар, Никола Козлево, Смядово и Каспичан. ДПС започна мандата с кметове в 4 общини – Венец, Каолиново, Върбица и Хитрино, а БСП имаше само един общински кмет във Велики Преслав. ДПС има сериозен проблем в Хитрино, където се изправя срещу досегашния кмет и бивш областен лидер на движението  . На тези избори той участва като кандидат на партия ДОСТ. които масово емигрират, като засили влиянието си сред ромите. Прогнозите обаче са, че няма да успее да си върне нито Никола Козлево, нито Хитрино. В най-добрия случай Движението ще си запазяи Каолиново, Върбица и Венец, макар че във Венец ситуацията също е сложна. Там до последно се конкурираха две силни кандидатури, а при посещението си там лидерът Мустафа Карадайъ зае страната на единия, който е традиционно силен в района. ДПС имат проблеми и в община Велики Преслав, защото там по селата има силни структури на партия ДОСТ, която се бори за същите гласове и на предходните избори на места беше първа политическа сила. ГЕРБ също ще има проблеми в общините, тъй като смени двама от досегашните си кметове – в Нови пазар и в Каспичан. След два мандата начело на община Каспичан, досегашният кмет на ГЕРБ   не получи подкрепа за следващ мандат и участва като независима. Управляващите издигнаха кандидатурата на помощник-нотариус  , която е получила най-много гласове от общинската конференция на ГЕРБ. ГЕРБ смени и кмета си в Нови пазар, където до последния момент се очакваше Ивайло Камаджиев да бъде издигнат за втори мандат. Местната структура обаче подкрепи общинския председател на партията  Най-безспорна е победата на ГЕРБ в Смядово, където управляващите участват с досегашния кмет Иванка Петрова и в община Никола Козлево, където отново издигат кандидатурата на Ешреф Реджеб. Последният беше проверен от прокуратурата във връзка с разследване на Нова тв през 2016 г., че общински служители работят в магазин а на семейството му. През 2018 г. прокуратурата прекрати разследването за престъпление по служба с мотива, че не са открити пропуски в работата на служители от общината.", "date": "2019.10.22", "title": "Местният вот в Шумен: По-малко избиратели, повече кандидати за власт"}
{"url": "https://www.dnevnik.bg/analizi/2019/10/22/3979640_mandatut_na_cacarov_delata_sreshtu_gerb_koito_ne/", "text": "                         Сотир Цацаров беше избран от Висшия съдебен съвет (ВСС) на 20 декември 2012 г. Преди това той нееднократно получаваше суперлативи от тогавашния премиер първи мандат Бойко Борисов и силовия му заместник Цветан Цветанов. \"Той е най-добрият окръжен съдия, с когото съм работил като главен секретар на МВР\", заяви министър-председателят веднага след номинирането на Цацаров. Цветанов също не закъсня, определяйки го като \"стабилен съдия\". Благоразположението по висшите етажи в ГЕРБ към новоизбрания тогава главен прокурор беше потвърдено и с указа за назначаването му, издаден от президента Росен Плевнелиев по-малко от 12 часа след гласуването във ВСС. При клетвата си на 10 януари 2013 г. Цацаров декларира пред препълнената зала \"Тържествена\" в Съдебната палата, че \"безусловно\" няма да се поддава на политически натиск и ще бъде \"гарант за справедливост\". По-малко от месец след встъпването си в длъжност, главният прокурор се изправи пред първия си тест, при който обещанията му бяха разклатени. Цацаров категорично отказа прокуратурата да се занимава с т. нар. разработка \"Буда\", на която сайтът \"Биволъ\" отдели серия публикации. Те отразяваха миналото на Бойко Борисов като сътрудник на ЦСБОП, представляващ \"оперативен интерес\" за службата през 90-те години. Последва обаче оставката на първия кабинет на ГЕРБ, след която прокуратурата се активизира именно срещу върховете в доскорошната управляваща партия. Възобновени бяха проверките по емблематичните случаи \"Ало, Ваньо\" и \"Чакъра\". И по двата основна мишена бе Борисов. В първия – заради записа, в който нареждаше на покойния шеф на митниците Ваньо Танов да спре проверка в пивоварна, а във втория – заради ръководената от него акция по залавянето на Тодор Димов-Чакъра, който през 2003 г. беше обстрелян с гранатомети и загина. Междувременно облаците над ГЕРБ се сгъстяваха. Бившият вътрешен министър Цветанов стана обект на проверка по сигнал на Сергей Станишев за незаконно подслушване, която по-късно прерасна в три съдебни дела срещу него. Разследвани се оказаха още доскорошният му земеделски колега Мирослав Найденов и бившият депутат от Етрополе Емил Димитров. Започна и проверка срещу бившата председателка на правната комисия в парламента Искра Фидосова и това, в крайна сметка, я принуди да се оттегли от политиката. \"Не съм виждал толкова бърза прокуратура и в мечтите си\", коментира тогава Борисов, без да знае, че предстоят още изненади. На 11 май 2013 г. в деня за размисъл преди тогавашните предсрочни парламентарни избори, прокуратурата влезе в печатницата \"Мултипринт\", където се изработваха бюлетините за вота. И обяви, че разследва престъпление срещу политическите права на гражданите. Съобщението ѝ бе допълнено от преки включвания на тогавашния директор на контролираната от КТБ телевизия ТВ7 Николай Бареков, в които той съобщаваше за пресечена \"изборна манипулация\". На изборите ГЕРБ не успя да спечели мнозинство и БСП и ДПС съставиха кабинета \"Орешарски\". \"Не искам да чувам думата прокуратура\", каза седмица след вота Борисов. Цацаров пък му отговори недвусмислено - образувани бяха две дела за полетите на правителствения \"Авиоотряд 28\" по времето на Борисов. Така се стигна до ареста на председателя на закритата впоследствие комисия за противодействие на конфликта на интереси Филип Златанов. Ръководството на прокуратурата даде зрелищна пресконференция, на която прожектира подбрани извадки от тефтер на задържания, от които се разбираше, че той е получавал нареждания \"кого да удари и кого да оправи\". Схемата на влияние в работата на комисията беше онагледена със следната формула: \"ИФ→ЦЦ→ББ\". Прокуратурата обаче пропусна да покаже други инициали от тефтера на Златанов – \"ДП\" например. Това \"ДП\" породи въпроси на много наблюдатели, заинтригувани дали не крият името на Делян Пеевски, но инициалите по-късно се оказаха поправени незнайно от кого на \"10\". Така изглеждаше първата година от мандата на Цацаров – акции, обвинения, пресконференции – и все насочени срещу ГЕРБ. Какво обаче се случи с всички тези шумно образувани дела? Приключиха далеч по-тихо. Делото срещу Мирослав Найденов беше прекратено без да бъдат обявени мотиви. Същото се случи и с проверката срещу Искра Фидосова. Двамата обаче бяха безвъзвратно извадени от политиката. Емил Димитров също напусна ГЕРБ и за делото му повече не се чу. Проверките по \"Ало, Ваньо\" и \"Чакъра\" бяха прекратени през 2014 г. без никакви публични обяснения. Така единственият ефект от възобновяването им бе, че Борисов няколко пъти беше сниман от медиите да отива на разпит. Делата за полетите на \"Авиоотряд 28\" също не стигнаха до съда, а очакванията, че лидерът на ГЕРБ ще бъде обвинен, бяха заменени от парламентарно проучване, фокусирало се във въпроси като това колко са стрували ядките на борда на правителствения самолет. Трите дела срещу Цветанов приключиха с три оправдателни присъди като се оказа, че основният процес – за мобилното подслушане в МВР, всъщност изначално е бил миниран от формулировката на обвинението и поправките в Наказателния кодекс, приети междувременно от БСП и ДПС. Аферата \"Костинброд\" \"спихна като суфле\" (по думите на служебния премиер Марин Райков) от \"изборна манипулация\" до длъжностно престъпление на главния секретар на Министерския съвет Росен Желязков. Той бе напълно оправдан на първа инстанция, а прокуратурата реши изобщо да не протестира решението и то влезе в сила. Подобна бе съдбата и на случая с Филип Златанов, който поне бе осъден условно за това, че е скрил преписка срещу президента Росен Плевнелиев и решение по проверка срещу бившата съветничка на държавния глава Димана Ранкова. Съмненията за търговия с влияние бяха отделени в отделно разследване, което напълно замря, след като столичното следствие успя да загуби основното доказателство – тефтера на Златанов. Междувременно ГЕРБ вече беше отново на власт в коалиция с Реформаторския блок. В този мандат подчинените на Сотир Цацаров бяха се фокусирали единствено върху коалиционните партньори на Борисов. Обвинения получиха военният министър Николай Ненчев, колегата му от външно министерство Даниел Митов и заместникът му Христо Ангеличин. Към тази група дела беше прибавено делото срещу Симеон Дянков, Трайчо Трайков и Иво Прокопиев за \"ЕВН\". Към днешна дата няма нито един окончателно осъден по тези казуси. Осъдени представители на висшето ръководство на ГЕРБ няма и в настоящия, трети премиерски мандат на Борисов. В този период прокуратурата се отчете само с едно дело, свързано с правителствен кадър – прекратяването на разследването на катастрофата с моторна шейна, при която загина синът на бившия транспортен министър Ивайло Московски.", "date": "2019.10.22", "title": "Мандатът на Цацаров. Делата срещу ГЕРБ, които не стигнаха доникъде"}
{"url": "https://www.dnevnik.bg/evropa/2019/10/22/3979521_dokladite_za_bulgariia_i_rumuniia_dnes_moje_da_budat/", "text": "Европейската комисия ще представи днес, два дена преди избора на нов главен прокурор, докладите си по Механизма за сътрудничество и проверка за България и Румъния. Макар да се очаква те да са последните от този тип за двете държави, това няма да значи край на наблюдението върху върховенството на закона и свободата на медиите. Както и да го представят управляващите като победа, Еврокомисията на Урсула фон дер Лайен скоро ще обяви началото на нов годишен преглед, но за всички страни от съюза. В новия механизъм България дори може изглежда по-зле - защото вече няма да се правят оценки според европейски документи и смекчавани под натиск от София заключения, а ще има единни критерии за 27-те, по които ще се вижда колко се изостава от Германия, Холандия или Швеция или е по-добре от Унгария, Полша и Румъния. Последиците също се очертават като доста по-сериозни - досега мониторингът продължаваше само със словесни и писмени критики и забележки, а новият механизъм, очакван не по-късно от първите месеци на 2020 г. почти сигурно ще е обвързан със спиране на евросредства при нарушения, които в някои случаи в България са се превърнали в рецидив и дори се влошават. Ако досега мониторингът е бил само по оста София-Брюксел, то изработването и строгостта на прилагането на новия механизъм ще са зависими от процеси, случващи се в Будапеща, Варшава, Букурещ, Рим... Механизмът за наблюдение няма да бъде вдигнат, а ще е разширен Ако видим \"сваляне\" на МСП, то това няма да означава, че България е решила проблемите с върховенството на закона, нито, че Брюксел възнамерява да си затваря очите за тях,  коментира пред \"Дойче веле\"  Весела Чернева, директор на българския офис на Европейския съвет за външна политика (ЕСВП). Чернева също отбеляза, че сегашният механизъм ще бъде преработен в друг, свързан с бюджета на ЕС, който до няколко месеца ще бъде представен от новата Европейска комисия. Този нов механизъм ще направи косвена връзка с Копенхагенските критерии (критериите, на които трябва да отговаря всяка страна, кандидат за ЕС - б.а.). Това означава, че в случаи на нарушения на свободата на медиите, на независимостта на съдебната власт ще бъдат намалявани европейски средства за отделни страни членки, обясни Весела Чернева. \"Ситуацията в Полша и Унгария и особено авторитаризмът на Орбан доведе до желанието да се разшири механизмът, а не да бъде вдигнат\", посочи директорът на EСВП. Вариантът със спиране на евросредства би подействал като значително по-ефективна мярка при нарушения на върховенството на закона, в т.ч. при потъпкване на свободата на словото, отколкото годишните доклади по МСП.      Още два фактора Има и още поне два важни фактора в полза на нов и по-строг механизъм. Първият е свързан с навлизащите във финална фаза преговори за Многогодишната финансова рамка, по-известна в медиите като бюджета на ЕС за периода 2021-2027 г. Целта на лидерите на страните членки е до края на 2019 г. да има споразумение, след което то да продължи с процедури през Европейския парламент, за да е готово да прилагане след края на 2020 г. Но точно в този момент Берлин обяви, че иска намаляване на германската вноска и преразпределяне на тежестта, особено след оттеглянето на голям вносител като Великобритания. На подобна позиция са и други западноевропейски столици, докато източноевропейците са на обратното мнение. Не е изключено компромис, в който еврофондовете не се намаляват чувствително, но се следи да се изразходват по-ефективно (особено в известни с корупцията си страни от ЕС), включително като достъпът до тях се постави под условие за върховенство на закона и свободни и разследващи медии. Вторият засяга икономически интереси на единния пазар. Расте натискът от големи външни икономики за по-облекчен достъп до 500-те милиона клиенти в ЕС и управляващите в някои държави - особено в Централна Европа - едва прикриват, че играят или са готови да играят ролята на лобист на такива икономики в институциите на ЕС. Без вътрешния контрол на свободни медии и функциониращи правораздавателна и партийна системи - което има за цел да охранява \"отвън\" един бъдещ механизъм на ЕС с цената и на спиране на средства - такива страни заплашат да взривят единството на съюза в търговските преговори. Какво каза Брюксел миналата година? В доклада от миналата година Еврокомисията бе посочила, че преди края на мандата си (който трябваше да настъпи на 1 ноември, но се очаква да бъде отложен  с около месец ) ще направи поредната оценка. С това ЕК изразяваше очакване процесът на наблюдение да приключи. Вчера обаче говорител на Еврокомисията не пожела да отговори на въпрос дали това ще бъде последният доклад за България. Министърът на правосъдието Данаил Кирилов по-рано заяви, че ще се оттегли, ако тази година наблюдението над България не отпадне. Според доклада от миналата година България се е справила с препоръките за организираната престъпност, гарантирането на независимостта на съдебната власт, както и законодателната си дейност. Същевременно страната трябва да продължи съдебната реформа, борбата с корупция по високите етажи на власт и в по-общ план, включително на местно равнище и по границите. От доклада се разбра, че три от шестте показателя, по които Европейската комисия наблюдава България в хода на Механизма за сътрудничество и проверка, са временно прекратени като изпълнени. \"Комисията ще продължи да наблюдава и следи отблизо напредъка и възнамерява да направи отново оценка на постигнатия напредък преди края на настоящия си мандат. Комисията очаква, че с това процесът на МСП за България ще бъде приключен. В съответствие с тази цел комисията приканва България да следва настоящата положителна тенденция в посока на изпълнение на всички оставащи препоръки\", се казваше в евродоклада. Една от неизпълнените препоръки остана тази за отчетността на главния прокурор. \"При зачитане на презумпцията за невиновност главният прокурор следва да докладва за разследванията и за повдигнатите обвинения\", се посочваше в доклада.      В един от показателите, който е временно прекратен, се казваше, че чувствителен въпрос, по който обсъжданията все още не са довели до заключение, е този за подвеждане под отговорност на хора, заемащи най-висшите магистратски длъжности, в това число на главен прокурор, в случай на сериозни твърдения за неправомерни или престъпни действия. Отбелязваше се и значителното влошаване през последните години на медийната среда в България, което рискува да ограничи достъпа на обществото до информация и може да има отрицателно въздействие върху независимостта на правораздавателната система чрез атаки в някои медии срещу конкретни съдии. Какво още се казва в миналогодишния доклад четете  тук  и  тук . Наблюдение за всички На фона на множащите се критики, че механизмът е дискриминационен и неефективен, комисията на Жан-Клод Юнкер реши да създаде  цикъл за преглед на принципите на правовата държава , включващ годишен доклад за върховенството на закона, който да обхваща всички държави членки на ЕС. Тази допълнителна система цели да спомогне за ранно откриване на възникващи проблеми в областта на върховенството на закона, където и да се появят. Обявявайки намеренията си през лятото , Еврокомисията предупреди, че ще продължи да използва в пълна степен своите правомощия за правоприлагане, ако мерките за ранно откриване и предотвратяване не са ефективни. Тя ще предприеме стратегически подход към производствата за установяване на нарушение, като завежда дела пред Съда на Европейския съюз. Предложеният за комисар по правосъдието Дидие Рейндерс обеща по време на изслушването си в Европейския парламент, че този механизъм ще заработи догодина.", "date": "2019.10.22", "title": "След \"последния доклад\" за България се задава механизъм за спиране на евросредства"}
{"url": "https://www.dnevnik.bg/analizi/2019/10/22/3978606_gerb_se_zakotvi_na_kmetskiia_stol_v_burgas/", "text": "                         Деветима кандидати – адвокати, бизнесмени, ИТ специалист и лекар, ще конкурират кмета на Бургас  от ГЕРБ на местните избори. През 2015 г. зам.-председателят на ГЕРБ спечели вота с 84% и изкара трети мандат. Очакванията са, че този път подкрепата няма да е толкова висока, но едва ли ще се стигне до балотаж. Прогнозите са, че Николов ще спечели още на първия тур в морския град. Като най-сериозни негови конкуренти се очертават   (\"Движение България на гражданите\"), депутатът   (БСП) и ИТ специалистът   (\"Средна европейска класа\"). Другите кандидати са   (НФСБ), адвокатите  (\"Демократична България\") и   (АБВ),   (\"Възраждане\"), братята  (ПП \"СВОБОДА\") и  (\"Български социалдемократи\"). Повечето от тях вече имат натрупан опит в местната власт. които ще влязат в новия местен парламент. На предишните избори ГЕРБ спечели 29 мандата. Очаква се тази година броят им да е по-малък. Подобна тенденция е вероятна и при представителите на БСП. Най-активни в представянето на кандидатите си за общински съветници са конкурентите на ГЕРБ и БСП – \"Движение България на гражданите\" и \"Средна европейска класа\". От двете партии посочват, че са заложили на млади хора, специалисти в сферите, в които работят. Те обаче не са толкова разпознаваеми за бургазлии. Част от кандидатите на \"Средна европейска класа\" са живели дълго време в чужбина и искат да пренесат опита си от там на местно ниво. В листата има журналисти, предприемачи, ИТ специалисти, учители, собственик на салон за красота. Кандидатите на \"Движение България на гражданите\" са предимно млади хора, учили в Бургас. Сред тях има балерина, бивш участник в телевизионно кулинарно предаване, лекар, фитнес инструктор, администратор на една от най-големите социални групи във \"Фейсбук\". Това, което посочват като цели за развитието на града, обаче звучи твърде общо. Интересно е, че досегашните общински съветници от ГЕРБ са изместени по-назад в листата. На челните позиции е досегашният зам.-областен управител на Бургас   и зам.-ректорът по международно сътрудничество в Университета \"Проф.д-р Асен Златаров\" –  . В листата отново присъстват председателят на ВМРО – Бургас   и началникът на Регионалното управление на образованието  . Сред кандидатите има икономисти, актьор, лекари, акушерка, юристи, архитекти. Новият стар кмет има да решава нерешени в собствените му мандати проблеми – От години в бургаската екоинспекция постъпват сигнали за неприятни задушливи миризми, които хората наподобяват на нефтени продукти. Проверки се правят, но всеки път констатират едно и също – \"няма превишение на нормите, вероятната причина са старите нефтени утйници\". Мобилната лаборатория на общината не показва по-различни данни. Поради тази причина в края на миналата година част от общинските съветници, опозиция в местния парламент, внесоха докладна записка за провеждане на референдум за чистота на въздуха в Бургас и какви мерки трябва да се предприемат. В мотивите беше посочено, че досегашните мобилни лаборатории не измерват всички възможни показатели. Единият от въпросите беше свързан и със сключването на договор с независима международна организация, която да извърши мониторинг на въздуха. В крайна сметка предложението отпадна от дневния ред на заседанието на общинския съвет след политически трик – двама от подкрепилите я с подписите си общински съветници ги оттеглиха в последния момент. Мнозинството от ГЕРБ и общинските съветници от БСП също нямаше да подкрепят докладната записка, защото посочиха, че вместо да се дават хиляди левове за провеждане на референдум, с въпроси, за които е ясно, че повечето бургазлии биха подкрепили, по-добре да се предприемат конкретни мерки. Кметът Димитър Николов излезе с позиция, че подкрепя инициативата за референдума и дори включи още няколко предложения.      През март беше публикувана Покана за пазарни консултации, за да се установи колко ще струва изследването на качеството на въздуха от независима мобилна лаборатория. и те отхвърлиха идеята. През май общинската администрация се ангажира да търси друг източник на финансиране. Решение на проблема все още не е намерено, а поне два пъти месечно Бургас замирисва неприятно в нощните часове. Друг голям проблем на града е презастрояването. През действащия общински съвет много от докладните записки за подробните устройствени планове на Бургас минаваха без обсъждане. Дори и на комисиите към местния парламент голяма част от съветниците не се интересуваха какви конкретни промени ще се случват с градоустройството, а комбинираха точките в едно гласуване. Но проблемът не е от вчера. Той може да се види с пълна сила в жк \"Възраждане\" в централната градска част. Отстоянието от сградите е малко, а паркирането невъзможно. В жк \"Лазур\", в близост до Морската градина, картината не е по-различна. През август след продължително дело Бургаският административен съд се произнесе в полза на инвеститорите, които искат да строят в района на \"Пиргос\". Един от тях е и общинският съветник Бенчо Бенчев. В момента той е с повдигнато обвинение за това, че в края на миналата година в Гърция и Турция е помогнал на Димитър Желязков да избегне наказателно преследане и го е транспортирал с лек автомобил от Солун през границата до Истанбул. Това обаче не е пречка Бенчев отново да се канидидатира за общински съветник. Делото \"Пиргос\" се води от 3 години. Хората, живеещи в блоковете 16, 18 и 19 в комплекс \"Лазур\", обжалват изменението на Подробния устройствен план, приет от общината. Те посочват, че в него има допуснати много нарушения. Притесненията им са, че около тях ще изникне В плана на инвеститорите се посочва, че те искат да изградят на съответните терени сгради с височина до 10 метра. Проблемът е обаче, че изменението на плана позволява на тези места да има високо строителство. Това дава възможност на инвеститорите впоследствие да променят намерението си и в имотите им да бъде изграден дори и небостъргач, а намиращите се в близост сгради са на 6 и на 8 етажа. Според плана се предвижда и изграждането на паркинг на няколко етажа, както и нова улица, която да преминава точно пред съществуващите блокове. Освен, че средата няма да е особено приятна за живеене, заради непрекъснатото движение, там ще бъдат отсечени и много дървета. Живеещите там са решени да продължат битката си и във Върховния административен съд. Случаят не е единичен. Подобен беше и казусът с модерната 17-етажна \"зелена сграда\", която беше построена в близост до експозиционния център \"Флора\" и Морската градина ( на няколко метра от \"Пиргос\"). Бургаският административен съд обяви издадено строително разрешение за блока за нищожно. В своя позиция от фирмата инвеститор бяха категорични, че няма акт на административен орган, който да им указва да спрат със строителните дейности. Делата за това дали има допусни нарушения при изготвянето на ПУП продължават, но в сградата вече живеят хора, има и функциониращ ресторант. Бюджет '2019 e над 250 млн лв., като 40 % от капиталовата програма са средствата за инвестиции в образованието. През последните години обновени и ремонтирани много учебни заведения. Създадоха се и нови. Те получават добро средно образование в Бургас, след което напускат града и не се завръщат. Част от причините за това е липсата на устойчива икономическа среда и ниските доходи. Бяха обособени няколко терена под формата на индустриални зони. От местната администрация често съобщават колко нови големи инвеститори ще развиват бизнес в Бургас. За обикновения бургазлия това звучи като нещо твърде неясно в бъдещето. В региона основен поминък продължава да е туризмът. Каква промяна се очаква в общините в област Бургас? От общо 13 общини 8 бяха спечелени от ГЕРБ през 2015 г. Възможни промени тази година се очакват в Созопол, Несебър и Карнобат. В Сунгурларе със сигурност ще има нов кмет, тъй като досегашният Васил Панделиев не се е кандидатирал. Очаква се битката там да е между  (ДПС) и  (ГЕРБ). Досегашният дългогодишен кмет   този път се е канидидатирал за общински съветник от листата на СДС. През април той беше отстранен от кметското място заради обвинение за присвояване на общински средства. Последната партия, на която Панайот Рейзи беше член и общински председател, беше ГЕРБ. След среща с премиера Бойко Борисов по повод обвиненията срещу него като тогавашен кмет, той напусна председателското място, а впоследствие и самата партия. През годините е подкрепян от \"Гергьовден\", ССД, социалдемократи и др. Рейзи обаче посочва, че ще подкрепи кандидата за кмет от листата на ГЕРБ  , която до този момент беше председател на общинския съвет в морския град. Основният й опонент там се очертава да е   от БСП. Гласове от управляващата партия, обаче, ще дръпне  , който не остана доволен, че не го подкрепиха за кандидатура от ГЕРБ, напусна партията и се явява като кандидат на партия \"МИР\". Оспорвана ще е и битката за Карнобат. Дългогодишният кмет   излиза за нов мандат, като независим. ГЕРБ отново ще заложат на досегашния зам.-областен управител  . За втори път ще се включи в надпреварата и депутатът . Възможно е ситуацията с ареста на бизнесмена Миньо Стайков да окаже влияние на вота. Три са кандидатурите за кмет в Несебър – издигнатият от Инициативен комитет ,   от ГЕРБ и   от \"Подем\". Основната борба ще е между първите двама. Терзиев ще бъде подкрепен и от партията на братя Диневи \"Море\".", "date": "2019.10.22", "title": "ГЕРБ се закотви на кметския стол в Бургас"}
{"url": "https://www.dnevnik.bg/sviat/2019/10/22/3979524_kakvoto_i_da_reshat_dnes_erdogan_i_putin_siriia_ne_e/", "text": "Американският вицепрезидент Майк Пенс договори с турския президент Реджеп Тайип Ердоган  прекратяване на огъня  в новата операция на Анкара срещу доминираните от кюрдски бунтовници Сирийски демократични сили (SDF) миналата седмица. Затишието със срок 120 часа, обвързано с изтегляне на бойците от границата, обаче изтича днес, когато по стечение на обстоятелствата Ердоган ще е в Русия за среща с колегата си Владимир Путин, чиято роля в Сирия само се засили от офанзивата. Ердоган отива в Сочи след началото на операция, с която разчиташе да укрепи сигурността на Турция, като  изгони  смятани от Анкара за терористи Сили за защита на народа (YPG) от пограничните райони, да набере вътрешнополитическа подкрепа и да върне бежанци, но и на още нещо. \"Ердоган иска да има по-голям отпечатък в Сирия – повече територия – за да има и по-голяма тежест в преговорите,\" смята Сонер Джагаптай, който ръководи програмата за изследване на Турция от Вашингтонския институт за близкоизточна политика. Турция разчиташе и на много други неща – че може да има постоянен съюзник в лицето на Вашингтон или че Русия няма да пречи на операциите ѝ в Сирия (така беше, след като Ердоган се извини на Путин за руския изтребител през 2016 г., но  операция \"Извор на мира\" промени това ). Вместо това, каквото и да стане с военната операция, връзките със САЩ и срещата с Путин, Ердоган получи на границата една не непременно приятна гледка: северна Сирия изглежда различно. Край на относителното затишие на север  В Сочи Путин и Ердоган вероятно ще трябва да разговарят как би продължила турската операция, ако кюрдските бойци не се изтеглят от територията на 30 км от границата със Сирия (каквото бе условието на 120-часовата пауза). В събота Ердоган заплаши SDF, че ако не се изтеглят, Турция ще продължи, откъдето спря, за да \"размаже главите на терористите\". Това се случи, докато двете страни се обвиняваха в нарушаване на договорената сделка за прекратяване на огъня. Избягалите от домовете си според ООН може да са до 200 хил., според неправителствени организации – над 300 хил. Поне източно от река Ефрат (както и в град Манбидж недалеч от западния ѝ бряг) имаше относително спокойствие след успехите на коалицията на САЩ и SDF срещу \"Ислямска държава\". Това не можеше да се каже за някои райони на изток близо до зоната ѝ на контрол, например около Дейр аз Зор, където в началото на миналата година имаше  сблъсъци с участието на руски наемници , а в самия град преди две влязоха сили на президента Башар ал Асад. Същевременно близо една трета от територията на страната не бе под контрола на Асад именно заради коалицията.. Сега Ердоган планира да разсели до 2 млн. сирийци в \"безопасната зона\", която по план трябва да се създаде да навлезе до 30 км в сирийска територия. Неотдавна смелото му въображение обрисува и възможност  броят на бежанците да достигне 3 млн. , ако има начин зоната да се разшири до град Ракка. Тези планове обаче безпокоят критичните към операцията. Населението на север е разнородно – араби, кюрди, туркмени, асирийци – и прииждането на стотици хиляди души, които да живеят в района, според някои създава възможности за етническо прочистване на кюрдите или други поводи за размирици и насилие. Какво ще стане с избягалите – били те разселени заради конфликта или заради евентуално напрежение при \"завръщането\" на бежанци? Те  имат малко възможности  да отидат където и да било. Обстрелвани от турската армия и бойци, те би трябвало да се насочат на юг, но Идлиб е територия на (малко коментирани заради турската операция) сражения на режима, руски и ирански сили срещу бунтовници, а лагерите за вътрешно разселени са препълнени. \"Ислямска държава\" все още действа в региона и това създава за тях допълнителна несигурност. Пътят на север няма да донесе успех – Турция ограничи достъпа на бягащи, след като присъствието на 3.6 млн. сирийци в страната породи вътрешнополитическо напрежение и даде повод за последната операция. И за бягство в Европа би им била нужна турската територия, а някои експерти не вярват в заплахата, за която говори Ердоган на европейските лидери. Той \"много пъти е отправял \"мигрантска\" заплаха в миналото. Няма вероятност да рискува още една криза с ЕС,\" каза за \"Дневник\" ген. (о.з.) Халдун Солмазтюрк, който днес оглавява гражданската платформа за дебати Incek Debates и изследователската организация 21st Century Turkey Institute. Въпросът, който си задава Западът - дали Турция ще опита да навлезе още по-дълбоко от 30 км - е важен и защото някои от лагерите,  където са задържани бойци на \"Ислямска държава\"  (досега охранявани от кюрдите) и близките им, са далеч от границата. А САЩ обявиха, че Анкара ще поеме грижата за тях след изтеглянето на SDF. Ако операцията остане с ограничен обхват, какъвто искат всички (освен Турция), кой ще попречи на бягството им, от което страни като Франция се опасяват и за което Париж твърди, че  прави възраждането на \"Ислямска държава\" неизбежно ? Когато каляската стане тиква Докато Пенс и Ердоган договаряха прекратяването на огъня (наричано от Анкара \"пауза\") в Сирия, в друго помещение – но в същия дворец – турският заместник-външен министър Седат Йонал говореше за кризата с немалка делегация. Там бяха руският му колега Сергей Вершинин, специалният представител за Сирия Александър Лаврентиев и служители на министерството на отбраната в Москва. Там бе и говорителят на Ердоган Ибрахим Калън. Ден по-късно сириски медии писаха, че Лаврентиев е посетил и Дамаск за среща с Асад. Според Максим Сучков от Руския съвет за международни отношениия от събитията от последните дни следват  няколко основни руски цели . Москва, изглежда, е склонна да остави Техеран да оказва натиск върху Анкара за поддръжка на споразумението от Адана, на което е гарант заедно с Египет. Това бе и един от документите,  на които се позова Ердоган в началото на офанзивата си . Втора цел би бил натискът за \"политическо уреждане\" - идея, която с времето изглеждаше все по-малко приемлива за Асад; победата с руска и иранска помощ му даде усещането, че военният триумф обезсмисля всякакъв диалог. Елемент от това биха били както формалните преговори между Дамаск и Анкара и работата за сделка между сирийските власти и кюрдите в северната част на страната - дълго лишавани от права от режима на Асад. Знак в посока на твърденията на Сучков е твърдението на Ердоган, че би приел Асад да контролира Манбидж, ако там няма бойци на SDF; това, смята той, предполага, че \"Анкара е започнала да мисли в политически, а не военен смисъл, по този въпрос\". Окаже ли се вярна тази оценка, това ще е поврат за страна, която години наред водеше опит да свали Асад и въоръжаваше бунтовници и която иска \"свободни избори\" (макар вече да допуска, че може да застане дори зад Асад, стига само той да ги спечели). Има и трета възможност, която може да е била договорена по време на пътуванията на Путин в Залива - връщане на Сирия в Арабската лига. Впрочем наскоро и ливанският външен министър Гебран Басил поиска тази стъпка. Ако тези неща се случат, за американската сделка с Турция не би имало място, продължава анализаторът. В руските политически среди, изглежда, се носи усещането, че след 120 часа споразумението, изглеждало като \"каляската\", отвеждаща Ердоган дълбоко в Сирия, ще стане \"тиква\". Асад се намества в района Участниците в срещите с Калън и Йонал от руска страна преди това бяха в Техеран. Съобщения в иранските медии дадоха сигнал, че са обсъждани именно споменатите два канала на диалог са обсъждани – между Дамаск и Анкара (в които роля  може да има  Техеран, противопоставящ се на постоянно турско присъствие в Сирия) и между Асад и кюрдски представители. И двата засилват ролята на Асад – режимът само спечели от операцията за сметка на кюрдите, които бяха сред малкото спечелили от продължаващата осем години и половина война. Кюрдите от YPG станаха фактически съюзници на САЩ след битката за предимно кюрдския град Кобане срещу \"Ислямска държава\" през 2014 г. - тогава изгря и международната им слава като \"безстрашни бойци\". За Анкара те и тогава бяха друго - сирийско разклонение на Кюрдската работническа партия (ПКК), считана от Турция, ЕС и САЩ за терористична организация (на запад няма такова обозначение за YPG). Турските власти все пак преглътнаха \"вражеското\" действие, за каквото считат поведението на САЩ. Бе неизбежно обаче да дойде денят, в който Белият дом ще трябва да избира между кюрдите и по-стария си съюзник. Загубите, които претърпя SDF, бяха сериозни още в първите няколко дни на операцията. Затова и доминираната от кюрдски бойци структура  се обърна за помощ към сирийския режим  – с посредничеството на Москва (в туита отляво е представена едно от разпространяваните обяснения за сделката). Така след загуба на позиции от турската армия и подкрепяните от нея групи SDF се оказа зависима и от Асад – части Сирийската арабска армия навлзоха в град Тал Тамер, край Хасака (на около 30 км от турската граница) и в Айн Иса (северно от Ракка и на почти толкова от границата), където бойците имаха централа, а и край Манбидж – града с предимно арабско население, от който Анкара търси начин да изгони SDF  още от миналогодишната операция . В някои от районите войници на Дамаск не бяха влизали от шест години. Вчера американски сили напуснаха Сирия и влязоха в Ирак въпреки съпротивата на Пентагона. Кюрдски сили твърдят, че изтеглянето на САЩ няма да е пълно и че малка част от войниците все пак ще останат разположени югоизточно от Манбидж. Дори това да е вярно, само за седмица от коментари на световни лидери се оказа, че Тръмп няма нищо против Русия да помага на Сирия, а Турция - войските на Сирия да са в района на операцията, само и само кюрдите да се изтеглят.      \"Накрая режимът (на Асад) ще е на всяка граница,\" казва Арън Стайн, който наблюдава конфликта в Сирия и е експерт по Турция в Програмата за близкоизточна политика в Института за външнополитически изследвания. \"Сега, след като американците вече не са на пътя - Турция успя - ще трябва да преговарят с руснаците и няма да получат много добра сделка.\" Изглежда, Анкара осъществи заветната си цел – разбърка плановете на YPG за територии край границата ѝ – но плати парадоксална цена. Постави се в положение на зависимост както от Дамаск, който винаги може да играе \"кюрдската\" карта. В крайна сметка сирийският режим, някогашен приятел на Ердоган, се оказва в изгодна позиция. Нуждата от диалог с Дамаск сега е необходим за избягване и на най-обикновени инциденти - в потвърждение на това турски представители заявиха за \"Ройтерс\", че са \"в контакт със Сирия по военни и международни въпроси от известно време, за да се избегнат проблеми на терен.\" Общуването обаче може да стигне по-далеч. \"Повторно сближаване с Асад е неизбежно. Просто му трябва \"история\" като извинение за вътрешна употреба,\" смята Халдун Солмазтюрк. Само преди година и половина  той очерта пред \"Дневник\"  други цели за турските власти след операция \"Маслинова клонка\": те биха искали една или две \"по-малко от демократични\" федерални зони под своя опека в Сирия, но вероятно ще получат тъкмо обратното. \"Можем да видим сценарий, при който режимът на Асад ще се надява на голяма сделка,\" прогнозира за \"Дневник\" Сонер Джагаптай. \"Ще поиска от Ердоган да признае Асад и правителството му като суверенни лидери срещу това да поеме YPG под контрола си, но и срещу напускането на райони в Северна Сирия. Като цяло Асад и Русия са най-големите победители.\"", "date": "2019.10.22", "title": "Каквото и да решат днес Ердоган и Путин, Сирия не е същата"}
{"url": "https://www.dnevnik.bg/bulgaria/2019/10/22/3979635_za_budeshteto_na_sofiia_-_s_po_edna_duma_arh_borislav/", "text": "Дневник\" покани кандидатите за кмет на София Йорданка Фандъкова, Мая Манолова, арх. Борислав Игнатов и Борис Бонев да отговорят кратко на едни и същи въпроси. Пръв се отзова кандидатът на \"Демократична България\" арх. Борислав Игнатов. Какво каза той вижте във видеото. Още вижте  тук  и  тук .", "date": "2019.10.22", "title": "За бъдещето на София - с по една дума: арх. Борислав Игнатов, кандидат на \"Демократична България\""}
{"url": "https://www.dnevnik.bg/evropa/2019/10/22/3979444_klounut_dal_nadejda_na_protivnicite_na_orban/", "text": "                         Гергей Карачон е лъч надежда за всички онези централно- и източноевропейци, които се застъпват за върховенството на закона, свободата на печата и хуманната политика за бежанците, посочва \"Зюддойче цайтунг\" в статия, посветена на  новия кмет на Будапеща . 44-годишният Карачон спечели изборите в столицата на онази държава, чието правителство от години предприема най-различни действия, за да отдалечи гражданите ѝ от ЕС. Сега в Унгария, на която Орбан залепи етикета \"нелиберална демокрация\", се издига солиден  ляво-зелен остров . \"Фидес\" загуби мнозинството си не само в Будапеща, а и в редица други градове. Най-важната победа за опозицията Триумфът на Гергей Карачон в Будапеща над бившия кмет Ищван Тарлош се оказа най-важната победа за опозицията, четем в статия на \"Франкфуртер алгемайне цайтунг\". 50.1% от гражданите на Будапеща гласуваха за човека, когото кандидатите на \"Фидес\" нарекоха \"клоун\" и за когото казваха, че планира заговор с Брюксел за наводняването на красивата християнска Унгария с мюсюлмани. За победата в тази мръсна битка му помогнаха не на последно място физическите слабости на \"Фидес\", и то в буквален смисъл, посочва \"Зюддойче цайтунг\", препращайки към сексскандала, в който се забърка кметът на Дьор ( ) от партия \"Фидес\". Видео от секспарти с негово участие на яхта край хърватското крайбрежие от месец май 2018 година изплува в интернет по време на предизборната кампания и повдигна въпроси в цялата страна, на които консервативната управляваща партия не успя да даде удовлетворителни отговори. В тази връзка \"Франкфуртер алгемайне цайтунг\" цитира Агостон Мраж от унгарския институт \"Незьопонт\". Според него изборната победа на Карачон се дължи не на това, че гласоподавателите на \"Фидес\" са си останали у дома, а на факта, че противниците на управляващата партия са се мобилизирали заради скандала. Гергей Карачон, който преди пет години беше избран за кмет на 14-и микрорайон на Будапеща, в много отношения е пълна противоположност на всичко, което партия \"Фидес\" олицетворява, четем още в статията на \"Зюддойче цайтунг\". Той се появява на публични места не с вратовръзка, а с преметната през рамо чанта, води предизборната си кампания с китара в ръка и застава зад лозунга \"Свобода вместо страх\". Карачон е израснал, както самият той казва, в бедно семейство в североизточната част на страната. Родителите му изкарвали хляба си като специалисти по озеленяването. Самият той е следвал социология и политология и е работил в институт за изследване на изборните нагласи. Съвети от Истанбул Карачон, който оглавява малка зеленолиберална партия (\"Диалог\"), междувременно добре знае, че властта на Орбан се основава на принципа \"разделяй и владей\", пише още \"Зюддойче цайтунг\". Опозицията е разпокъсана, а избирателната система, която бе променена при управлението на \"Фидес\", привилегирова допълнително големите партии. Карачон се яви като общ кандидат на няколко леви и либерални формации. Впрочем Карачон се обърна  за съвет и към Истанбул , където опозиционният кандидат  Екрем Имамоглу  спечели кметската битка. Оптимистите в Унгария прогнозират, че изборите за кмет в Будапеща са само началото. Надеждите им са, че опозицията ще спечели парламентарните избори през 2022 година. Скептиците обаче напомнят за Полша, където миналата година жителите на Варшава избраха либерален проевропейски кмет, но където въпреки това национално-консервативна партия \"Право и справедливост\"  спечели парламентарните избори  с абсолютно мнозинство. Няма съмнение: след изборната победа на Карачон в системата на Орбан възникна пукнатина. Но пътят от тук до тоталния срив е още много дълъг.", "date": "2019.10.22", "title": "\"Клоунът\", дал надежда на противниците на Орбан"}
{"url": "https://www.dnevnik.bg/sport/2019/10/22/3979703_livurpul_ima_nai-mnogo_igrachi_sred_nominiranite_za/", "text": "Европейският клубен шампион \"Ливърпул\" е с най-много представители сред 30-те играчи, номинирани за наградата \"Златната топка\". Общо седем футболисти от тима на Юрген Клоп попаднаха в избора на \"Франс футбол\". Трите звезди в атаката на мърсисайдци Мохамед Салах, Садио Мане и Роберто Фирмино очаквано попаднаха сред 30-те играчи. Освен тях в списъка са съотборниците им Върджил ван Дайк, Трент Александър-Арнолд, Алисон и Джорджиньо Вайналдум. Единствените двама играчи - петкратни носители на \"Златната топка\", Лионел Меси и Кристиано Роналдо, също са сред номинираните. За мнозина специалисти голямата изненада е отсъствието на звездата на \"Тотнъм\" Хари Кейн, Неймар, както и носителя на отличието от миналата година Лука Модрич, който прекъсна царуването на Роналдо и Меси. Шампионът на Англия \"Манчестър сити\" и полуфиналистът в Шампионската лига \"Аякс\" са с по петима и четирима представители. За \"гражданите\" това са Рахийм Стърлинг, Рияд Марез, Кевин де Бройне, Бернардо Силва и Серхио Агуеро. За \"Аякс\" – Матайс де Лихт, Френки де Йонг, Душан Тадич и Дони ван де Бек. Най-ценното индивидуално отличие във футбола ще бъде връчено през декември, като точната дата ще бъде обявена допълнително. От няколко години \"Франс футбол\" и ФИФА не организират съвместно \"Златната топка\", като Световната футболна централа обособи свой собствен приз – The Best. През тази година  наградата на ФИФА  отиде у Лионел Меси, който изпревари Ван Дайк и Роналдо.", "date": "2019.10.22", "title": "\"Ливърпул\" има най-много играчи сред номинираните за \"Златната топка\""}
{"url": "https://www.dnevnik.bg/na_put/2019/10/22/3979488_s_bliaskavi_ceremonii_noviiat_iaponski_imperator_se/", "text": "Япония ще стане свидетел на бляскава вековна церемония днес – новият император Нарухито ще се качи на Хризантемовия трон, след като баща му  Акихито абдикира  официално по-рано тази година. Представители на над 170 държави ще присъстват на събитието, а денят е обявен и за национален празник.  Император Нарухито  ще носи специални одежди за церемонията в Боровата зала в императорския палат. Той ще обяви възцаряването си от павилиона Такамикура, а две от трите свещени реликви – меч и бижу, ще бъдат зад него. Третата – огледало, не се изнася публично. След него премиерът Шиндзо Абе ще отправи поздравления и с трикратен поздрав от събралите се тридесетминутната церемония ще приключи. Гостите и тържествата Сред тях ще бъдат британският принц Чарлс, който присъства и на възцаряването на император Акихито; китайският вицепрезидент Ванг Кишан, американският транспортен министър Илейн Чао и южнокорейският премиер Ли Нак-йон. Държавна вечеря ще бъде проведена вечерта за чуждестранни висши сановници и представители на властта в Япония, а на другия ден Нарухито и новата  императрица Масако  (дипломат, образована в Харвард) ще проведат чаена церемония за чуждестранните представители на кралски семейства. (Повече за новата императорска двойка  четете тук .) След това ще има още една тържествена вечеря за около 900 държавни лидери и други членове на делегациите. В деня след церемонията трябваше да има и пищна тържествена процесия, която обаче бе отложена за 10 ноември. Властите прецениха, че на фона на разрушенията от тайфуна \"Хагибис\" трябва да се отдаде почит към жертвите и държавният ресурс трябва да се насочи към възстановяването на щетите. Помилвания Правителството ще помилва около 550 хил. души, осъдени за дребни престъпления – например нарушения на пътя. Това ще премахне от досиетата им съдебната тежест, която в Япония може да им попречи да си изкарат нови книжки или да провеждат други дейности.", "date": "2019.10.22", "title": "С бляскави церемонии новият японски император се възкачва на Хризантемовия трон"}
{"url": "https://www.dnevnik.bg/politika/2019/10/22/3978777_boris_bonev_vuznameriavam_da_schupia_grubnaka_na/", "text": "                         - За мен най-тежкият проблем на София са корумпираните и некомпетентни управляващи. С една дума – най-тежкият проблем е ГЕРБ. За да съществува корупцията, тя трябва да има гръб и в Столичната община, тя има сериозен гръб. Възнамерявам да счупя гръбнака на корупцията. Това може да се случи само тогава, когато на най-високата част от пирамидата на управление на общината застанат хора като мен, които изпитват нетолерантност към корупцията и всичките й проявления. В момента всички надолу се чувстват на практика необезпокоявани и поощрявани да участват във всякакви схеми просто защото не виждат желание, мотивация, правила и санкции от тези, които ги управляват, за спиране на корупцията. - Със сигурност не трябва да се горят отпадъци в центъра на София. Аз съм категорично против изграждането на инсинератор на мястото на \"Топлофикация\". Проблемът е, че ние в момента горим боклук, това се прави и в кварталите с ниско застрояване. В моята програма \"План за София\" съм заложил най-иновативната и ефективна мярка за справяне с горенето на забранени материали – пластмаси, текстил... Ще се възползваме от опита на много полски градове, като ще купим специални дронове с монтирани датчици. Те ще правят веднага анализ на това, което се гори. По този начин ще се налагат санкции директно на хората, които не спазват забраната. А какво да се прави с боклука? Трябва да се върви към кръгова икономика и нулеви отпадъци. Тук особено важна част е рециклирането, но всеки, който в момента каже, че може да промени по някакъв начин системата за рециклиране в София – ще излъже! Това е изцяло в прерогативите на държавата, а тя е създала доста сбъркан модел. - Със сигурност няма да толерирам барбекюта и летни тераси по покривите. За последните 14 години един особен господин още от времето на кметуването на Бойко Борисов беше отговорен за строителния контрол в Столичната община. Едва когато чашата на търпението на хората преля, той беше уволнен. Причината за всякакви незаконни пристройки е липсата на контрол. Причината е и липсата на експерти, защото в Столичната община не ги ценят. Вярвам, че ще можем да привлечем експерти, за да помогнат да се създаде необходимата организация и координация между голямата община и районните администрации, така че да започне да се осъществява строг контрол на незаконните постройки и, разбира се, премахването им. За ромските къщи – ясно е, че незаконните трябва да бъдат премахнати, но е илюзорно да смятаме, че това може да стане бързо, евтино или безконфликтно. - Това е една от най-големите ми болки. Всяка дупка или некачествен ремонт може да бъде поправен след това. Веднъж обаче унищожим ли старата сграда – духа и историята й, тя е безвъзвратно загубена. Изключително важно е във века на глобализацията, на преплитащи се култури, да съхраняваме духа и историята на София. До този момент действията на Столичната община и на държавните институции – Националният институт за недвижимо културно наследство и Министерството на културата, бих оприличил по най-мекия начин като пародийни. Възнамерявам да почерпим опит от Франция, където съм живял и чийто опит съм изследвал, включително и законодателството за опазване на ценните сгради. Ясно е обаче, че без помощта на държавата общината няма как да действа сама. Затова в \"План за София\" сме записали необходимостта от законодателни промени, които да позволят много по-лесно общината да се намесва и да ремонтира, когато собствениците не го правят. - В последните 10 години \"Топлофикация\" се прехвърляше като горещ картоф между държавата и Столичната община. Под управлението на ГЕРБ дълговете й скочиха от 281 милиона лева на 734 милиона. До това доведе едноличното управление на Столичния общински съвет. От тези дългове над 550 милиона лева са към държавното дружество \"Булгаргаз\". Всъщност така корумпираното, некомпетентно, нехаещо управление в столицата в момента застрашава цялата газова система на държавата. Как ще го решим – първо възнамерявам да се назначи външен независим одит на дружеството. Резултатите от него ще ни помогнат да начертаем път за оздравяване на дружеството, защото то е важно за нормалното функциониране на целия ни град. Ще прекратя всякакви сделки за посредничество. Както показа  разследването на \"Капитал\" , 20 милиона лева годишно на практика изтичат в ръцете на дружества, свързани с Ковачки. А продажбата на електроенергия може да бъде извършвана директно от \"Топлофикация София\". - Хаосът в трафика в София е най-големият проблем на велосипедистите. Много европейски градове разполагат със свързана веломрежа. Ние имаме 50 - 60 км разпокъсани отсечки, често направени без много мисъл, без да се спазват дори съществуващите в закона и в наредбите на Министерството на регионалното развитие и благоустройството изисквания за планиране и проектиране на велосипедната инфраструктура. В моя екип имам най-добрите специалисти по велосипедния транспорт и инфраструктура. Това са хора, които от 15 години се занимават с тази тема и активно са допринесли и писали критериите и изискванията за тази инфраструктура. В изготвянето на Наредба РД-02 на регионалното министерство се включи активно и нашият екип от \"Спаси София\", което помогна да има бусленти, тротоарни разширения, улици на едно ниво, споделени пространства, обособени коридори за градския транспорт. Има критерии и стандарти за изграждане на велосипедна инфраструктура, но Столичната община просто не ги прилага. Ще променя това. Като конкретни проекти - ще работя \"Люлин\" да получи връзка с центъра през Западния парк, а Студентски град да се свърже през Борисовата градина. По този начин най-големият и най-младият квартал ще бъдат свързани в мрежа. - Всички, които най-гласовито настояват за премахването на този паметник, през последните 30 години перманентно управляваха София. Аз питам: СДС, ГЕРБ, ВМРО, Реформаторски блок защо не решиха този проблем веднъж завинаги? Съмнявам се да дадат отговор. Моят отговор е, че това е паметник на национален срам и затова аз като кмет бих направил всичко възможно да премахна надписа, който стои на този паметник. Той не отговаря на историческата истина. В проучването, което направих, се оказа, че все още съществува много остър спор кой е собственик на паметника и кой може да предприеме някакви действия. Затова първо ще създам работна група, за да установим веднъж завинаги чия е собствеността - на общината или на държавата. Тогава ще стане ясно ще се премахва ли, ще се премества ли в музея на социалистическото изкуство, ще си остане ли, както е в момента, ще се маха ли надписът. Не може обаче да имаме квартали без канализация, да говорим за качество на тротоарите и ние да се фокусираме върху този паметник. - София със сигурност не се управлява като фирма, защото в крайна сметка целта на всяка фирма е да бъде управлявана с грижата на добър стопанин. Докато София се управлява с грижата на добрия разсипник. Голямата цел на една фирма е да генерира печалба за фирмата, докато целта на една община е да създава печалба обществена, за жителите си. Не може целият фокус на общината да е само в парите. Трябва да има добре структуриран баланс между нуждите на хората и ефективността на разходите. Често ми задават въпроса \"Ако вие сте кмет без общински съветници, какво ще стане с бюджета\". Обикновено тези упреци идват от хора, които не разбират как функционира Столичната община. Защото, първо, бюджетът на общината се изработва и предлага за гласуване в общинския съвет от администрацията. Много голяма част от дейностите в този бюджет са подробно описани, ето пример: В бюджета има графа, мисля номер 606, за ремонта на улици, но в нея няма конкретно посочени улици. Там има примерно 20 милиона лева за влизане в кварталите. Кметът обаче чрез администрацията контролира и казва къде, кога, колко и при какви условия да се реализират тези пари в кварталите. Не, кметът не е заложник на бюджета! Той заедно с администрацията си решава какъв ще е бюджетът, а Столичният общински съвет го гласува. Като начин на функциониране кметът контролира общинския съвет и обратното. Това е общинският вариант на разделение на властите.", "date": "2019.10.22", "title": "Борис Бонев: Възнамерявам да счупя гръбнака на корупцията в общината"}
{"url": "https://www.dnevnik.bg/sport/2019/10/22/3979698_kogato_bundesligata_stana_konkurentna_kak_devet_otbora/", "text": "Интрига, завързани мачове и девет отбора, събрани в едва две точки разлика. Това е равносметката след осем кръга в Бундеслигата. Сезонът в Германия обещава да бъде сред най-вълнуващите от години насам. Нещо, на което доскоро футболните фенове нямаха възможност да се насладят заради хегемонията на \"Байерн\" и осемте поредни титли на баварците. Шампионът се представя под обичайното си ниво, като това е повод на много отбори да мечтаят силно, че могат да прекъснат доминацията на тима на Нико Ковач. Засега \"Байерн\" е в догонваща позиция, като отборът е трети с 15 точки. Толкова имат и главните конкуренти на баварците - \"Борусия\" (Дортмунд) и \"Лайпциг\". Водач е \"Борусия\" (Мьонхенгладбах) с 16 точки, като \"жребчетата\" оглавиха класирането за пръв път от 2011 г. \"Волфсбург\" изостава с по-лоша голова разлика, като с четири победи и четири равенства \"вълците\" правят най-добрия си старт в първенството. Те са единственият отбор без загуба през сезона в Германия. В подножието на върха са още \"Фрайбург\", \"Шалке\", Айнтрахт (Франкфурт) и \"Байер\" (Леверкузен). И четирите отбора имат по 14 точки, като \"Херта\" и \"Хофенхайм\" са близо. От неутрална гледна точка по-голямата интрига е от полза за Бундеслигата. В последните осем години германското първенство страдаше от критики за силата на \"Байерн\", като титлата беше запазена зона за баварците още от началото. \"Живеем в конкурентно общество. Погледнете точките от миналата година и тогава правете заключения\", заяви Ковач, който изпита мини криза по същото време преди година. Непредсказуемостта на мачовете направи най-голямо впечатление, като \"Байерн\" и \"Дортмунд\" бяха попарени по време на възход. Няколко дни след разгромната победа със 7:2 срещу \"Тотнъм\" баварците загубиха у дома от \"Хофенхайм\", а \"Дортмунд\" беше сразен от новака \"Унион\" (Берлин) въпреки силния старт на сезона.      Отстъплението на\"Байерн\" е продължение на състоянието на отбора от миналия сезон. Още тогава се забеляза спад в представянето на тима, като \"Дортмунд\" пропусна отлична възможност да прекъсне серията от поредни титли на баварците. \"Байерн\" направи най-слабия си старт от 2010 г. Тимът е уязвим в защита, въпреки скъпите покупки за подсилване на отбраната през лятото. Баварците допуснаха по два гола във всеки от последните си три мача. Притеснителното за \"Байерн\" е, че колебанията дойдоха срещу отбори от долната част на таблицата като \"Падерборн\", \"Хофенхайм\" и \"Аугсбург\". Засега нападението компенсира грешките в защита, като ръководството на баварците гледа спокойно на ситуацията. \"С една точка сме зад първото място. Искате да ни накарате да изпаднем в криза ли? Доволен съм от всичко освен допуснатите голове\", каза президентът на \"Байерн\" Ули Хьонес. Въпреки състоянието на \"Байерн\" все още е твърде рано да се правят генерални изводи за титлата. До края има 26 мача, като баварците имат навика да изпадат в \"дупки\", които са последвани от шампионски подем.", "date": "2019.10.22", "title": "Когато Бундеслигата стана конкурентна: как девет отбора се събраха в две точки"}
{"url": "https://www.dnevnik.bg/evropa/2019/10/22/3979705_predsedateliat_na_kamarata_na_obshtinite_spria_vtori/", "text": "Председателят на Камарата на общините на британския парламент Джон Бъркоу осуети опита да британското правителство да внесе отново за гласуване вчера споразумението за Брекзит, договорено от премиера Борис Джонсън с ЕС миналата седмица ( ), предадоха световните агенции. Първи опит в тази насока бе направен  в събота , но тогава депутатите  приеха поправка , с която де факто отложиха гласуването по сделката. Правителството поиска вчера да се състои нов вот, но Бъркоу отказа с аргумента, че това би представлявало нарушение на парламентарните правила.  \"Сегашната инициатива на правителството по същество повтаря съботната му инициатива, по която Камарата на представителите вече се произнесе. Външните обстоятелства от събота досега не са се променили. Имайки предвид това, реших, че предложението на правителството днес (вчера - бел. ред.) няма да се обсъжда, защото това би било повторение на вече проведените дебати и нарушение на правилата за работа на парламента\", каза Бъркоу, цитиран от световните агенции. Този отказ да се организира нов вот означава, че правителството ще трябва сега да продължи да работи за прокарване в парламента на законодателството, необходимо за ратификацията на сделката за Брекзит. Опоненти на Джонсън обаче имат намерение да провалят този опит чрез внасяне на поправки, които ще съсипят договорената от Джонсън с ЕС сделка, отбелязва \"Ройтерс\". Европарламентът иска да се произнесе последен Мнозинството в Европейския парламент настоява евродепутатите да се произнесат последни по постигнатите промени в споразумението за оттеглянето на Великобритания от ЕС. Това съобщиха на пресконференция преди началото на сесията на ЕП в Страсбург представители на различни политически групи. Дневният ред на сесията предвиждаше днес евродепутатите да обсъдят въпроса и се очакваше те да гласуват последните текстове. Европейският парламент днес припомни, че желае да бъде последният във веригата на утвърждаване на постигнатата договореност, като преди това бъде изяснено становището на мнозинството от депутатите в британския парламент. Европейският парламент е готов да свика извънредна сесия следващата седмица, за да гласува новите текстове и ако междувременно тези текстове са били подкрепени от британските депутати. По думите на представители на ЕП въпросът за свикването на извънредна сесия е чисто политически, а от организационна гледна точка няма никакви пречки, за да бъдат текстовете гласувани преди 31 октомври. Очаква се решението как да се действа да бъде взето по-късно тази вечер на заседание на ръководството на ЕП. /БТА", "date": "2019.10.22", "title": "Председателят на Камарата на общините спря втори опит за вот по сделката за Брекзит"}
{"url": "https://www.dnevnik.bg/evropa/2019/10/22/3979707_abortite_i_ednopolovite_brakove_v_severna_irlandiia/", "text": "От днес абортите и еднополовите бракове в Северна Ирландия са законни по силата на решение на парламента в Лондон, който осъществява пряко управление над британската провинция, тъй като местната изпълнителна власт е парализирана, предаде \"Франс прес\". Гласуваните през юли от британския парламент промени влизат в сила незабавно, тъй като междувременно в Северна Ирландия не беше сформирано правителство, което да им се противопостави. За разлика от останала част на Обединеното кралство, където абортите са разрешени от 1967 г., в Северна Ирландия досега те бяха незаконни с изключение на случаите, когато бременността застрашава живота на майката. Същото беше положението с браковете между двама души от един и същ пол, които досега бяха законни навсякъде другаде в страната освен в Северна Ирландия. Северна Ирландия е без изпълнителна власт от януари 2017 г. в резултат на политическо-финансов скандал и институциите й понастоящем не функционират. Използвайки този  политически застой , депутатите в Уестминстър гласуваха през юли внесените от лейбъристки депутати поправки правото на аборт и на еднополови бракове да бъде узаконено и в Северна Ирландия, ако в срок до 21 октомври там не бъде съставено местно правителство. Одобрените промени влязоха в сила в Белфаст в полунощ (23 ч. по Гринуич). Първите еднополови бракове се очакват най-късно в седмицата, през която се празнува Свети Валентин догодина, каза британският държавен секретар, отговарящ за Северна Ирландия, Джулиан Смит. Доживяхме деня, когато казваме сбогом на потисническите закони за абортите, които контролираха телата ни и ни отказваха правото на избор, написа в \"Туитър\" Гроня Тегърт, ръководител на кампании на организацията \"Амнести интернешънъл\" в Северна Ирландия. Северноирландската Демократическа юнионистка партия (ДЮП) вчера направи усилие да блокира закона, но то беше символично. В профила си в \"Туитър\" водачът на британската опозиционна Лейбъристка партия Джереми Корбин определи легализирането на абортите и еднополовите бракове като исторически момент и поздрави всички поддръжници за \"победата в борбата за равенство и човешки права\". /БТА", "date": "2019.10.22", "title": "Абортите и еднополовите бракове в Северна Ирландия стават законни от днес"}
{"url": "https://www.dnevnik.bg/biznes/companii/2019/10/21/3979565_nov_detski_kut_v_serdika_center_s_animaciia_i/", "text": "                         Serdika Center предлага нов вид преживявания за всички свои посетители. Ресторантът от ново поколение Ginger Layout осигурява безупречно качество на услугите, като същевременно осигурява комфорт за родителите. Докато прекарват времето си в приятна обстановка, децата от 2-годишна възраст могат да се забавляват в просторен и атрактивен детски кът.           Ginger Layout разполага с 330 места, като 110 от тях са отделени в целогодишна градина. Детският кът е разделен за забавление за най-малките с басейн с топки, маси за рисуване и меки кубчета за развиване на фината моторика. В сектора за деца над 4-годишна възраст на разположение е лабиринт-джунгла на 3 нива с пързалки, тунели и любимото забавление за децата – плетена люлка. Третата зона е компютърната – тя е за най-големите и предлага игри на PlayStation, компютри и над 400 игри от най-ново поколение.      Тази година над 15 магазина имат премиера в Serdika Center. Сред тях са първият от ново поколение магазин в страната на Asics. Eксклузивните брандове са представени от Delirium Exclusive Boutique, който предлага декоративна и бяла козметика на марки като La Mer, Tom Ford Beauty, Jo Malone London, Prada, Confidential by Carolina Herrera, Salvatore Ferragamo Exclusives и други. Единственият магазин на Steve Madden също се намира на територията на търговския център на етаж 0. Нов дом в Serdika Center има и испанският моден гигант Mango и превърналите денима в абсолютен моден диктатор - Levi’s.     ", "date": "2019.10.22", "title": "Нов детски кът в Serdika Center с анимация и забавления за деца от 2-годишна възраст"}
{"url": "https://www.dnevnik.bg/politika/2019/10/22/3979704_karakachanov_zashtiti_pravoto_si_da_pokazva_sreden/", "text": "Вицепремиерът и министър на отбраната, както и лидер на ВМРО Красимир Каракачанов е готов да покаже среден пръст в телевизионен ефир, за да онагледи думите си, но не би стигнал по-далеч от това. Това се разбра от интервюто му тази сутрин за \"Нова телевизия\". Той беше помолен да коментира неприличния жест, който  показа в интервю за \"Канал 3\"  миналата седмица. Вицепремиерът на България поясни, че с жеста е онагледил това, което бил направил освободеният предсрочно и условно от затвора австралиец Джок Полфрийман, който бил показал среден пръст \"на българското общество\". \"Аз обяснявах, че когато той излизаше от затвора, с ехиден тон изпрати много поздрави до директора на затвора, защото директорът даде отрицателно становище за него. Само че съдът - демократичният, либералният съд, не се съобразява с мнението на затворническата администрация\", каза Каракачанов. Адвокатът на Полфрийман оспорва довереникът му да е показвал среден пръст при освобождаването му, дори и само заради факта, че е бил с вързани ръце, в публичното пространстранство няма видеоматериал, който да потвърждава твърдяното от Каракачанов ( ). В отговор на въпрос дали показването на среден пръст дори и с цел да онагледи говоренето си е в съответствие с държавническия му пост Каракачанов отговори: \"А това, че съм вицепремиер, не означава, че не мога да имам емоции и да ги изразявам.\" И попита: \"Искате ли да го покажа пак?\" Приканен от водещия да го направи, отговори: \"Това се казва подбудителство.\" Запитан дали би онагледил пред камерите и поведението на футболен запалянко, който показал задните си части на стадиона, Каракачанов отговори: \"Нали говорим сериозно? За какво събуване на гащи говорим?\" Вицепремиерът продължи темата, като отправи нападки към съдебния състав, издал решението за освобождаването на Полфрийман. \"Съдът показа среден пръст на обществото, защо не попитате същия този съдия кои дела е гледал във времето назад\", каза Каракачанов. Заради решението на съда ВМРО, чийто лидер е Каракачанов, поиска миналия месец  Висшият съдебен съвет да започне дисциплинарно производство  срещу председателя на съдебния състав Калин Калпакчиев. Каракачанов нарече \"пълни глупости на ултралиберални коментатори\" тезата, че след като Северна Македония не получи покана за присъединяване към ЕС и в страната са насрочени предсрочни избори, това ще затрудни отношенията с България и преговорите за общата история. Запитан дали позицията му срещу интеграцията на Скопие не противоречи на националните приоритети, отговори, че интересът на България стои \"над клишетата за европейски семейства\", а приоритет е Северна Македония да стане член на ЕС, но \"след като изчисти своята политика и практика да създава идентичност на населението чрез насаждане на омраза към България\". Каракачанов отхвърли и подозренията, че на местните избори ВМРО ще изтъргува подкрепата си за кандидата на ГЕРБ в София срещу своя кандидат Славчо Атанасов в Пловдив.", "date": "2019.10.22", "title": "Каракачанов защити правото си да показва среден пръст в ефир, онагледявал казаното"}
{"url": "https://www.dnevnik.bg/razvlechenie/2019/10/22/3979462_fotogaleriia_leonardo_da_vinchi_v_luvura_kakto_nikoga/", "text": "Не че в Лувъра досега не са показвани творби на Леонардо да Винчи - все пак там отдавна се помещават пет от приписваните му до този момент картини (общо 14 на брой), но след броени дни, на 24 октомври, във френския музей ще бъде открита най-голямата досега изложба в историята, посветена на ренесансовия гений, по повод отбелязването през 2019 г. на 500 години от смъртта на италианеца, известен едновременно като художник, учен, инженер и създател. В нея са събрани рекорден брой негови картини, скици, записки и рисунки. На снимката: Картината La belle Ferronniere", "date": "2019.10.22", "title": "Фотогалерия: Леонардо да Винчи в Лувъра, както никога досега"}
{"url": "https://www.dnevnik.bg/sport/2019/10/22/3979714_trenyorut_na_beroe_tomash_podade_ostavka_sled_sedmata/", "text": "Треньорът на \"Берое\" Александър Томаш и целият спортно-технически щаб на отбора са подали оставките си след загубата на отбора от \"Славия\" с 1:2 в последния мач от 13-ия кръг на Първа лига. В понеделник съставът от Стара Загора отстъпи на свой терен, което беше седмата загуба от началото на сезона. Томаш беше изпратен от феновете с викове \"Оставка\". Дълго време след края на мача фенове стояха пред стадиона и искаха обяснение от Томаш, който не излезе да говори със запалянковците. Пред тях беше спортният директор Валентин Грудев заедно с един от помощник-треньорите, Константин Мирчев. Във вторник сутрин \"Берое\" пусна съобщение, че щабът е подал своите оставки. \"Директорът Валентин Грудев, старши треньорът Александър Томаш и неговите помощници Константин Мирчев и Тодор Кючуков депозираха своите оставки пред ръководството на клуба. Решението е продиктувано предвид незадоволителните резултати напоследък и по повод създалото се напрежение във футболната общественост в Стара Загора.\" След двубоя Томаш обяви, че търси проблемите в себе си и не бяга от отговорност. През този сезон отборът има шест победи, сред които такива над \"Левски\" и ЦСКА, но допусна седем загуби. \"Проблемът е, че много футболисти тук са в зоната си на комфорт, но ще го променя. Може да се разделим с някои основни играчи. Аз съм спокоен, защото знам как работя\", каза Томаш пред \"Диема Спорт\". Той е треньор на \"Берое\" от лятото на 2017 г. В 85 мача под негово ръководство \"Берое\" записа 38 победи, 21 равенства и 26 загуби при голова разлика 106:94. При Томаш тимът завърши четвърти през сезон 2017-2018 и 2018-2019. Преди месец \"Берое\" победи ЦСКА, но след това записа две поредни поражения. Това беше и единствената победа на тима в последните му четири мача.", "date": "2019.10.22", "title": "Треньорът на \"Берое\" Томаш подаде оставка след седмата загуба на отбора"}
{"url": "https://www.dnevnik.bg/sviat/2019/10/22/3979717_trjudo_pecheli_izborite_v_kanada_no_veroiatno_shte_e/", "text": "Либералната партия на досегашния премиер Джъстин Трюдо ще спечели произведените вчера федерални избори в Канада и ще състави следващото правителство, показват прогнозите на няколко телевизии, цитирани от \"Франс прес\". Победа за либералите предричат националната компания за радио и телевизия Си Би Си, телевизия Си Ти Ви, частната Ти Ви Ей, а също \"Радио Канада\". Според тях Либералната партия няма да получи абсолютно мнозинство в парламента в Отава и ще трябва да състави правителство на малцинството, разчитайки на друга политическа формация за прокарването на закони. По данни на Независимата избирателна комисия при преброени 18 процента от гласовете либералите са начело в 145 от общо 338 избирателни района в Канада срещу 106 за консерваторите на Андрю Шиър. Прагът за мнозинство в Камарата на общините е 170 места. Сепаратистите от \"Квебекски блок\" се нареждат трети с 33 места, а лявата Нова демократическа партия е четвърта с 20 места. Прогнозите са направени след затварянето на изборните бюра във всичките шест часови пояса в Канада. /БТА", "date": "2019.10.22", "title": "Трюдо печели изборите в Канада, но вероятно ще е без мнозинство"}
{"url": "https://www.dnevnik.bg/sport/2019/10/22/3979729_grigor_dimitrov_trupam_samochuvstvie_s_vseki_mach_no/", "text": "Победата в два сета над  Дамир Джумхур  и представянето са най-важното нещо от първия кръг на турнира във Виена, обяви Григор Димитров след успеха си в понеделник. Българският тенисист започна успешно участието си в надпреварата от АТП 500, но открои и че е можел да играе по-добре. Успехът беше №300 в кариерата на Димитров в неговия 499-и мач. \"Мисля, че това бе един от онези мачове, в които трябваше да намеря начин да победя. Много силно исках да намеря необходимия ритъм. И все пак вярвам, че имаше някои неща, които можеше да направя по-добре. Прекрасно е, че отстраних Джумхур в последователни сетове. Това, от което съм най-доволен, е начинът, по който проведох целия двубой\", каза Димитров след срещата. Следващият му мач ще бъде срещу италианеца Матео Беретини, който е трети поставен в основната схема. С успеха си в първи кръг Димитров си гарантира 45 точки за световната ранглиста, което ще му донесе и изкачване в нея. \"Той (Беретини) играе добре. Конкретно в тази ситуация мога да кажа, че предстои страхотен двубой. Той натрупа добри мачове през годината и затова се чувства комфортно навсякъде. Много е уверен и съм сигурен, че ще опитва най-добрите си удари и ще иска да наложи собствения си стил на игра. Трупам самочувствие с всеки мач. Всяка среща е много важна\", добави бившият №3. Срещата между Димитров и Беретини ще бъде в сряда.", "date": "2019.10.22", "title": "Григор Димитров: Трупам самочувствие с всеки мач, но можеше да играя и по-добре"}
{"url": "https://www.dnevnik.bg/ot_vas/galeriiotvas/2019/10/22/3979733_chitatelska_fotogaleriia_po_putishtata_na_kanada/", "text": "Няма да го коментираме – всеки практикуващ автомобилист би трябвало поне да се досети какво означава. Интересното следва след него...", "date": "2019.10.22", "title": "Читателска фотогалерия: По пътищата на Канада – някои особености на местния автомобилизъм"}
{"url": "https://www.dnevnik.bg/evropa/2019/10/22/3979757_britanskiiat_parlament_dnes_se_gotvi_za_reshavashti/", "text": "За три години и половина Брекзит доведе до толкова обрати, че раздялата на Великобритания и ЕС се колебае между водевил и психодрама, пише френският в. \"Монд\" в редакционна статия, цитирана от БТА. Британският премиер Борис Джонсън се надяваше всичко това  да приключи в събота , но 322 депутати  попариха надеждите му .  Десетина дни преди изтичането на определения срок за Брекзит британският политически пейзаж показва пълното объркване.  В личното си послание  до Брюксел премиерът противоречи на решенията на парламента, а депутатите потвърждават неспособността си да сложат край на политическия конфликт, който парализира страната.  Провалът в събота се дължи предимно на направените от Джонсън значителни отстъпки. Но тази сюрреална ситуация поставя ЕС - против волята му - в позицията на арбитър на вътрешен британски спор. Ако Европа откаже да отложи Брекзит, се изправя пред заплахата от Брекзит без споразумение и помага на Джонсън да постигне приемане на сделката. Ако 27-те страни дадат да се разбере, че ще отстъпят, помага на опозицията. За Брюксел предпазливата позиция е да не обявява становището си преди следващите гласувания в британската Камара на общините, подчертава в. \"Монд\". Точно след референдума през 2016 г. за проевропейски настроените беше изкушаващо да се надяват, че британците може да премислят. Три години по-късно лейбъристката опозиция дори не е опитала да промени ситуацията и дебатите във Великобритания само се влошиха. Затова трябва да се сложи край на този слабо написан фейлетон и да се приеме, че Брекзит е реалност. Още повече че дори ако парламентът ратифицира споразумението, бъдещите отношения между Лондон и 27-те тепърва ще се изясняват, подчертава френското издание. Борис Джонсън трябва да включи в споразумението поправка, че на предстоящите преговори с ЕС ще се обсъжда митнически съюз, пише британският в. \"Гардиън\". Ако го направи, твърдите поддръжници на Брекзит вероятно ще откажат подкрепата си, но поддръжниците на оставането в ЕС ще могат най-накрая да застанат зад неговата сделка. С един замах ще бъде разсечен Гордиевият възел за ирландската граница, ще бъдат отслабени икономическите последствия и волята на британския народ ще бъде уважена - включително и на значителното малцинство, гласувало за оставане в ЕС, подчертава британското издание. Единствената цена на тази отстъпка ще бъде отказът от фантомните търговски сделки с останалата част от света, за които говорят поддръжниците на Брекзит. Но всеки подробен анализ показва, че подобни сделки са малко вероятни. И ако това се случи, подкрепата на Лейбъристката партия ще позволи приемането на споразумението, което ще бъде приветствано от британската общественост в цялата страна. А след това Джонсън ще може да получи своя триумф. Критиците на Джонсън биха искали да включат в  неговия план  поправки, предвиждащи втори референдум за напускането на ЕС или оставането на Великобритания в европейския митнически съюз. Но самият премиер е твърдо против всяка от тези идеи и има признаци, че противниците му не са достатъчно на брой, за да приемат поправките. Ако те бъдат приети, Джонсън ще ги отхвърли като неприемливи и може да изтегли внесения законопроект, като вместо това поиска общи избори - нещо, което опозиционните партии засега му отказват, предупреждава американското издание. Какво предстои днес? \"Ройтерс\" отбелязва, че Джонсън е изправен пред два ключови вота в британския парламент днес, които ще решат дали ще може да изпълни обещанието си да изведе Великобритания от ЕС на 31 октомври. След като бе принуден от опонентите си да се унизи, искайки от ЕС отсрочката, за която обеща, че няма да моли, Джонсън се бори да прокара в Камарата на общините законодателство, което ще задейства постигната в последния момент сделка за Брекзит. Около 18 часа по Гринуич депутатите ще гласуват закона за споразумението за оттеглянето от ЕС и след това изключително краткия срок на правителството за одобрение на законодателството. Поражението на което и да е от гласуванията ще потопи плановете на Джонсън за Брекзит на 31 октомври на всяка цена. След това той ще трябва да реши дали да се подчини на закона и да приеме евентуална отсрочка, ако ЕС даде такава, или ще избере излизане без споразумение. Според плановете на правителството законодателството трябва да бъде прието за едва три дена. Минаването през парламента на предишни закони за прилагане на големи европейски договори е отнемало между 10 и 40 дена.", "date": "2019.10.22", "title": "Британският парламент днес се готви за решаващи гласувания за Брекзит"}
{"url": "https://www.dnevnik.bg/sport/2019/10/21/3979612_svetovnoto_purvenstvo_po_futbol_za_jeni_e_bilo_gledano/", "text": "Световната футболна федерация (ФИФА) обяви, че изминалото  световно първенство за жени  е най-гледаното в историята. Надпреварата, която се проведе във Франция, е била наблюдавана от рекордните 1.12 милиарда зрители по целия свят. Това включва не само телевизионна аудитория, но всички платформи, на които бяха излъчени мачовете от първенството. За пръв път в историята женско световно първенство надхвърля зрителска аудитория над 1 милиард души. Дотук най-гледаното първенство беше през 2015 г. в Канада, когато шампионатът събра 750 милиона зрители. От ФИФА добавят, че 993.5 милиона души са гледали поне една минута от турнира в своите домове по телевизията. Дигиталните платформи са събрали аудитория 481.5 милиона, което е драстично повече от 86-те милиона по време на шампионата преди четири години. Най-гледаният мач по време на световното е бил  финалът между САЩ и Холандия . Той е събрал средно 82.18 милиона души, а уникалните зрители са били 236.62 милиона. Средно 52-те срещи от турнира са събрали зрителска аудитория от 17.27 млн. Няколко пъти ФИФА отчете световното първенство като  най-успешното  дотук. То показа и отличното развитие на женския футбол в последните години.", "date": "2019.10.22", "title": "Световното първенство по футбол за жени е било гледано от над 1 млрд. зрители"}
{"url": "https://www.dnevnik.bg/bulgaria/2019/10/22/3979768_kratki_novini_vremenniiat_direktor_na_bnr_spria/", "text": "                         Временният директор на БНР спря конкурса за нов шеф на \"Хоризонт\" Временният генерален директор на БНР Антон Митов е прекратил конкурса за нов шеф на програма \"Хоризонт\", съобщи в. \"Сега\". Митов  пое държавното радио  след  уволнението на Светослав Костов  заради безпрецедентното прекъсване на сигнала на \"Хоризонт\" на 13 септември в разгара на скандала, предизвикан от  опита за сваляне от ефир на журналиста  Силвия Великова . Той ще бъде начело на БНР до провеждане на нов избор на генерален директор в срок до три месеца, считано от 18 октомври. Пред \"Сега\" Митов коментира, че вече е имал разговори с няколко души от БНР в този тримесечен срок да поемат временно \"Хоризонт\", а резултат от срещите очаква след изборите. Конкурсът за нов директор на програма \"Хоризонт\" бе обявен на 9 октомври, часове след като Съветът за електронни медии реши да започне процедура по отстраняването на Светослав Костов. Междувременно от интервю на Антон Митов за програма \"Христо Ботев\" се разбра, че избраният по предложение на бившия генерален директор управителен съвет на БНР няма да подава оставка и ще работи и с новия ръководител.", "date": "2019.10.22", "title": "Кратки новини: Временният директор на БНР спря конкурса за нов шеф на \"Хоризонт\""}
{"url": "https://www.dnevnik.bg/razvlechenie/2019/10/19/3978669_kvintet_ot_mladi_muzikanti_predstavia_tvorchestvoto_na/", "text": "С най-известните произведения на музикалното семейство Клара и Роберт Шуман ще започне петият сезон на  поредицата за камерна музика \"Мотив\"  на 26 октомври. Организаторите от \"Модо България\" ще представят петима млади музиканти, които за трети път ще участват в бутиковата поредица. Събитието ще отбележи 200 години от рождението на Клара Шуман - виртуозен изпълнител, композитор и педагог, една от най-влиятелните женски фигури в класическата музика. Вдъхновяващата любов на Роберт Шуман към младата Клара Вик го кара да премине дори през съдебен спор с баща й, за да получи ръката й, а в отплата получава нейната безусловна отдаденост, впечатляващо творческо партньорство и пълноценен семеен живот с осем деца. Концертът започва в 19.30 ч. в галерия \"Оборище 5\" на едноименната софийска улица. Сцената е избрана в духа на артистичната концепция на поредицата \"Мотив\" - за ограничен брой зрители и непосредствено общуване между музикантите и публиката.      Програмата включва част от най-популярните творби от камерното творчество на семейство Шуман - Клавирно трио в сол минор, оп. 17, и Три романса за цигулка и пиано, оп. 22, от Клара Шуман, както и Клавирен квинтет в ми-бемол мажор, оп. 44, и \"Приказни картини\" за виола и пиано, оп. 113, от Роберт Шуман.      Квинтетът е в състав Санжар Сапаев и Яна Зеленогорска (цигулка), Стефания Янкова (виола), Атанас Кръстев (виолончело) и Венета Нейнска (пиано).      В предишното си участие те представиха на публиката музика на световноизвестния чешки композитор Антонин Дворжак.      Билетите са в продажба на касите на \"Ивентим\" в цялата страна, както и онлайн  тук .     ", "date": "2019.10.22", "title": "Любовната история на семейство Шуман оживява в камерен концерт"}
{"url": "https://www.dnevnik.bg/zdrave/2019/10/22/3979780_s_234_mln_lv_poveche_za_bolnichno_lechenie_predvijda/", "text": "През следващата година се предвижда нарастване на средствата за лечение в болници с 234 млн. лв., или с 12%. Лимитите за лечение на пациенти обаче остават. Увеличение на средствата ще има и в извънболничната помощ, като личните лекари ще получат с около 20 млн. лв. повече. Това съобщава  \"Капитал\" като се позовава на проекта за бюджет на касата, с който разполага . Предвидени са и увеличения за прегледи от лекари специалисти в извънболничната помощ. НЗОК ще плати 14 млн. лв. повече за тях в сравнение с тази година, а за лабораторни изследвания ще бъдат дадени с 4 млн. лв. повече, или 94 млн. лв. Прогнозите са бюджетът на Националната здравноосигурителна каса (НЗОК) да нарасне общо с 445 млн. лв. и да достигне 4.744 млрд. лв. през следващата година. Днес, пред журналисти по време на посещение в Добрич, здравният министър Кирил Ананиев коментира средствата, предвидени за сектор здравеопазване през 2020 г. \"Бюджетът ще бъде разгледан следващата седмица в Министерски съвет, но при всички случаи мога да заявя, че ръстът на разходите за здравеопазване ще бъде около 500 млн. лв. Само ръстът на средствата, предвидени за Националната здравноосигурителна каса е около 395 млн. лв. Ръст има и в бюджета на министерството, чрез който ще се осигури устойчивост на допълнителните разходи, които бяха направени от правителството през тази година\", заяви той, цитиран от пресцентъра на министерството. Министърът уточни, че по бюджета на МЗ се предвиждат средства и за дейностите по трансплантация, както и за извършване на изследвания с NAT технологията, като конкретните цифри ще бъдат известни след окончателно приемане на бюджета.", "date": "2019.10.22", "title": "С 234 млн. лв. повече за болнично лечение предвижда проектобюджетът на касата за догодина"}
{"url": "https://www.dnevnik.bg/bulgaria/2019/10/22/3979783_borisov_i_noviiat_poslanik_na_sasht_obsudiha_kak_da/", "text": "Премиерът Бойко Борисов се срещна с  новия посланик на САЩ Херо Мустафа  в кабинета си в Министерския съвет. Двамата обсъдиха надграждането на стратегическото партньорство между двете държави, като основни теми в разговора им бяха енергийната сигурност, развитието на високите технологии, образованието, науката и културата, както и обменът на студенти, съобщава правителствената пресслужба. Министър-председателят отбеляза доброто взаимодействие между България и САЩ в областта на сигурността и отбраната. Премиерът посочи, че българското правителство отдава високо значение на изпълнението на ангажимента от Срещата на върха на НАТО в Уелс през 2014 г. за увеличаване на разходите за отбрана и припомни, че това е приоритет и в работата на американския президент Доналд Тръмп. По думите на Борисов страната ни е постигнала тази евроатлантическа цел с договорите за доставка на самолетите F-16 Block 70 и свързаното оборудване и въоръжение. България купи 8 изтребителя от САЩ за 1.2 млрд. долара. По този начин страната стана първенец в НАТО по разходи за отбрана за 2019 г. към този момент. Според българския премиер от особено значение е сътрудничеството между България и САЩ по различни програми и инициативи, насочени към разширяване на обмена сред студенти, учени и представители на бизнеса. Борисов отбеляза също, че през последните няколко години има тенденция на нарастване на броя на американските туристи в България.", "date": "2019.10.22", "title": "Борисов и новият посланик на САЩ обсъдиха как да увеличат обмена на студенти и учени"}
{"url": "https://www.dnevnik.bg/evropa/2019/10/22/3979778_evroparlamentut_london_da_glasuva_za_brekzit_i_da/", "text": "Британският парламент трябва пръв да реши какво ще стане с Брекзит, преди евродепутатите да гласуват сделката - това послание отправиха европейските лидери по време на пленарната сесия на Европейския парламент в Страсбург днес. \"Не може този парламент да одобри споразумението, преди Уестминстър да го направи\", заяви председателят на Еврокомисията  Жан-Клод Юнкер . \"Първо Лондон, после Брюксел и Страсбург.\" Боли ме, че прекарах голяма част от мандата си, занимавайки се с Брекзит. Загуба на време и енергия. Комисията работи неуморно, за да уговори решение и уважи решението на Великобритания, каза още той. \"Ние сме в ръцете на Лондон и чакаме Лондон\", каза председателят на ЕП  Давид Сасоли  и припомни, че парламентът е последната институция, която ще анализира и гласува споразумението. На среща с лидерите на политическите групи в парламента снощи бе взето решение ЕП да започне да оценява сделката в комисията по конституционни въпроси. \"Действаме, вършим си задълженията и в четвъртък ще се срещнем отново, за да обсъдим напредъка\", заяви той. \"Имам дежа вю – дори британците използват френски език, за да опишат това чувство. Миналата година празнувахме друго споразумение с предишния британски премиер и знаем какво направи след това британският парламент\", заяви лидерът на Зелените  Филип Ламбертс , припомняйки, че миналата година по това време също имаше уговорен \"развод\", който Уестминстър отхвърли неколкократно и който в крайна сметка струва поста на Тереза Мей. Ако не можете или не желаете да го направите, тогава трябва да имате смелостта да поставите или това споразумение, или сделката на Тереза Мей на референдум. Това е единственият сигурен начин да се стигне до решение, заяви Ламбертс.", "date": "2019.10.22", "title": "Европарламентът: Лондон да гласува за Брекзит и да вземе решение"}
{"url": "https://www.dnevnik.bg/sport/2019/10/22/3979793_nai-dobroto_ot_grigor_dimitrov_predi_mach_500/", "text": "Григор Димитров  спечели победа №300 в кариерата си  на старта на турнира във Виена и вече се подготвя за следващия си мач, който ще е под номер 500 за него. АТП използва повода, за да представи някои от най-вълнуващите моменти за българския тенисист на корта.", "date": "2019.10.22", "title": "Най-доброто от Григор Димитров преди мач №500"}
{"url": "https://www.dnevnik.bg/zelen/2019/10/22/3979816_ozonovata_dupka_e_nai-malka_ot_37_godini_nasam/", "text": "Озоновата дупка над Антарктида е най-малка от 1982 г. насам, съобщи НАСА. Огромната дупка в защитния озонов слой е достигнала максимума си на 8 септември, когато е била 16.4 млн. кв. километра, което е почти колкото територията на Русия. След това тя се е свила и до средата на октомври е била около 10 млн. квадратни километра, което пък се равнява на площта на Европа. Учените от НАСА уточниха, че тази година не е била толкова топла, колкото предишните, и затова покачването на температурите в горния слой на атмосферата над Южния полюс не е било драстично. Това от своя страна е свило озоновата дупка до най-малкия ѝ размер от началото на постоянното ѝ наблюдение. За да покажат каква е разликата в големината ѝ по време на година с нормални метеорологични условия, от американската космическа агенция уточняват, че тогава озоновата дупка достига близо 21 млн. кв. км. \"Това е чудесна новина, но е важно да признаем, че се дължи на по-топлите стратосферни температури. Това не е знак, че озоновият слой внезапно тръгва към възстановяване\", разказа Пол Нюман от НАСА. \"Тази година измерванията в Южния полюс не показват никакви части от атмосферата, при които озонът е напълно изчерпан\", каза от своя страна ученът Брайън Джонсън. Най-голяма озоновата дупка е била през 2000 г. - 29.86 млн. кв. км. Озонът е безцветна комбинация от три кислородни атома. Той предпазва повърхността от ултравиолетовите лъчи, които предизвикват рак и увреждат посевите.", "date": "2019.10.22", "title": "Озоновата дупка е най-малка от 37 години насам"}
{"url": "https://www.dnevnik.bg/bulgaria/2019/10/22/3979821_trifonov_obeshta_enturteinmunt_i_nashata_gledna_tochka/", "text": "Пет часа всяка вечер след 19 часа - \"ентъртеймънт и свободно мнение, нашата гледна точка\". Това ще предлага от 4 ноември телевизията на шоумена и партиен лидер Слави Трифонов. \"7/8 TV\" ще започне излъчване ден след балотажа на местните избори, ще бъде разпространявана по кабел или сателит, като сключваните в момента договори изискват телевизията да се предава на 78 канал по възможност, а където това е невъзможно, защото няма такъв, ще е на 780 канал. Това обяви Трифонов в интервю, записано предварително в офиса му, водено от неговия партиен заместник и бивш сценарист на \"Шоуто на Слави\" Тошко Йорданов. Записът беше пуснат на фейсбук страницата на Трифонов. Трифонов обяви, че ще има свое шоу в новата телевизия, което ще се казва \"Вечерното шоу но Слави Трифонов\", ще се прави от предишния екип на неговото предаване в Би Ти Ви и ще се излъчва от 22 часа. Телевизията засега ще излъчва пет часа, \"това е стартът\", обяви още телевизионният водещ. Всички предавания ще са създадени от екипа на медията. \"Бихме могли да инвестираме в новини, сутрешни блокове, но сме решили да предлагаме на пазара нещо, което няма – ентъртейнмънт и свободно мнение, нашата гледна точка\", допълни той. На репликата няма ли да се дават всички гледни точки, той отговори: \"Ми хората да си правят сравнение. Сега ще имаме пет часа в праймтайм, в който ще се изразяваме абсолютно свободно.\" Трифонов демонстрира леко раздразнение от въпроса дали не е притеснен. Но после продължи с усмивка: \"Приличам ли ти на притеснителен. Ако не изглеждам притеснителен, как можеш да ми задаваш въпроса притеснявам ли се. Професионалистите не могат да бъдат притеснени\", обърна се той към един от най-близките си хора и свой заместник, Тошко Йорданов. Слави Трифонов обяви, че телевизията ще разчита да се издържа от рекламодатели и ще ги привлича на база гледаемост. Той разкритикува повечето от методите за мерене и статистика за гледаемостта и обеща, че неговата медия ще има много по-точен и конкретен начин за измерване. Вече имали и сключен договор с \"Галъп\", които от години правят национална пипълметрия.", "date": "2019.10.22", "title": "Трифонов обеща \"ентъртеймънт и нашата гледна точка\" по новата си телевизия"}
{"url": "https://www.dnevnik.bg/sviat/2019/10/22/3979817_chili_e_vuv_voina_-_protestite_vbesiha_prezidenta_i/", "text": "В столицата на Чили Сантяго за трета поредна нощ се въвежда полицейски час, съобщи генерал Хавиер Итуриага, отговарящ за обществената сигурност след избухването в страната на бурни социални протести, предаде \"Франс прес\", цитирана от БТА.. \"Трябва отново до обявим полицейски час в целия столичен район, който ще действа от 20 часа (2 ч. българско време) тази вечер до 6 ч. утре (по обяд българско време)\", каза Итуриага в телевизионно изявление. Стотици протестиращи пренебрегнаха обявеното извънредно положение и влязоха в сблъсък с полицията в Сантяго, поддържайки безредиците, които взеха най-малко 11 жертви и накараха президента да каже, че страната е \"във война\", посочва \"Асошиейтед прес\". Полицията използва сълзотворен газ и водни оръдия, за да разгони протестно шествие на студенти и профсъюзни членове по един от основните булеварди в Сантяго, но след като отначало се разпръснаха, по-късно демонстрантите се събраха отново на друго място. Междувременно полиция и войници охраняваха дълги опашки от хора, наредили се пред супермаркетите, след като те бяха отново отворени. Много от супермаркетите бяха затворени, след като през уикенда голям брой магазини бяха ограбени и подпалени от демонстранти. Само една от шестте линии на метрото функционира, тъй като участниците в размириците опожариха и повредиха много от станциите. Властите предупредиха, че за да възстанови метрото изцяло работата си, може да са нужни седмици и дори месеци.      Около 2 млн. студенти бяха принудени да си останат у дома, тъй като нямаше как да отидат на занятия, а много хора не успяха да стигнат до работата си. Президентът консерватор Себастиан Пиниера заяви вчера, че страната е \"във война с могъщ, безмилостен враг, който не зачита нищо и никого и иска да върши насилие и престъпления без всякакви ограничения\". Той обаче не каза кой е врагът. Неговата лява съперничка, бившият президент, а сега върховен комисар на ООН за правата на човека Мишел Бачелет, призова в изявление за диалог и прикани всички страни да работят за решения, които ще спомогнат за успокояване на обстановката. Тя настоя да се разследват всички действия, на правителството или протестиращите, причинили щети и смърт. \"Предизвикателството за политическата класа е огромно за държава, където 49% от гражданите и демократичните институции като правителството, конгреса и партиите имат минимална оценка\", пише \"Ел паис\".", "date": "2019.10.22", "title": "\"Чили е във война\" - протестите вбесиха президента и тази нощ действа полицейски час"}
{"url": "https://www.dnevnik.bg/sviat/2019/10/22/3979755_siriici_zameriaha_s_hrana_iztegliasht_se_konvoi_na/", "text": "Американската армия се изтегли от Сирия по особен начин. Конвой с военна техника в североизточната част на страната бе замерян с плодове и обсипван с обиди, докато преминаваше през град Камишли по пътя към Ирак, пише \"Гардиън\". Според Би Би Си по превозните средства са мятани и картофи. Конвоят с над 100 единици се изтегля след решение на американския президент Доналд Тръмп, чийто ход отвори пътя за турска военна операция в Сирия. Той настояваше, че това е част от ангажимента му да се справи с \"безкрайните войни\" и да \"върне войниците у дома\". В действителност част от тях ще се прегрупират в Ирак и ще се приберат, но други ще останат да се сражават с \"Ислямска държава\" от Ирак, а критици предупреждават, че заради разположението си те ще са в много по-лоша позиция. Противопоставянето на джихадистката групировка, чиито членове все още действат в изолирани територии на Сирия, бе основният аргумент за коалицията със смятаните от Турция за терористи кюрдски бойци YPG. Президентът заяви пред репортери, че \"малка група\" ще остане, за да пази петролните находища и други ресурси в североизточната част на страната (това потвърди и министърът на отбраната Марк Еспър). Сенаторът републиканец Линдзи Греъм, един от най-верните съюзници на Тръмп, но и доскорошен противник на изтеглянето, промени мнението си след това съобщение и започна да подкрепя решението на президента. \"Не сме казвали, че ще ги пазим\" Тръмп и вчера защити решението си за изтеглянето. След като преди няколко седмици обвини YPG, че не подкрепили САЩ във Втората световна война, той попита реторично: \"Къде е споразумението, което казва, че трябва да останем в Близкия изток до края на човешката история, до края на цивилизацията, за да защитим кюрдите? Никога не сме казвали това.\" Еспър, който вчера кацна на необявено посещение в Саудитска Арабия, заяви, че оставащите сили ще трябва да \"работят със SDF (Сирийските демократични сили, чийто гръбнак са YPG), за да не допускат \"Ислямска държава\" до тези петролни находища\". Това, вероятно, ще засили у кюрдите усещането, че след няколко години борба срещу \"Ислямска държава\" те са предадени. Освен това изтеглянето няма да е пълно и на юг, по границите с Израел и Йордания, където има малък брой американски войници и където са съсредоточени и интересите на Иран във войната. Наблюдателни пунктове Кюрдски бойци заявиха, че турската армия се е изтеглила от \"безопасна зона\" край границата - условие, което постави Анкара, за да не бъде подновена операция \"Извор на мира\" срещу тях. \"Паузата\" (както я нарича Турция) в операцията е до днес вечерта, 22 ч. българско време, но не е известно дали действително е имало пълно изтегляне, както искат турските власти. Президентът Реджеп Тайип Ердоган се очаква да обсъди днес въпроса с руския си колега Владимир Путин, с когото ще се срещне в Сочи. Анкара междувременно обяви, че ще постави \"наблюдателни пунктове\" в части от Сирия, които е овладяла. Иран, съюзник на сирийския режим, но и партньор на Турция във формата на \"гарантите\" от Астана (търсещи решение за Сирия), осъди решението.", "date": "2019.10.22", "title": "Сирийци замеряха с храна изтеглящ се конвой на САЩ, войници остават да пазят петрола"}
{"url": "https://www.dnevnik.bg/bulgaria/2019/10/22/3979848_policiiata_obiskira_ofisite_na_durjavnoto_gorsko/", "text": "Офисите на Държавно горско стопанство \"Болярка\" във Велико Търново се претърсват от полицаи, съобщава \"Фокус\". Акцията в Северноцентралното държавно предприятие е започнала тази сутрин, но все още няма официална информация какви са причините за нея. По непотвърдени данни полицията разследва незаконна сеч в землището на село Арбанаси и други райони на територията на община Велико Търново. Държавното горско стопанство \"Болярка\" се намира в централната част на Северна България. Южната част на стопанството е разположена в части от Тревненския и Еленския дял на Стара планина, а северната – в Дунавската равнина. Общата площ на горските територии е 45 350 хектара. Залесената площ е 43 453 хектара, което е 95.8% от общата площ.", "date": "2019.10.22", "title": "Полицията обискира офисите на Държавното горско стопанство \"Болярка\""}
{"url": "https://www.dnevnik.bg/evropa/2019/10/22/3979841_bjudjetut_na_italiia_za_2020_g_riskuva_da_narushi/", "text": "В писмо, изпратено до финансовия министър на Италия Роберто Гуалтиери, Европейската комисия посочва, че проектобюджетът на страната за идната година би могъл да се окаже в нарушение на фискалните правила на ЕС, и настоява за разяснения от правителството, предаде \"Ройтерс\", цитирана от БТА. Писмото с дата 22 октомври е подписано от еврокомисарите с икономически ресори Валдис Домбровскис и Пиер Московиси. В него се посочва, че предварителната оценка на проектобюджета за 2020 година показва неспазване на фискалните препоръки да бъдат намалени разходите. \"Италианският проектобюджет не отговаря на изискванията за намаляване на дълга през 2020 година\", пише в писмото. В него се допълва, че това би могло да доведе до задействане на процедура за санкции, ако Италия не предостави достатъчно разяснения по въпроса или не направи промени в проектобюджета си. Според \"Ройтерс\" е малко вероятно да се повтори безизходицата от миналата година, когато Европейската комисия принуди бившото евроскептично правителство да промени бюджета си, за да избегне санкции след продължителна битка, ударила пазарите. Правителството в Рим планира да харчи повече, за да подкрепи растежа. ", "date": "2019.10.22", "title": "Бюджетът на Италия за 2020 г. рискува да наруши фискалните правила на ЕС"}
{"url": "https://www.dnevnik.bg/bulgaria/2019/10/22/3979854_indeks_pokazva_vloshavane_na_finansovata_ustoichivost/", "text": "Финансовата устойчивост и общественият престиж на неправителствените организации в България се влошават през миналата година, сочи  индексът за устойчивост на НПО-тата , представен днес от Българския център за нестопанско право, предаде БНР. Индексът проследява и оценява развитието на гражданския сектор в 24 държави в Централна и в Източна Европа. За България той се изработва от Американската агенция за международно развитие в партньорство с Центъра за нестопанско право. Индексът измерва правната среда, организационния капацитет, финансовата устойчивост, застъпничеството, услугите, инфраструктурата, обществения престиж на организациите. За 2018 г. България се нарежда на девето място заедно с Хърватия. Това е едно място спад за страната ни спрямо 2017 г. С най-висока степен на устойчивост са Естония, Литва, Латвия, Полша, Чехия, Словакия и Словения. Директор на Българския център за нестопанско право Любен Панов поясни в интервю за програма \"Хоризонт\", че една от причините за финансовите проблеми на НПО-тата е тази, че те съществуват отскоро. \"Те се появяват около 90-а година, което е малък период. В България няма големи дарители. Ключови финансиращи програми са от чужбина\", допълни той. Като проблем Панов посочи липса на разбиране в обществото какви са неправителствените организации, какво правят и за какво са полезни. \"Много малък процент от хората участват и са въвлечени в инициативи на неправителствени организации. Малко се познават тези организации. Когато ги попитат, те не се сещат\", посочи още той. Според Световния дарителски индекс по отношение на доброволчеството България е на предпоследно място от 135 страни, като само 5% от хората са били доброволци. Любен Панов отчита и нарастване на популизма, като гражданските организации са лесна цел за атака и събиране на вот. Връщайки се отново към данните от индекса, той посочи, че в другите сфери нещата или се запазват без промяна, или има малки подобрения. Като положителен пример той посочи видимостта и доброите резултати на движението \"Системата ни убива\" на майките на деца с увреждания. Всяка от седемте области, които се наблюдават и участват във формирането на индекса, се оценява по седемстепенна скала. Оценки между 1 и 3 показват висока степен на устойчивост, оценки между 3 и 5 – развиваща се устойчивост, а оценки над 5 – затруднена устойчивост. Оценката за устойчивостта на неправителствените организации в България през 2018 г. е 3.4 (развиваща се устойчивост) спрямо 3.3 за 2017 г. Организационен капацитет: Оценка 4.0 Финансова устойчивост: Оценка 4.6 Застъпничество: Оценка 2.6 Предоставяне на услуги: Оценка 3.1 Секторна инфраструктура: Оценка 3.0 Обществен престиж: Оценка 3.7", "date": "2019.10.22", "title": "Финансовата устойчивост и престижът на неправителствените организации се влошават"}
{"url": "https://www.dnevnik.bg/sport/2019/10/22/3979839_selekcioner_po_vreme_na_kriza_kak_se_izbira/", "text": "Ще бъде ли Георги Дерменджиев определен за селекционер на националния отбор по футбол? Темата ще бъде обсъдена на заседание на изпълнителното бюро на БФС. Това заявиха от пресслужбата на футболния съюз пред \"Дневник\". В понеделник по обед темата изглеждаше затворена, след като вицепрезидентът и отговорник за националния отбор  Йордан Лечков обяви, че на поста застава Георги Дерменджиев . Впоследствие обаче друг от членовете на изпълнителния комитет - Венцислав Стефанов, се изказа остро и изрази несъгласие с избора. Според него има по-подходящи варианти за селекционер. Какви са стъпките Според устава на БФС изпълнителното бюро се състои от президента, който  вече е Михаил Касабов , първия вицепрезидент Лечков, вицепрезидентите и един от членовете на изпълнителния комитет, \"определен от президента за всеки отделен случай\". Засега няма информация кой ще е този член. Уставът гласи също, че \"при необходимост се провеждат предварителни консултации\" с професионалната лига и Асоциацията на българските футболисти. \"Решенията на бюрото на изпълнителния комитет влизат в сила с приемането им и се утвърждават от изпълнителния комитет на неговото следващо заседание\", се казва още в устава.      Има ли варианти Загубата с 0:6 от Англия донесе куп главоболия и проблеми в българския футбол. Наред с това беляза и 11-ия пореден мач без победа за националния отбор. В  \"деня за оставки\" , както го определи Лечков, в петък оставка подаде и бившият вече селекционер Красимир Балъков. Още в понеделник на преден план излезе името на Дерменджиев, който е трикратен шампион с \"Лудогорец\", а за последно за кратко води \"Левски\". Според непотвърдена информация на \"Дневник\" са водени разговори с Димитър Димитров-Херо, но той не бил съгласен. По думите на Стефанов по-добри варианти от Дерменджиев са Николай Киров и Ясен Петров. Въпреки тежкия период изборът е важен. Следващият официален мач е домакинството срещу Норвегия на 17 ноември, което слага край на квалификациите за Евро 2020. Погледите са насочени към пролетта, когато България ще се надява да се бори за класиране на европейското чрез Лигата на нациите.", "date": "2019.10.22", "title": "Селекционер по време на криза: Как се избира наследникът на Балъков и кой ще е той"}
{"url": "https://www.dnevnik.bg/sviat/2019/10/22/3979422_avstraliiska_presa_bulgarski_populisti_prevrushtat/", "text": "Жертва на \"дълбоко корумпирана и безпощадна правосъдна система\", заложник на \"борба за власт между независими елементи от правораздаването и популисти в политиката\". Така австралийските медии отразяват ситуацията, в която се намира Джок Полфрийман след освобождаването му от центъра за мигранти в Бусманци, но без възможност да напусне България. \"Австралиецът ходи по тънкия лед на българската политика\", пише неделното издание на в. \"Ейдж\". В него Димитър Марков от Центъра за изследване на демокрацията обяснява, че случаят се е превърнал в тест за бъдещето на върховенството на закона в България. Изданието обяснява на читателите си в другия край на планетата, че според \"Трансперънси интернешънъл\" това е най-корумпираната държава от Европейския съюз. \"Политици националисти се опитват да разиграват версията, че богатата Австралия се опитва да измъкне от бедната България един убиец\", казва Марков, директор на правната програма в ЦИД. Той напомня, че неотдавна са се появили нови обстоятелства около случая, както и че ако ставаше дума за друг човек, условията за предсрочното му освобождаване нямаше да са нещо изключително. Не само главният прокурор се опитва да върне Полфрийман в затвора заради процедурни въпроси, но и управляващите внесоха проектозакон, който ще направи в бъдеще възможно обжалването на съдебни решения, които в момента са окончателни, пише \"Ейдж\". Няма да се изненадам, ако правителството се опита да въведе и действие със задна сила, коментира Марков, което не само ще върне австралиеца в затвора, но и ще създаде бъркотия с неизвестен брой други случаи. \"Намираме се в много странна правна територия и нищо не следва правилата\", казва и Калин Ангелов, адвокат на Полфрийман. Според него ще е \"пълна катастрофа\", ако клиентът му бъде върнат в затвора. \"Би било чудесно да е у дома за Коледа и се надявам българската система да е достатъчно силна, за да устои на тази корумпирана атака\", казва Саймън Полфрийман, бащата на австралиеца. \"Изключително тревожно е Джок да бъде толкова близо до освобождаването и в последната минута да го спре същият корумпиран процес, който го прати зад решетките за 20 години\", допълва патологът. Той не изключва и никога повече да не го види, допълва в.\"Сидни морнинг хералд\". За агенция \"Острелиън асошиейтед прес\" (ААР) адвокат Николай Хаджигенов казва, че Полфрийман е изправен пред \"пълна бъркотия\". Освобождаването му е \"справедливо и правно издържано\", но определени среди в България се опитват да превърнат случая в \"политическа помия\", а действията на прокуратурата са \"наистина опасни\", допълва той. Външният министър Марис Пейн заяви в парламента: \"Призовавахме и продължаваме да призоваваме българските власти да позволят Полфрийман да отпътува за Австралия.\" \"Съдебното решение за освобождаване не подлежи на обжалване, но главният прокурор обжалва процедури в този случай. Доколкото ни е известно, това е извън нормалния правен процес в България и ще бъдем много загрижени, ако върху това влияят неправни съображения\", каза още тя пред депутатите. Министърът посочи, че два пъти е повдигала въпроса пред българската си колежка Екатерина Захариева и пред ръководителя на външната политика на ЕС Федерика Могерини. \"Уважаваме независимостта на българското правораздаване и искаме решението да бъде взето съгласно принципите на върховенство на закона.\" \"Не се боя, защото вярвам, че българи ще ме защитят, както правеха през последните 12 години. Винаги са ми помагали българи, а не австралийци\", цитира \"Сидни морнинг хералд\" думите на австралиеца при излизането му от мигрантския център. Но \"Гардиън\" публикува други негови изказвания от интервюто му за телевизия Ей Би Си, дадено преди освобождаването му от Бусманци. Той посочва, че отговарящият за затворите зам.-министър на вътрешните работи Николай Проданов е номиниран от ВМРО, а системата на местата за лишаване от свобода се контролира от тази \"фашистка партия\", която може да влияе и на правораздавателния процес. \"Затова ме е страх да се върна в затвора. Със сигурност ще се опитат да ми скроят някакъв номер там, ще ми подхвърлят наркотици, ще намерят някой да лъжесвидетелства и ще ме тикнат в затвор със строг режим.\" Върховенството на закона в България в моя случай е пожертвано заради политически интереси на популисти, казва още той. \"Но искам хората в Австралия да знаят, че има много смели българи, които опитват да се борят с корупцията, срещу мафията и властта, корумпираща правосъдната система.\" Той също иска да остане в България и да помага на лишени от свобода, но всъщност ще бъде депортиран, обръщат внимание австралийската преса. Всъщност от Дирекция \"Миграция\" към МВР заявиха на 15 октомври, че имало издадена заповед за експулсирането на Полфрийман, но изпълнението ѝ е \"отложено\", защото имало и забрана да напуска страната. Освен това такава заповед подлежи на обжалване пред българския съд.", "date": "2019.10.22", "title": "Австралийска преса: Български популисти превръщат случая \"Полфрийман\" в политическа помия"}
{"url": "https://www.dnevnik.bg/bulgaria/2019/10/22/3979895_galup_vseki_deseti_bi_glasuval_na_mestniia_vot_sreshtu/", "text": "Всеки десети българин би приел да гласува срещу финансов стимул или под принуда, показват резултатите от национално представително изследване на \"Галъп интернешънъл\", проведено между 4 и 11 октомври сред 796 пълнолетни граждани. Социолозите отчитат, че при въпрос за т.нар. контролиран вот няма как да се очаква хората да бъдат докрай искрени, но все пак степента, в която подобни неща се признават, е показателна за цялостното явление. На въпрос за гласуване срещу заплащане или под принуда на местните избори 11% от всички запитани признават, че биха приели. Все пак мнозинството от запитаните – 81%, не биха приели, а останалите 8% не могат да преценят. Тези 11% се равнява условно на - от общо около 5.5 милиона постоянно пребиваващи в страната и имащи право на глас. Социолозите посочват, че към тях вероятно може да се добавят и известна част от осемте процента колебаещи се. Сред онези, които със сигурност се очаква да гласуват на местните избори на 27 октомври, процентът признаващи си също е над една десета. Въпрос на спекулация е колко всъщност са онези, които са склонни да дадат гласа си в контролирана посока, но не си признават, отчитат от \"Галъп интернешънъл\". От онези, които признават, че биха гласували при стимул или принуда, са , респективно при ромите делът на склонните е 40%. За поредна година се установява, че най-младите са и най-откровени по въпроса за зависимия вот. Това е и индиректно отражение на демографската ситуация в страната, която се характеризира с все по-сериозна гетоизация сред най-млади възрастови групи, се казва в анализа от изследването. За немалка част от гласоподавателите би трябвало да бъде отчетена икономическата безизходица или работодателската принуда. От \"Галъп интернешънъл\" посочват, че темата със зависимото гласуване, включително за купуване на цели комисии, подправяне на протоколи и т.н., става изключително актуална в дните преди вота, като на различни места се чуват различни цени за глас – до 150 и дори до 200 лв. Разликата при тази кампания е, че става дума за местни избори, а . В случая има реален залог на много места, респективно зависимите вотове или некоректните практики могат да повлияят в много по-голяма степен, отколкото на национални избори, коментират социолозите.", "date": "2019.10.22", "title": "\"Галъп\": Всеки десети би гласувал на местния вот срещу пари или по принуда"}
{"url": "https://www.dnevnik.bg/sport/2019/10/22/3979846_magnus_karlsen_postavi_rekord_za_nai-mnogo_poredni/", "text": "Световният шампион Магнус Карлсен записа поредното си впечатляващо постижение в класическия шахмат. Норвежецът, който на 30 ноември ще навърши 29 години, подобри рекорда по брой поредни партии без загуба. Карлсен вече е непобеден в 101 мача, след като направи реми с черните фигури срещу арменеца Левон Аронян в последния кръг в турнира на остров Ман. Серията на норвежеца започна на 31 юли 2018 г., като оттогава записа 33 победи и 68 ремита. Предишното върхово постижение се държеше от Дин Лижен. Китаецът нямаше загуба в 100 поредни партии в класическия шахмат от 10 август 2017 г. до 10 ноември 2018 г. \"По време на серията показах добра устойчивост в защита, но бях късметлия. Съперниците ми изпуснаха някои много лесни победи\", каза Карлсен. Той призна, че не е очаквал да стигне толкова далеч заради слабата си игра в последните партии. В края на 2018 г.  Карлсен отново защити световната си титла  след драматичен успех в тайбрек срещу претендента от САЩ Фабиано Каруана. Норвежецът стъпи на  световния връх  на четвърти пореден шампионат. ", "date": "2019.10.22", "title": "Магнус Карлсен постави рекорд за най-много поредни партии без загуба в шаха"}
{"url": "https://www.dnevnik.bg/kultura/2019/10/22/3979865_pernishkite_razkazi_na_zdravka_evtimova_biaha/", "text": "Книгата \"Пернишки разкази\" на българската писателка Здравка Евтимова излезе преди броени дни в Китай под логото на Ningbo Publishing. С публикуването на сборника издателството поставя началото на нова поредица за съвременна литература от Централна и Източна Европа. Новината беше потвърдена от Евтимова пред \"Дневник\". Тя разказа, че премиерата на книгата се е състояла в средата на октомври на панаира на книгата в град Нингбо, чието население е 7.5 млн. души. Евтимова е изнесла и лекции в университетите Wan Li и Nottingham University. Лекциите на Евтимова са били посветени на съвременната българска литература, както и на историята и културата на България. В началото на тази година  разказът \"Кръв от къртица\"  на Евтимова  беше включен в учебник по литература в САЩ  наред с произведения на писатели като Рей Бредбъри, Айзък Азимов, Едгар Алън По и Хауърд Лъвкрафт.  Здравка Евтимова е родена през 1959 г. в Перник. Завършила е английска филология във Великотърновския университет \"Св. св. Кирил и Методий\". Специализира художествен превод в Сейнт Луис, САЩ. Нейни разкази са публикувани в над 32 държави. Носител е на множество национални и международни награди. През 2016 г. романът й \"Една и съща река\" беше отличен с наградата \"Роман на годината\" за 2015 г. на фонд \"13 века България\".", "date": "2019.10.22", "title": "Пернишките разкази на Здравка Евтимова бяха публикувани в Китай"}
{"url": "https://www.dnevnik.bg/razvlechenie/2019/10/22/3979869_finalut_na_sagata_mejduzvezdni_voini_vuzhodut_na/", "text": "Дългоочакваният финал на сагата \"Междузвездни войни\" най-накрая придобива все по-реални измерения, след като се появи и последният трейлър към деветата част на поредицата, която носи заглавието \"Възходът на Скайуокър\". Слоганът на филма, който трябва да се появи по кината на 20 декември, гласи: \"Сагата ще свърши. Историята ще живее завинаги.\" Очаква се последният филм да постави край на историята за уж обикновеното момче на име Люк Скайуокър (Марк Хамил), който се озовава насред междугалактическа битка в оригиналния първи филм от сагата на Джордж Лукас \"Нова надежда\". Преди броени часове онлайн бе публикуван трейлърът, а в САЩ започна и предварителната продажба на билети за последния от поредицата филми, появили се за първи път на големия екран през 1977 г. От излизането на \"Нова надежда\" досега сагата вече обхваща две оригинални продължения, три филма с предистория, цяла трилогия с продължение на историята, както и два странични филма и други заглавия, които разказват за отделни образи от основния сюжет. Трейлърът предполага драматичен край. В него са включени кадри от битки на кораби насред огромни бушуващи океани, герои, които прескачат каньони в мащабни джунгли, близки кадри с изпълнени със сълзи очи и, разбира се, светлинни мечове. Сценарист, режисьор и продуцент е Джей Джей Ейбрамс. В главните роли са Дейвзи Ридли, Адам Драйвър, Джон Бойега, Оскар Айзъкс и Лупита Ньонго заедно с част от оригиналния актьорски състав Марк Хамил, Иън Макдърмид и Антъни Даниълс в ролята на робота Си-Трипио (C-3PO).", "date": "2019.10.22", "title": "Финалът на сагата \"Междузвездни войни: Възходът на Скайуокър\" наближава с последен трейлър"}
{"url": "https://www.dnevnik.bg/sviat/2019/10/22/3979849_bulgariia_vse_oshte_e_tazi_chujbina_-_komersant_za/", "text": "Външно всичко изглеждаше добре: гостенката на руския външен министър Сергей Лавров му говореше на \"ти\", той се шегуваше за бъдещите общи газови проекти. Въпреки старанието да се избегнат в откритата част на срещата болезнени теми Лавров и Екатерина Захариева не успяха да скрият разногласията си. Така описва руското издание  \"Комерсант\"  разговорите на българския външен министър с руския му колега в Москва и подчертава, че такава  визита на първи дипломат от София  не е имало от осем години. Заглавието в \"Комерсант\" е \"България още е тази чужбина\". Играта на думи е с някогашния шеговит израз \"кокошката не е птица, България не е чужбина\" (римуван на руски - \"курица не птица, Болгария – не заграница\"). За времето, откакто български външен министър не е бил в Москва (2011 г.), колегите от съседни Сърбия, Турция и Гърция са направили това съответно седем, четири и три пъти. По-лоша е статистиката само с Румъния (последната визита е през 2009 г.), но ако с Букурещ отношенията традиционно са сложни, \"България руснаците (особено родените в СССР) по стар навик я отнасят към приятелския лагер\", обяснява \"Комерсант\". Изданието припомня, че отношенията буксуват в последните години, а сериозен удар е отказът на България да се строи \"Южен поток\". При изграждането на АЕЦ \"Белене\" се стигна и до международен арбитраж, не помогнаха и разногласията за Украйна и наложените взаимни санкции, отбелязва вестникът (мерките бяха наложени от европейски и други западни държави, последваха руски контрасанкции). Лавров говореше за \"Български поток\" Въпреки това Захариева, която е и вицепремиер, \"се стремеше да създава впечатление, че въпросите между двете страни вървят към подобрение. Тя напомни за началото на строителството на територията на България на така наречения  \"Балкански поток\"  - втората тръба на \"Турски поток\", по която газ от Русия ще се доставя на потребители в Сърбия и Унгария\", пише вестникът, като използва даденото от премиера Бойко Борисов название \"Балкански поток\". Захариева припомнила и за възобновената процедура за АЕЦ \"Белене\", изразявайки радост от участието на Русия (\"Росатом\" е сред кандидатите). \"И оптимистично очертаваше перспективите пред двустранните отношения в сферата на туризма, образованието и културата.\" \"Към Сергей Лавров българската гостенка подчертано се обръщаше на \"ти\". Руският министър говореше за сътрудничеството в енергетиката с не по-малък ентусиазъм и дори наричаше \"Балкански поток\" \"Български поток\", с което зарадва събеседницата си\", продължава репортажа \"Комерсант\" и допълва с  вече съобщеното предаване на терена , на който е българското посолство в Москва, за безсрочно ползване. Без промяна за спорните въпроси В откритата среща не са обсъждани (но според \"Комерсант\" това се е случило в закритата) двата спорни въпроса от последните седмици - този за изложбата за 9 септември, която провокира  остър отговор  от външното министерство в София, и  обвиненията в шпионаж  срещу председателя на движение \"Русофили\"  Николай Малинов  (по данни на вестника Захариева убеждавала Лавров, че правителството няма общо със съдебните действия). Отбелязва се още, че Захариева коментирала Втората световна война по време на разговора само с общи фрази, даващи сигнал, че София не променя позицията си. На пресконференцията обаче тя без всякаква връзка призовала \"да не се политизира историята\". Освен това избрала по време на посещението си да положи цветя на паметниците в чест на обсадата на Плевен (най-тежката битка от Руско-турската война) и светите братя Кирил и Методий , а не на Гроба на незнайния воин (мемориал за съветските войници, загинали във Втората световна война), както правят посещаващите руската столица министри на външните работи.", "date": "2019.10.22", "title": "\"България все още е тази чужбина\" - \"Комерсант\" за визитата на Захариева"}
{"url": "https://www.dnevnik.bg/bulgaria/2019/10/22/3979909_boiko_borisov_vijda_v_plovdivskoto_letishte_budesht/", "text": "Премиерът Бойко Борисов вижда в лицето на пловдивското летище бъдещ голям хъб за износ на стоки, който ще се използва от всички страни на Балканския полуостров. Той направи коментара си при откриването на завод за производство на автомобилни светлини в Индустриалната зона край Пловдив, като видео от церемонията се излъчваше в профила му във \"Фейсбук\". \"При този огромен икономически растеж на града не може пловдивското летище да остане занемарено. Балканите имат нужда от един голям хъб, откъдето да се изнасят стоки. След време може да се окаже, че транспортът на стоки със самолет ще е по-евтин от този с камиони\", каза Борисов. Той отбеляза, че се работи по изграждането на пътя Пловдив – Асеновград, както и за разширяването на околовръстното на града. Преди година правителството  прекрати процедурата за концесия на летището в Пловдив  по предложение на транспортния министър Росен Желязков. До решението на кабинета се стигна, след като консорциумът между \"Хайнан\" и \"Пловдив еърпорт инвест\" обяви, че няма да има възможност да сключи концесионния договор, въпреки че спечели процедурата. Вторият претендент за летището беше \"Консорциум Летище Пловдив\", съставен от \"Тракия икономическа зона\" и автотранспортната ПИМК, които спечелиха концесията на интермодалния терминал край града. Те обаче се  отказаха да обжалват прекратяването на процедурата. По време на церемонията по откриването на завода Борисов каза още, че подобни инвестиции оставят добавена стойност в България. Той допълни, че \"преди 4-5 години Брутният вътрешен продукт (БВП) беше 50 милиарда, а тази година ще минем 120 млрд. лева\".", "date": "2019.10.22", "title": "Бойко Борисов вижда в пловдивското летище бъдещ балкански хъб за износ на стоки"}
{"url": "https://www.dnevnik.bg/analizi/2019/10/22/3979912_mihailov_si_otide_geshev_idva_dva_razlichni_spektakula/", "text": "                         \"А сега продължаваме с ужасяващата футболна седмица.\" С тези думи през уикенда телевизионна водеща направи преход между две теми в предаването си. Днес, с поглед към предстоящото, със същото основание бихме могли да кажем, че продължаваме с \"ужасяващата прокурорска седмица\". На пръв поглед между футболните събития от миналата седмица и прокурорските от тази няма нищо общо, освен че хронологически, по случайност, те се паднаха на две последователни страници в сценария, по който се случват нещата в държавата. Когато човек се вгледа по-внимателно в тях обаче, открива поне една голяма прилика, която със сигурност не е случайна и е също толкова ужасяваща, колкото нацистките прояви на националния стадион. Начинът, по който бе свален от поста вече бившият президент на футболния съюз, много прилича на начина, по който бе издигнат (и след два дни най-вероятно ще бъде \"избран\") новият главен прокурор. Нещо като типово активно мероприятие, приложено в две различни ситуации. Още в началото да направим уговорката, че тук не става дума за качествата на двамата. Както и затова дали например единият е заслужено свален, а другият – незаслужено издигнат. Истинският въпрос е как и защо като по правило у нас на такива постове се поставят такива хора. Колкото до постовете, те, разбира се, са твърде различни. Единият дава огромна фактическа власт и мощни лостове за влияние във всички сфери на обществения живот. Но явно и другият крие някоя и друга апетитна хапка и възможности, които го правят съблазнителна цел за овладяване.      Миналата седмица след катастрофалната загуба от Англия, съпътствана от позорни сцени на стадиона, отразени обилно от световните медии, президентът на футболния съюз бе принуден да подаде оставка. Загубата бе съвсем естествена и непресторена – точно отражение на разликата в класите на двата отбора. Расисткото \"шоу\" обаче бе очевидно предварително поръчано и отлично организирано, инсценирано и разиграно. Разстановката на така наречените футболни фенове по трибуните бе добре обмислена, така че камерите на струпалите се английски медии да имат добра видимост към тях. На получилите се \"хубави\" кадри съвсем ясно се вижда как (започвайки още при химните) изпълнителите се подсмихват, докато (без да се крият, съвсем демонстративно) изпълняват целия си \"репертоар\". А след като си свършват работата, още преди края на първото полувреме, по даден им отнякъде знак си тръгват по живо, по здраво. Разбира се, всичко това въобще не отменя факта, че расистките, нацистките и всякакъв друг вид отвратителни възгледи са широко разпространени сред посещаващите футболни мачове, както и в \"дълбините\" на обществото и по \"висините\" на политиката и властта. Но в случая те бяха просто сценична роля. Властта се направи на изненадана, но и тя бе част от театрото. Въпреки двуседмичните обилни медийни предупреждения органите на реда не направиха абсолютно нищо, за да попречат на от години отлично познатите им \"фенове\" да влязат на стадиона и да изпълнят номера си. Сетиха се да ги \"търсят\" чак след края на спектакъла. А той продължи така: първо скандалът гръмна на международно медийно и политическо ниво, после премиерът поиска оставката на футболния шеф, който първоначално я отказа, но после бързо размисли, след като точно в този момент по случайно съвпадение ГДБОП нахлу в офисите на футболния съюз. От тази акция естествено няма да произтече нищо. Но целта вече бе постигната. Подобни показни акции бяха ключов сюжетен елемент и в другия спектакъл – по избора на главен прокурор. Главният герой, излъчен за поста, месеци наред, без почивен ден грееше от телевизионния екран, за да арестува, обискира, разследва, изобличава и да сочи врагове. Публиката трябваше да остане с впечатлението, че е навсякъде и че върху раменете му се крепи цялата битка с престъпността във всичките ѝ разновидности и калибри: телефонни измамници и чужди шпиони, дребни селски апаши и корумпирани кметове, кибертерористи и убийци. Така системно бе извайван образът на неуморен борец за справедливост и защитник на народа от злодеите. Разбира се, масираното медийно присъствие крие сериозен риск героят да се изложи. Така в ефира се прокраднаха забележителни с комизма и цинизма си реплики и лъснаха спорните му възгледи по някои конституционно-правни въпроси. Което засили отдавнашните съмнения в неговата професионална и морална пригодност за поста и предизвика много критики. Но за заглушаване на критиките бяха приложени други изпитани драматургични похвати. Като включване на хор от зависими клакьори (под формата на идентични възторжени писма от трудови колективи). И платени агитки за улична подкрепа като онази на стадиона миналата седмица. По-внимателно проучване вероятно ще покаже, че някои от конкретните изпълнители са играли и на двете сцени. Като обобщение може да се каже, че двата спектакъла са обединени от натрапващи се прилики в стила на сценаристите (сред които също може да има съвпадения), сходства в режисьорските похвати и общата тежко чалгализирана и пропита от \"кафяви\" изпарения атмосфера, без особени интелектуални и културни претенции. Което обяснява и известните прилики между основните персонажи. И още нещо. Те показват как в България се решават кадрови и други управленски въпроси. Уж всичко формално върви по правила и процедури, но всъщност нещата се случват другаде, в някаква паралелна действителност. Онова, което се вижда и чува, е привидност, която трябва да прикрие истинските причини, мотиви, движещи сили и интереси. В тази паралелна действителност футболът и правото сами по себе са маловажни. Важни са властта и парите. Затова и резултатите са ужасяващи – и на футболното поле, и на полето на законността и правото. При футбола е лесно – мнозина могат да минат и без него, а който обича тази игра, гледа английската Висша лига. При законността и правото не е толкова просто.", "date": "2019.10.22", "title": "Михайлов си отиде, Гешев идва: два различни спектакъла, но с общ почерк"}
{"url": "https://www.dnevnik.bg/evropa/2019/10/22/3979932_brjuksel_ne_ostana_dovolen_ot_proektobjudjeta_na/", "text": "Европейската комисия заяви, че проектобюджетите на Франция и Италия ( ) за следващата година може да нарушат фискалните правила на Европейския съюз и в писма до финансовите министри на страните поиска разяснения до сряда, предаде \"Ройтерс\". Брюксел излезе с предупреждения и към още няколко държави – Финландия заради разходите и Испания, Португалия и Белгия, които са предали непълни бюджетни планове заради скорошни избори. Според еврокомисията при сегашния проектобюджет Париж ще наруши правилата на ЕС за държавния дълг. Франция освен това не предвижда никакво структурно подобрение следващата година, противно на искането на ЕС за подобрение на стойност 0.6% от брутния вътрешен продукт. Комисията, която е натоварена да оценява бюджетите на страните от еврозоната, изпрати предупреждения също до Испания, Португалия и Белгия, чиито служебни правителства не бяха в позиция да предадат пълни бюджети до 15 октомври, определения от правилата на ЕС срок. Испания и Белгия не са сформирали нови правителства след тазгодишните избори, а в Испания ще има  и още един вот през ноември . В Португалия  новият кабинет  не е положил клетва след изборите по-рано този месец. Не е нещо необичайно държавите да представят непълни бюджети заради избори, но еврокомисията смята, че предвидените от трите служебни правителства бюджетни мерки може да бъдат недостатъчни за спазване на правилата на ЕС. Предупредително писмо бе изпратено и до Финландия заради растящите й публични разходи. Хелзинки отговори, че мерките са временни и са необходими, за да се подкрепи заетостта и да се подобрят публичните финанси в дългосрочен план.", "date": "2019.10.22", "title": "Брюксел не остана доволен от проектобюджета на Франция"}
{"url": "https://www.dnevnik.bg/sviat/2019/10/22/3979971_germaniia_predloji_zona_za_sigurnost_v_siriia_s_rusko/", "text": "Германия предложи създаването на зона за сигурност под международен контрол в Северна Сирия с цел защита на разселените цивилни и продължаване на борбата срещу терористичната организация \"Ислямска държава\", предаде \"Ройтерс\". \"Моето предложение е да бъде създадена зона за сигурност под международен контрол с участието на Турция и Русия\", заяви германският министър на отбраната и лидер на Християндемократическия съюз Анегрет Крамп-Каренбауер в интервю за телевизия \"Дойче веле\". Според Крамп-Каренбауер създаването на такава зона ще стабилизира региона и ще позволи възстановяване на инфраструктурата и доброволно завръщане на бежанците. Министърът изтъкна, че работи в тясно сътрудничество с канцлера Ангела Меркел върху идеята за зона за сигурност в Северна Сирия и че е информирала най-важните съюзници на Германия за предложението. Това е първият случай, когато германското правителство предлага военна мисия в Близкия изток. Ако идеята бъде одобрена от Турция и Русия, ще се очаква Берлин да изпрати войници в Сирия като част от мисията. Предложението на Крамп-Каренбауер може да създаде напрежение в германската управляваща коалиция, тъй като коалиционните партньори на Меркел от Германската социалдемократическа партия се отнасят скептично към каквато и да било директна военна намеса в Сирия. Министърът защити идеята, като заяви, че вече не може да слуша как германските политици само говорят, че са разтревожени от насилието в Сирия, но не предприемат действия. Според Крамп-Каренбауер Германия и нейните управляващи партии трябва да направят повече и да допринесат за решаването на кризата в Сирия. /БТА", "date": "2019.10.22", "title": "Германия предложи \"зона за сигурност\" в Сирия с руско и турско участие"}
{"url": "https://www.dnevnik.bg/ot_vas/novini_ot_vas/2019/10/22/3979762_istriia_dobrudja/", "text": "Хистрия или Истрия e йониска колония на добруджанския черноморски бряг (днес на брега на езерото Синая, Румъния). Основана е в средата на VII век пр.н.е. от колонисти от град Милет (според данните от Евсевий Кесарийски възможна година на основаването е 657-656 пр.н.е.).", "date": "2019.10.22", "title": "Истрия (Добруджа)"}
{"url": "https://www.dnevnik.bg/sport/2019/10/22/3979877_zlaten_medal_oguniat_i_marian_se_preplitat_v_logoto_na/", "text": "Париж 2024 влиза в историята, като за пръв път олимпийските и параолимпийските игри ще имат едно и също лого, съобщават организаторите. То обединява в себе си три символа - златните медали, олимпийския огън и лицето на момичето Мариан - образ, който е персонификация на Френската република. Дизайнът е в стил ар деко и връща спомените за предишното домакинство на Париж от 1924 г. \"За нас това беше ключът още от началото на проекта\", каза президентът на организационния комитет Тони Естанге за използването на общо лого за олимпийските и параолимпийските игри.    \"По отношение на наследството вярваме, че тази страна има нужда от утвърждаване на спорта във всекидневния живот. Независимо от възрастта, независимо дали имаш увреждане или не, имаш място и роля в успеха на Париж 2024\", заяви той, цитиран от insidethegames.biz. По думите му избирането на общо лого дава много силно послание. Първите реакции в социалните мрежи са разнопосочни, като мнозина изразяват съжаление, че не е използвано логото, с което Франция спечели домакинството на олимпийските игри. То съчетаваше в себе си Айфеловата кула и числото 24. Естанге обаче изтъкна, че харесва идеята за преплитането на медала като символ на спорта, на олимпийския огън и на лицето. \"За мен това са трите основни послания, които искаме да отправим чрез Париж 2024. Спортът е всичко в нашата ДНК\", добави той.", "date": "2019.10.22", "title": "Златен медал, огънят и Мариан се преплитат в логото на олимпийските игри в Париж"}
{"url": "https://www.dnevnik.bg/politika/2019/10/22/3979974_prokuraturata_e_poiskala_razreshenie_da_obvini/", "text": "Доскорошният кмет на Несебър Николай Димитров, който се явява като независим за нов мандат, вероятно ще бъде привлечен и задържан като обвиняем по досъдебно производство. Заедно с него по същото разследване на Специализираната прокуратура се очаква да бъдат обвинени и трима кандидати за общински съветници в града - Петър Хрусафов Тодоров и Георги Димитров Георгиев от листата на коалиция \"БСП за България\", Константин Димов Лефтеров от листата на партия \"Движение 21\", а също и кандидатът на \"Движение 21\" за кмет на Свети Влас Атанас Георгиев Япаджиев. Това се вижда от няколко решения на Централната избирателна комисия, с които се дава разрешение за привличане и задържане като обвиняем на тези хора. Посочва се, че за всички тях вчера са постъпили искания от Главния прокурор заради едно и също досъдебно производство - №185/2019 г. по описа на Следствения отдел при Специализирана прокуратура. И за петимата кандидати решението на комисията е положително и се дава разрешение за \"привличане и задържане като обвиняем\". От прокуратурата са съобщили за БНР, че петимата ще бъдат задържани за 72 часа. В събота Специализираната прокуратура и служители на Главна дирекция \"Борба с организираната престъпност\" претърсиха офиси и адреси в Несебър . От полицията и държавното обвинение все още няма официална информация. Според местни медии разследването е за купуване на гласове. Според законодатеството, за да се повдигне обвинение или да се задържи кандидат за избори, трябва да се получи разрешение от изборната комисия. Николай Димитров досега има три кметски мандата, като става кмет на Несебър още през 2007 г., избран с 68,04% като независим кандидат издигнат от инициативен комитет. От тогава той се явява като независим и печели изборите с голяма преднина, като на изборите 2015 г. печели още на първи тур с над 53 на сто от гласовете. Сега срещу него има само двама кандидати -Атанас Терзиев от ГЕРБ и Красимир Косев от партия \"Подем\". По данни на \"Флагман\" в събота прокуратурата е влязла в къщата на досегашния кмет и кандидат Николай Димитров, както и в дома на кандидата за кмет от \"Движение 21\" в Свети Влас Атанас Япаджиев. Разследващите са влезли и в жилището на Петър Хрусафов – кандидат за общински съветник от коалиция \"БСП и ПК Тракия\". Търсят се списъци с избиратели и пари. Обиски е имало в домовете на двама кандидати за общински съветници, които от години са в местната власт. Единият е Георги Георгиев, който е водач на листата на Коалиция \"БСП и ПК Тракия\", другият е Константин Лефтеров, водач на листата на \"Движение 21\", което има и кандидат за кмет в Свети Влас – Атанас Япаджиев, пише местната медия.", "date": "2019.10.22", "title": "Прокуратурата възнамерява да повдигне обвинение на досегашния кмет на Несебър и кандидат за нов мандат"}
{"url": "https://www.dnevnik.bg/photos/2019/10/22/3979992_snimka_na_denia_radevi_v_dvora_na_iaponskiia_imperator/", "text": "Президентът Румен Радев и съпругата му Десислава присъстваха на церемонията по възкачването на престола на японския император Нарухито.", "date": "2019.10.22", "title": "Снимка на деня: Радеви в двора на японския император"}
{"url": "https://www.dnevnik.bg/bulgaria/2019/10/22/3979986_rektorut_iska_internacionalizaciia_na_obrazovanieto_i/", "text": "Повишаване на качеството и по-голяма интернационализация на образованието и научните изследвания в Софийския университет \"Св. Климент Охридски\" са основни задачи в програмата на ректора проф. Анастас Герджиков, който се кандидатира за втори мандат. Изборът е на 20 ноември, а проф. Герджиков е единственият кандидат за ректор. Въпреки увеличението на заплатите на преподавателите, възможност за което е дало повишаването на субсидията за Софийския университет с 60% през последните три години, сред предизвикателствата през новия мандат ще бъде необходимостта от по-осезаемо повишение на възнагражденията, като целта е то да достигне до 60 на сто, се посочва в  програмата на ректора . Други предизвикателства са намаляващият брой на завършващите средно образование, което още повече повишава необходимостта от привличане на чуждестранни студенти, нарастващата зависимост на финансирането на научноизследователската дейност от наукометрични показатели и оттам необходимост стимулиране на публикационната активност, както и изоставането на университета от използването на нови технологии в образователния процес. За да привлича повече студенти, ректорът предлага Софийският университет да разкрие нови специалности, в т.ч. и такива на чужд език, както и да развива дистанционното електронно обучение, преподавателската и студентската мобилност. В същото време обаче ще се стимулира обединяването на дублиращи се програми и дисциплини. Създаване на действащо настоятелство на университета, електронизиране на административните процедури, както и ново звено за работа с чуждестранните студенти също са сред задачите за новия мандат.", "date": "2019.10.22", "title": "Ректорът иска интернационализация на образованието и изследванията в Софийския университет"}
{"url": "https://www.dnevnik.bg/evropa/2019/10/22/3979969_sboguvane_s_junker_kakvo_uspia_i_v_kakvo_se_provali/", "text": "                        25-о поредно тримесечие на икономически ръст в Европа, 14 млн. работни места, безработица на най-ниско ниво за последните 20 години и 432 млрд. евро инвестиции по плана \"Юнкер\" - с тези числа председателят на Еврокомисията Жан-Клод Юнкер обобщи постиженията на институцията пред Европарламента в Страсбург. Днес той се сбогува с евродепутатите, които се очаква в идните седмици да гласуват за състава на новата Еврокомисия, водена от Урсула фон дер Лайен. В началото хората мислеха, че това ще си остане само парче хартия, после му викаха плана \"Юнкер\", сега е Европейски стратегически фонд за инвестиции. С успеха се промени и името и така ще си остане, пошегува се той. Юнкер припомни, че през 2014 г. е създал  \"комисия на последния шанс\"  в една разделена Европа. \"Избрах заедно с колегите си да създам политическа комисия. Исках комисарите да са избрани (...) и всички бяха избрани или на национално, или на европейско ниво. Исках да са добре познати в родината си хора, не просто да бъдат захвърлени в Европа, а да говорят с хората, с други политици, да се вслушват в мнението на гражданите. Имахме 1800 граждански диалога и комисарите са ходили в националните си парламенти, включително регионални, 911 пъти\", каза той. В какво не успя комисията \"Юнкер\" Председателят посочи обединението на Кипър и липсата на всеобхватно споразумение с Швейцария за свободно пътуване, транспорт и търговия като неуспехи на мандата си. Най-много подчерта обаче липсата на действие по отношение на  Банковия съюз , който би трябвало да гарантира, че банковият сектор в еврозоната и в ЕС е в сигурен и надежден и нежизнеспособните банки се преструктурират, без да се използват парите на данъкоплатците и при минимални последици за реалната икономика. В него би трябвало да участват държавите от еврозоната и, по желание, някои извън нея. Ако не го въведем напълно, няма да имаме цялостен финансов и валутен съюз, няма да можем да отговорим на бъдещи кризи, вътрешни или външни, предупреди Юнкер.  \"Върнахме достойнството на Гърция\" \"Споменавам го, защото това много ме тревожеше. Мисля, че върнахме на Гърция заслуженото ѝ достойнство. Мисля, че прекалено дълго мачкахме достойнството на гръцкия народ и искахме да им върнем полагаемото се уважение\", каза той. \"Много правителства не искаха комисията да се меси, помня доста телефонни обаждания от премиери, които казваха да си гледам своята работа и че гръцкият проблем ще се реши от правителствата.\" Аз смятам, че беше във всеобщ европейски интерес да запазим еврозоната от разпадане и това, което направих, беше правилно, заяви Юнкер.  Африка и бежанците \"Сега говорим за партньорство между равни за Европа и Африка. Искаме да инвестираме, да създадем работни места\", каза той и посочи, че най-важното е Европа да гарантира, че в моретата ѝ няма да се давят повече мигранти.  \"Бежанците – успех или не? Като цяло това завърши по-добре, отколкото се надявахме, но може и по-добре. Нека не забравяме, че благодарение на Европа успяхме да спасим 760 000 души, които иначе биха се издавили в Средиземно море\", припомни той, но и подчерта, че много държави не са спазили принципа на солидарността, към който би трябвало да се придържат. Международната търговия  Не мислех, че ще ми се наложи да се занимавам толкова много с международна търговия, призна Юнкер и посочи, че за пет години са сключени 15 международни търговски споразумения с 60 страни. \"Тези споразумения позволяват да присъстваме на световната сцена в момента, в който САЩ се отказват от мултилатерализма и организираната солидарност\". Юнкер отчете и като успех това, че е избегната тарифна война със САЩ. Той отдаде това на позицията си като представител на цяла Европа - нещо, което е впечатлило американския президент Доналд Тръмп. Мирът не е даденост \"Най-големият европейски успех е това, че успяхме да поддържаме мира в Европа. Може да изглежда очевидно, но не е. Днес има 60 войни по света, но нито един конфликт на европейска територия. А тук са били най-кървавите войни в последните 100 години. Мирът не е даденост и трябва да се гордеем с това, каза той. Наясно съм, че младите хора не се ентусиазират много от това постижение. Но е много важно да говорим с тях, да ги ангажираме във вечната борба между мира и войната. У близките съседи на ЕС се вижда колко опасна и крехка е ситуацията.\"  \"Трябва да сме умерени в заключенията си: да не се радваме много, но и да не сме силно разочаровани. Борете се за Европа и се борете срещу глупавия национализъм. Да живее Европа!\", завърши той. Какво казаха основните партии \"Комисията ви се изправи пред предизвикателства като за пет мандата. \"Комисията на последния шанс\" използва шанса си и сега Европа е в по-добра позиция, отколкото преди 5 години\", заяви лидерът на Европейската народна партия в ЕП Манфред Вебер. Преди 5 години ни предложихте ново начало за Европа, но то спря по средата. Наясно сме, че се опитахте да се откажете от политиките на Жозе Барозу и винаги сте имали подкрепата на нашето политическо семейство, коментира Ираче Гарсия Перес, която оглавява групата на социалистите. Лидерът на \"Обнови Европа\" Дачиан Чолош изтъкна успеха на плана \"Юнкер\", който според него не е получил достатъчно признание, а е демонстрирал колко полезна може да бъде Европа за малките и средните предприятия. Зелените в лицето на Филип Ламбертс критикуваха комисията, че не се е възпротивила на големия бизнес и особено на измамите на автомобилната индустрия. \"Преди пет години ви посрещнахме със съмнения, сега съмненията са сигурни – оставяте Европа по-зле, отколкото беше\", каза Марко Зани от групата \"Идентичност и демокрация\". Миграцията, икономическият ръст и вътрешната сигурност – вашата комисия се провали във всяка от тези сфери, каза той.  Брекзит е \"разочарование от исторически пропорции и не ни казвайте, че няма да поемете отговорност, защото би трябвало да го направите\", заяви Ричард Легутко от Европейските консерватори и реформисти.", "date": "2019.10.22", "title": "Сбогуване с Юнкер: какво успя и в какво се провали \"комисията на последния шанс\""}
{"url": "https://www.dnevnik.bg/detski_dnevnik/2019/10/22/3980008_ponedelnikut_sled_purviia_tur_na_mestnite_izbori_shte/", "text": "Денят след първия тур на местните избори - 28 октомври, ще бъде неучебен, но присъствен за учители и ученици в цялата страна, съобщи Министерството на образованието и науката, цитирано от БНР. Училищата могат да организират занимания в този ден, като се запазва провеждането на спортни дейности и на дейности по интереси. Сред тях са посещение на музеи, разходки в паркове и др. За понеделника след втория тур на изборите - 4 ноември, все още не взето решение, поясниха от просветното министерство. ", "date": "2019.10.22", "title": "Понеделникът след първия тур на местните избори ще е неучебен, но присъствен"}
{"url": "https://www.dnevnik.bg/evropa/2019/10/22/3980009_upravata_na_berlin_odobri_petgodishno_zamraziavane_na/", "text": "Правителството на германската провинция Берлин одобри замразяване на наемите за пет години, за да се противопостави на нарастващите наеми на един от най-динамичните пазари на недвижими имоти, предадоха \"Асошиейтед прес\" и ДПА, цитирани от БТА. Лявото правителство на провинция Берлин иска да замрази  наема на апартаменти , построени преди 2014 година.  Само малка част от берлинчани са собственици на къщи и апартаменти и през последните години наемите в германската столица рязко нараснаха, принуждавайки мнозина да се преместят извън града. Берлин беше Мека на ниските наеми, след като падането на Берлинската стена през 1989 година отвори вратите на икономически депресирания бивш комунистически изток на града, припомня \"Асошиейтед прес\". Това доведе до увеличаване на потока от артисти и други, търсещи по-бохемски начин на живот. Предложението трябва да бъде одобрено от парламента на провинцията. През пролетта хиляди жители на германската столица  протестираха срещу растящите наеми  и настояха общинският съвет да експроприира повече от 200 хил. апартамента, собственост на големи частни компании.", "date": "2019.10.22", "title": "Управата на Берлин одобри петгодишно замразяване на наемите"}
{"url": "https://www.dnevnik.bg/biznes/2019/10/22/3980023_direktorut_na_nacionalnata_lotariia_predlagame/", "text": "Има голяма разлика между лотарията и останалите хазартни игри. Всяка голяма компания в този бизнес по света ще ви каже, че лотарията е по-скоро забавление, отколкото хазарт. Защото принципът на лотарията е да създадеш едно добро усещане, добро настроение и добро очакване. Това казва  в интервю за Medapool  изпълнителният директор на \"Националната лотария\" Димитър Ганев. Заедно с Васил Божков, който държи 51% от бизнеса, той е и акционер в нея, като с брат му Милен държат по 22 на сто, а 5 дял има Георги Попов. Интервюто с него е по повод  публикация в Medapool от 14 октомври , според която никой държавен орган не контролира каква част от отпечатаните билети са реално продадени, каква част не са продадени и какво става с тях. Според Ганев това не отговаря на истината, като до момента всички издадени билети са или продадени, или са в търговската мрежа. Нямало унищожени освен от играта \"Под прикритие\" заради проблеми с авторските права. Директорът на лотарията отрича и да има практика за получаване със специални пратки на печелившите билети. \"Билетите се печатат в най-голямата печатница в света – американската компания Scientific Games International. Според техния лиценз те отговарят за разпределението на печалбите при печатането на билетите. Ние нямаме никаква представа какво има в съответния билет\", твърди Димитър Ганев. Той не се съгласява и с твърдението, че \"Национална лотария\" е монополист и работи на пазар без конкуренция, като посочва, че има още две лотарийни компании - държавната лотария и \"Лотария България\". Ганев обаче не скрива, че ръководената от него компания има пазарен дял от поне 95% в нишата \"лотарийни билети\". По думите му приходите от продажби са приблизително около 300 млн. лв. годишно, а за миналата година печалбата е приблизително 100 млн. лв. Димитър Ганев не смята, че стремежът към печалба е движещата сила за купуващите си билети. \"Не мисля, че хората са чак толкова глупави. На гърба на всеки билет сме написали съвсем просто нещо – тиража, тоест колко милиона билета са отпечатани от дадена игра, и броя на печалбите. Според мен всеки човек е достатъчно грамотен, за да разбере какъв му е шансът да спечели\", аргументира се той. И допълва: \"Ние създаваме на хората много хубаво усещане с всяка дейност в процеса, като целта е те да се забавляват. Те никога няма да си купят пак, ако не са изпитали едно готино усещане.\" Коментирайки отделяните пари за реклама, Ганев казва, че сумата е достатъчна, за да работи добре бизнесът, но \"Национална лотария\" не е най-големият рекламодател в страната. Той посочва, че откакто \"Национална лотария\" съществува, тя е направила 38 души милионери, а от началото на 2019 г. те са 8. В отговор на въпрос Ганев казва, че дали това са реални хора е \"най-проверяваната тема\". \"Миналата година ни провериха три пъти. Непрекъснато ни проверяват. В комисията по хазарта има копие от абсолютно всички платежни нареждания, с които са изплащани печалби. Нашият бизнес модел работи, защото е позитивен, отворен и честен\", допълва той. Попитан какво мисли за намеренията за ограничаване на предлагането на лотарийни билети,  каквато идея имаше бившият вицепремиер Валери Симеонов , Димитър Ганев казва, че регулация на обектите за продажба няма никъде в целия свят. \"Това щеше да е уникалното откритие на България, че нормален продукт, който се продава неограничено по целия свят, у нас щеше да се продава на някакви определени места\", допълва той. Ганев казва още, че пазарът в България до голяма степен се е наситил и това е причината от година \"Национална лотария\" да имаме концесионен договор за срок от 15 години да управлява националната лотария на Молдова. \"Тя е копие на нашата \"Национална лотария\". Ние изцяло я правим. Тя стартира в края на 2018 г. и там в момента се случват същите неща, както у нас\", казва още той.", "date": "2019.10.22", "title": "Директорът на \"Националната лотария\": Предлагаме по-скоро забавление, отколкото хазарт"}
{"url": "https://www.dnevnik.bg/photos/2019/10/22/3979979_fotogaleriia_koronaciiata_na_noviia_iaponski_imperator/", "text": "С бляскава церемония, почитаща вековни японски традиции, днес новият император на Япония Нарухито се качи на Хризантемовия трон, след като баща му   по-рано тази година.", "date": "2019.10.22", "title": "Фотогалерия: Коронацията на новия японски император Нарухито"}
{"url": "https://www.dnevnik.bg/ot_vas/galeriiotvas/2019/10/22/3980027_chitatelska_fotogaleriia_vila_romana_del_kazale/", "text": "Само на около 4-5 километра от градчето Пиаца Армерина в центъра на Сицилия се намира усамотената римска Вила дел Казале. В нея са съхранени най-изящните римски мозайки в света – огромни по площ и почти непокътнати истински цветни романи от камък.", "date": "2019.10.22", "title": "Читателска фотогалерия: Вила Романа дел Казале"}
{"url": "https://www.dnevnik.bg/sviat/2019/10/22/3979461_v_nadprevarata_sus_sasht_rusnacite_sa_ostavili/", "text": "Космическата надпревара между СССР и САЩ е довела до предложение на легендарния инженер Сергей Корольов и неговия екип да се премахнат защитните средства за космонавтите само, за да може Москва да покаже първия в историята кораб за групови полети. Това показват документи от съветската космическа програма, разсекретени и  публикувани  от корпорацията \"Роскосмос\" тази седмица. Те са свързани със създаването на кораба \"Восход\" и първия полет на 12 октомври 1964 г. с космонавтите Владимир Комаров, Константин Феоктистов и Борис Егоров. Това се случва само три години и половина след първия успешен полет на човек на 12 април 1961 г. Публикуваните сега документи съдържат докладна записка от март 1964 г., в която ръководители на съветската промишленост и наука обръщат внимание на ръководството на компартията, че в САЩ разработват двуместен кораб Gemini и триместен Apollo и СССР трябва да ги изпревари. Изстрелването на \"Восход\" трябва да осигури \"приоритет на Съветския съюз в осъществяването на космически полети с многоместни кораби и първото излизане на човек в открития Космос\". Двуместният Gemini прави първия си полет на 23 март 1965 г. - само 6 месеца по-късно. Подписаният от главния конструктор Корольов документ посочва, че новият кораб ще съхрани основната конструктивна схема на \"Восток\", с който са летели Юрий Гагарин, Герман Титов, Андриян Николаев, Павел Попович, Валерий Биковский и Валентина Терешкова. Но за да се съберат трима души в много тясното пространство, Корольов предлага демонтиране на седалките с катапулт, а космонавтите да пътуват без скафандри. Няма да има и аварийни спасителни пакети, които по принцип са монтирани в долната част на капсулата-седалка, която се катапултира малко преди приземяването и действа като баласт, стабилизиращ спускането с парашут. Всичко това е поемане на огромен риск, тъй като практически няма никакъв шанс за оцеляване на екипажа в първите 44 секунди от полета. Освен това се залага на вариант тримата да се приземяват в капсулата. При аварийното ѝ разхерметизиране всички вътре ще умрат, защото нямат и защитно облекло с кислородни апарати.      Отсъствието на индивидуален спасителен пакет увеличава и рисковете за оцеляване, ако спускаемият апарат се отклони от планираната траектория и падне на хиляди километри в тайгата или в морето. В пакета има малка надуваема лодка, запаси и основни инструменти. Дотогава схемата за приземяване предвижда някъде между 8 и 4 км над земята седалката с космонавта да се катапултира през специален люк. Той и капсулата се спускат с парашути отделно. През април 1964 г. ЦК на КПСС и правителството на СССР одобряват предложението за изграждане на 4 триместни кораба \"Восход\". През август е одобрен и текстът, който официалната агенция ТАСС ще разпространи, когато корабът е в орбита.      Плановете са били, че \"Восход\" може да остане около планетата между една обиколка и 24 часа. В крайна сметка тримата руснаци остават малко повече от денонощие и поставят 4 световни рекорда. През това време в изключително тясно пространство Феоктистов прави фото- и видеоснимки, а лекарят Егоров взима кръвни проби от екипажа, измерва кръвното налягане на всички и провежда \"биологични експерименти и тестове\". Когато капсулата се приземява край Целиноград (Нур-Султан, днешната столица на Казахстан), с полета е достигната максимална височина (408 км), изминато разстояние (669 784 км), рекордна продължителност (24:17:03).      Последвала нестандартна ситуация за екипажа, който по протокол веднага отива да докладва за \"поредното голямо постижение на съветската наука\", но този път тримата останали да чакат. Причината е, че в деня след приземяването им Никита Хрушчов е свален от поста си и още не било изяснено на кого точно би трябвало да докладват. Трябвало да изчакат да мине и пленумът на ЦК с избирането на Леонид Брежнев за генерален секретар на партията. Само половин година по-късно - през март 1965 г., е полетът на \"Восход 2\" и първото излизане в Космоса на Алексей Леонов. Но това е и последното изстрелване на този кораб, макар да е имало план за още 5, включително един изцяло с женски екипаж (\"Восход 4\"). Всички ресурси са пренасочени към новия модел \"Союз\" и лунната програма на СССР.", "date": "2019.10.22", "title": "В надпреварата със САЩ руснаците са оставили космонавтите си без скафандри"}
{"url": "https://www.dnevnik.bg/video/2019/10/22/3979904_purviiat_treilur_ot_mejduzvezdni_voini_vuzhodut_na/", "text": "Звездите Марк Хамил и покойната Кари Фишър още веднъж ще се появят на екраните в деветата, последна, част от сагата за Скайуокър. Както обещава и трейлърът на филма със заглавие \"Междузвездни войни: Възходът на Скайуокър\" - \"Сагата ще свърши. Историята ще живее завинаги.\" От него се вижда, че сюжетът, който започна с разказ за младия Люк Скайуокър, озовал се насред междугалактическа битка в оригиналния първи филм от поредицата на Джордж Лукас \"Нова надежда\" през 1977 г., върви към своя драматичен край. След месеци на предположения и напрегнато очакване почитателите на сагата най-сетне могат да си отдъхнат и да се ориентират към предварителната продажба на билети. Повече за филма четете  тук .", "date": "2019.10.22", "title": "Последният трейлър от \"Междузвездни войни: Възходът на Скайуокър\""}
{"url": "https://www.dnevnik.bg/bulgaria/2019/10/22/3980071_bolnicata_v_pavlikeni_oborudva_sus_zvunec_skenera/", "text": "Болницата в Павликени постави звънец на скенера, където в началото на октомври възрастна пациентка беше забравена за повече от 6 часа, съобщи БНТ. Лаборантката, която забрави пациентката, ще бъде наказана със забележка и глоба 50 лева, каза пред държавната телевизия управителят на болницата д-р Ренета Кръстева. Тя увери, че  продължителният престой на възрастната жена в скенера  не е създал опасност за здравето ѝ, тъй като апаратът е бил изключен. Екипът на лечебното заведение се е извинил на жената и на нейните близки, а като компенсация за причинения стрес пациентката е била освободена от потребителската такса за престоя си в болницата. За да се избегнат подобни случаи, скенерът вече е оборудван със специален звънец за пациентите. \"Казваме: Ако ти стане лошо, ако се почувстваш зле, да звъннеш. Това е една аларма, която в целия рентген се чува\", обясни д-р Кръстева. Заради случая районната здравна каса във Велико Търново извършва проверка на болницата в Павликени, а близките на пациентката вече заявиха намерението си да съдят лечебното заведение.", "date": "2019.10.22", "title": "Болницата в Павликени оборудва със звънец скенера, където пациент бе забравен над 6 часа"}
{"url": "https://www.dnevnik.bg/skorost/2019/10/22/3980074_kilometur_ot_stolichnoto_okolovrustno_mejdu_mladost_i/", "text": "Един километър от разширението на столичното Околовръстно шосе между кв. \"Младост\" и магистрала \"Тракия\" ще струва близо 24 млн. лева. Това се разбра от съобщение на Агенция \"Пътна инфраструктура\", в което се уточнява, че в момента се извършва подготовка за същинските строителни работи.      Изграждането на малко над 6 км от пътната артерия ще струва 142.7 млн. лв. Средствата са осигурени от държавния бюджет, като правителството ги гласува в началото на миналия месец. Участъкът трябва да е готов до края на 2021 г., пишат от АПИ.      Съществуващият двулентов път ще бъде реконструиран в 6-лентов с две локални платна за движение. С новото трасе ще се осигури връзка между автомагистралите \"Струма\" и \"Тракия\", ще се улесни и транзитният трафик от магистрала \"Европа\" и връзката с граничните пунктове с Турция и Гърция.      Строителните дейности ще започнат малко след края на пътния възел при пресичането на бул. \"Цариградско шосе\" и Софийския околовръстен път. Краят им ще е при реконструирания участък през 2012 г.      Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - \"Стар Лозенски път\", \"Патриарх Герман\", \"Самоковско шосе\" и \"Младост\".      Ще бъдат изградени 3 пешеходни надлеза и мостове над реките Искър и Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.      Изпълнител на строително-монтажните работи на участъка е \"ГБС – Инфраструктурно строителство\" АД.", "date": "2019.10.22", "title": "Километър от столичното околовръстно между \"Младост\" и магистрала \"Тракия\" ще струва 24 млн. лв."}
{"url": "https://www.dnevnik.bg/politika/2019/10/22/3980085_kandidat-obshtinar_na_gerb_sujali_che_e_izpolzval/", "text": "Кандидат-общинар на ГЕРБ съжали, че е използвал служебното си положение, за да агитира в своя полза. Писмо на директора на столичното 119 училище Диян Стаматов в електронния дневник на училището, изпратено до всички родители, в което той призовава да се гласува за него и посочва преференцията си, предизвика недоволство в социалните мрежи, сигнали до общинската избирателна комисия, до регионалния инспекторат по образование. Няколко часа след като родители, а също и кандидати за общински съветници от други формации разпространиха писмото в социалните мрежи и сигнализираха институциите, Стаматов коментира пред \"Дневник\", че осъзнава грешката си, породена по думите му от пълната му липса на опит и свали писмото.      Според изборния кодекс не се допуска предизборна агитация в държавни и общински учреждения, институции, държавни и общински предприятия и в търговски дружества с повече от 50 на сто държавно или общинско участие в капитала. В своето писмо, отправено \"с молба\" до всички родители от Стаматов, той информира, че се е кандидатирал за общински съветник, поканен в листата на ГЕРБ от кандидата за кмет Йорданка Фандъкова като част от гражданската квота. Той отбелязва, че като съветник ще бъде по-полезен за училището, за район \"Изгрев\" и за развитието на образователната система в София. В края на обръщението си той се извинява за \"внасянето на личен и политически момент\" в комуникацията с родителите, но малко преди това ги моли, ако преценят за разумно и правилно, да гласуват за него. \"Да, аз написах писмото, първото ми обяснение е, че се включвам в кампания за първи път и нямам какъвто и да е било опит\", коментира Стаматов пред \"Дневник\". И каза, че се извинява за допуснатата грешка. Като втора причина той изтъкна, че винаги е държал на честната и почтена, открита комуникация с родителите, до които често пишел писма по различни поводи. Затова и сега, нямайки от какво да се крие или срамува, ги е информирал, че се кандидатира за общински съветник. В същото време в отговор на въпрос той отново каза, че действително това, че е имало форма на агитация, не е било правилно, и затова го отчита като грешка. За която се извинява. Стаматов осъзнал проблема и след разговор с предизборния щаб на ГЕРБ. Той каза, че вече е изтрил писмото от електронния дневник. Но няма да публикува ново за извинение или обяснение. За да не наруши отново политически възгледи или пристрастия на някои от родителите.", "date": "2019.10.22", "title": "Директор агитирал в е-дневника на училището да го изберат за общински съветник"}
{"url": "https://www.dnevnik.bg/bulgaria/2019/10/22/3980110_evrokomisiiata_niama_sama_da_svali_monitoringa_sledva/", "text": "Европейската комисия обяви днес, че смята, че Механизмът за сътрудничество и проверка (МСП), по-известен в медиите като мониторинг на правораздавателната система, трябва повече да не се прилага спрямо България. Но също така комисията няма сама да вземе това решение (макар това да е нейно изключително право), а ще се съобрази и с мнението на Европейския парламент и Европейския съвет на държавните лидери на 27-те страни членки. В  съобщението  по този повод се посочва, че бъдещият диалог с комисията ще е \"в рамките на всеобхватния механизъм за върховенството на закона\". Председателят на Комисията Жан-Клод Юнкер заявява, че ще следва \"използването на нови механизми за мониторинг на национално равнище и на равнището на ЕС\". За Румъния решението е, че мониторингът продължава (повече за Румъния четете  тук ). Оценката на Юнкер за България е: \"Въпреки че все още са налице предизвикателства, свързани с изпълнението на нужните реформи и поддържането на набраната скорост, отбелязаният от България напредък понастоящем е достатъчен,   прекратяването на действието на МСП.\"  Решението няма да е на екипа на Юнкер, а на новата комисия на Урсула фон дер Лайен. Тя обещава особено засилено внимание към върховенството на закона, за което вероятно ще отговаря лично тя като председател. Мнението на европарламента ще дойде от институция с доста по-различен състав след изборите през май и без възможност позицията на евродепутатите да се оформя от двете големи партии - Европейската народна партия и Партията на европейските социалисти. По повод новия механизъм за всички в ЕС се припомня, че през лятото Европейската комисия предложи \"създаването на цикъл за преглед на прилагането на върховенството на закона с цел да се наблюдават промените в държавите членки, както и чрез осигуряването на ефективна реакция. Политическите насоки на следващата комисия, в които се излага намерението за   и обективно докладване за всички държави членки, гарантират последователност в това отношение\". В текста се казва още, че са нужни \"решимост и последващи действия на национално равнище чрез съвета, който ще функционира след приключване на мониторинга и ще бъде съпредседателстван от заместник министър-председателя, отговарящ за съдебната реформа (бел.ред. - това е външният министър Екатерина Захариева), и от представител на Висшия съдебен съвет\". Това е  , който трябва да заработи след края на мониторинга, да заседава поне веднъж на 3 месеца и след всяка среща да разпространява доклад за напредъка на реформите. Този съвет ще подготвя и годишен доклад за правителството и Висшия съдебен съвет и ще включва Граждански съвет от представители на неправителствени организации и професионални сдружения на юристи. Днес се отчита изпълнението на 17 препоръки от доклада от януари 2017 г. и се напомнят - ангажимент на българското правителство  , включително с цел запазване на независимостта на съдебната власт в съответствие с препоръките на Венецианската комисия; - ангажимент на българските органи  , изискващи автоматично временно отстраняване от длъжност на магистрати в случай на наказателно разследване срещу тях и деклариране на членство в професионални сдружения. В края на съобщението изрично се посочва, че   за мониторинг: \"Преди да вземе окончателно решение за прекратяване на действието на МСП за България, комисията надлежно ще вземе предвид становищата на съвета и на Европейския парламент.\"  Основни моменти от доклада Докладът за 2019 г. е от две части - технически и за напредъка на България. Както и преди, оценката е резултат на анализ от комисията в тясно сътрудничество с българските власти и принос от гражданското общество и други участници и наблюдатели на процесите. Още в началото се отбелязва  , описан като \"обвиненията за придобиване на имоти под пазарните цени от високопоставени държавни служители и политици\", както и  от септември 2019 г. и острите нападки срещу съдии покрай него. Доста внимание е отделено и на  : \"Независимите и плуралистични медии са от ключово значение за демократичния дебат и следва да могат да действат без неправомерен натиск от страна на икономически или политически интереси. Въпреки че медийната среда е извън показателите на механизма (бел.ред. - но в бележка под линия се напомня, че ще попадне в приложното поле на бъдещия механизъм за върховенството на закона), нейните недостатъци продължават да оказват въздействие върху съдебната система. При пълно зачитане на свободата на словото и на незаменимата роля на медиите за търсенето на отчетност от властите и за информиране на обществеността Висшият съдебен съвет носи значителна отговорност да се изказва в защита на принципа на независимост на съдебната власт. По-строгата политика, приета миналата година, следва да доведе до повече действия срещу подвеждащото отразяване в медиите или изявленията на политици, засягащи репутацията на съдебната система и доверието в нея като цяло. Това включва случаи, които протичат по сходен начин с целенасочена критика срещу съдии заради съдържанието на техните решения, което би могло да застраши независимостта и безпристрастността на съдебния процес.\" На това място следва препратка към казуса \"Полфрийман\". Цитирани са и  , че \"заплахите срещу репортери са се увеличили до такава степен, че журналистиката може да се счита за опасна дейност в България. В техния \"Индекс за свободата на печата за 2019 г.\" България запазва 111-ата си позиция от 180 държави в цял свят, като консолидира позицията си на държавата с най-лоши резултати в рамките на Европейския съюз след значително влошаване от 2013 г. насам\". Изрично е посочен скандалът с отстраняването от ефир на Силвия Великова от националното радио, което \"предизвика загриженост за независимостта на радиото от външен натиск и предизвика улични протести и призиви за парламентарно разследване\". За   в текста се напомня, че за тяхната роля е говорено още в препоръките на докладите от 2017 г. и от 2018 г. и изпълнението на поети от България ангажименти в този смисъл ще играе роля при решението за отмяна на мониторинга. \"В тях бе подчертано значението на създаването на механизми, с които мониторингът да бъде извършван на национално равнище, като бъде включен във вътрешни процеси, в които участват не само органите, но и гражданското общество. (...) В доклада се подчертаваше по-специално значението на прозрачното докладване и обществения контрол за това мониторингът на национално равнище да се превърне в гаранция за трайното придържане към напредък и реформи.\" Докладът отчита свършеното през изминалия период в няколкото останали проблемни области, като изпълнението е определено като \"задоволително\". Но следват важни уточнения като: \"България се нуждае от време, за да може това да бъде последвано от постигането на трайни резултати, най-вече при новото ръководство на агенцията за противодействие на корупцията.\" Както и: \"Нормално е прокарването на реформите на различните етапи от разследването, наказателното преследване и евентуалното осъждане да отнеме известно време, но е необходимо в бъдеще това да бъде основен акцент, за да могат да бъдат постигнати трайни конкретни резултати.\" В края на последното изречение е направена отправка към бележка под линия с категоричното твърдение: ", "date": "2019.10.22", "title": "Еврокомисията няма сама да свали мониторинга, следва нов механизъм"}
{"url": "https://www.dnevnik.bg/evropa/2019/10/22/3980091_evrokomisiiata_preporucha_hurvatiia_da_se_prisuedini/", "text": "Шест години след като се присъедини към Европейския съюз, Хърватия днес получи зелена светлина от Европейската комисия за присъединяване към шенгенското пространство. \"Хърватия взе мерките, за да гарантира, че нужните условия са изпълнени за влизане в Шенген\", каза еврокомисарят за миграцията Димитрис Аврамопулос в Страсбург. В отделна бележка на комисията, цитирана от \"Ройтерс\", се отбелязва, че Загреб ще трябва да продължи с работата по охрана на \"външните си граници\" (страната граничи с три държави извън ЕС - Сърбия, Босна и Херцеговина и Черна гора). Влизането на страната обаче трябва да бъде одобрено от Европейския съвет, обединяващ държавите членки, и според сайта Total Croatia News присъединяването на Хърватия ще отнеме поне две години. Причините са няколко – освен Словения, която блокира решението, против него са също Холандия, Германия и Франция, твърдят дипломатически източници. През септември премиерът Андрей Пленкович потвърди, че е \"политически важно за Хърватия да получи положителна оценка от Европейската комисия за готовността си за влезе в Шенген, което се очаква скоро, и сега е невъзможно да се предвиди кога тя ще се присъедини към зоната без вътрешен граничен контрол\". Проблемите Влизането на държавите членки в шенгенското пространство се решава от страните, които вече са приети в него. Така че от този момент вече значение имат не професионалните, а политическите критерии. След днешното потвърждение, че Хърватия е покрила техническите критерии, остава една сесия на съвета до края на финландското европредседателство през декември и не се очаква да има дебат за Хърватия. След това Съветът на ЕС ще бъде председателстван за шест месеца от самата Хърватия, което не трябва да вкарва въпроса за влизането си в Шенген в дневния ред на Съвета по време на шестте месеца, през които ще го ръководи. След хърватското идва германското европредседателство, а Берлин е против и почти със сигурност няма да включи въпроса в програмата си. В началото на 2021 г. идва ред на Португалия, която е малко вероятно да се намеси, а след нея е Словения. Тя ще оглави Съвета на ЕС през втората половина на 2021 г. и ще засили натиска за спиране на процеса, освен ако продължаващият граничен спор между двете страни не бъде решен. Още един проблем е, че шенгенската система е в процес на реформиране и има информация, че Холандия, Германия и Франция искат първо да се договорят промените и след това да се приемат нови членове. България и Румъния все още чакат положително решение на съвета за приемането им в Шенген. Според източници Германия иска Хърватия да влезе в Шенген заедно с тях двете и подкрепя аргументите на Холандия, че страната не може да се присъедини, докато не реши граничните си въпроси със съседите. Хърватия има нерешени спорове с всички свои съседи с изключение на Унгария и Италия.", "date": "2019.10.22", "title": "Еврокомисията препоръча Хърватия да се присъедини към Шенген"}
{"url": "https://www.dnevnik.bg/sviat/2019/10/22/3980119_berlinskiiat_plan_za_siriia_razbuni_duhovete_v/", "text": "                         \"Предлагам да установим зона за сигурност под международен контрол с участието на Турция и Русия\", каза Анегрет Крамп-Каренбауер в интервю за \"Дойче веле\". Германският министър на отбраната и лидер на управляващата партия ХДС смята, че Германия, Франция и Великобритания в сътрудничество с Русия и Турция трябва да разработят това предложение. За евентуално участие на САЩ като партньор по линия на НАТО обаче Крамп-Каренбауер не спомена нищо. Както е известно, германското правителство смята, че навлизането на турски войски в северносирийския регион е нарушение на международното право. Положението в Северна Сирия е такова, че \"непосредствено засяга интересите на Европа и на Германия в областта на сигурността\", подчерта министърът. \"Необходима е силна европейска инициатива\" Според плана на Крамп-Каренбауер изграждането на зона за сигурност има една главна цел - да бъде възобновена борбата срещу ислямисткия терор, която затихна след началото на турската офанзива в Северна Сирия. \"А за това според мен е необходима силна европейска инициатива\", каза тя. Германският канцлер Ангела Меркел вече предложи да се проведе среща с Франция, Великобритания и Турция. Анегрет Крамп-Каренбауер настоява германо-френският Съвет по отбраната да привлече британците и заедно с тях да разработи детайлите. Успоредно с това министърът на отбраната възнамерява активно да приобщи към плановете си и Турция и Русия. \"Русия е един от най-важните актьори в Сирия. Независимо дали това ни харесва, фактите са такива и ние сме длъжни да се съобразяваме с тях\", подчерта тя. Крамп-Каренбауер има намерение да се възползва от сегашната позиция на Германия като непостоянен член на Съвета за сигурност на ООН, но също така цели и двустранни разговори с двете държави. \"Защото алтернативата пред европейците, а и пред НАТО би била просто да наблюдаваме как ще се развиват евентуалните разговори между Турция и Русия.\" Ще се включи ли Бундесверът? Германският министър на отбраната не взе отношение по въпроса дали и как войници от Бундесвера биха могли да участват в операцията по установяването на зона за сигурност в Северна Сирия. \"Как Германия ще подходи политически и какво означава това за Бундесвера – по тези въпроси трябва да се произнесе Бундестагът\", каза Анегрет Крамп-Каренбауер. Като лидер на ХДС тя увери, че има подкрепата на управляващата партия. Анегрет Крамп-Каренбауер подчерта, че предварително е уведомила за тази своя инициатива канцлера Ангела Меркел. \"Със сигурност ще има дискусия вътре в правителството\", каза тя, визирайки коалиционния партньор ГСДП. \"Но и дума не може да става Европа да бъде пасивен наблюдател\", подчерта тя. И добави, че при това положение трябва да се издигат собствени предложения, които да стимулират дискусията.", "date": "2019.10.22", "title": "Берлинският план за Сирия разбуни духовете в Германия"}
{"url": "https://www.dnevnik.bg/analizi/2019/10/22/3980203_shamar_v_liceto_ot_evropeiskata_komisiia/", "text": "                         Шамар в лицето от \"Европейската\" комисия! Но не за тези, които го заслужават. На финала комисията удари шамар на върховенството на закона. И с това си замина доверието в нея. След като Юнкер каза, че е било историческа грешка да не се започнат преговори с Албания и Северна Македония, собствената му комисия сега прави историческа грешка: \"Комисията счита, че напредъкът, постигнат от България в рамките на Механизма за сътрудничество и проверка (МСП), е достатъчен за осъществяване на ангажиментите, поети към момента на присъединяването към ЕС.\" Цялата надежда сега е парламентът и страните членки да покажат здрав разум: \"Преди да вземе окончателно решение, комисията ще се съобрази с позицията на Европейския съвет и на Европейския парламент.\"", "date": "2019.10.22", "title": "Докладът: Шамар в лицето от \"Европейската\" комисия"}
{"url": "https://www.dnevnik.bg/bulgaria/2019/10/22/3979892_evrokomisiiata_za_doverieto_v_prokuraturata_bnr/", "text": "Всички скандали, които през последната година станаха повод за обществени и политически дебати и влязоха във фокуса на медиите, са намерили своето отражение и в днешния доклад на Европейската комисия по Механизма за сътрудничество и проверка. Накратко, от ЕК са отбелязали напредъка на България, но не пропускат да посочат и случилото се през изминалите месеци. Вероятно затова и позицията на екипа на Жан-Клод Юнкер, който си тръгва в края на месеца (но може и да работи до 1 декември) - поне формално - не е окончателна. \"Отбелязаният от България напредък понастоящем е достатъчен,   прекратяването на действието на МСП\", се казва в текста. Ще се поиска мнението (с консултативна сила) на Европейския парламент и на Европейския съвет, но решението си е единствено на комисията. Кога ще бъде взето то не се казва в доклада или съпровождащите го съобщения. Повече за това четете  тук . От комисията анализират както постигнатия напредък през изминалата година, така и скандалите, разтърсили обществото - апартаментите, купени на по-ниски от пазарните цени, атаките срещу съдебния състав, решил да освободи предсрочно от затвора Джок Полфрийман, скандала в Българското национално радио и този с бившия шеф на антикорупционната комисия Пламен Георгиев. Отбелязват се острите критики, довели до оттеглянето на законодателните промени, които предложи министърът на правосъдието Данаил Кирилов за \"тримата големи\", и се слага акцент върху предстоящия избор на нов главен прокурор. В Техническия доклад днес комисията припомня колко мощна структура е силно йерархизираната прокуратура в България, как тя разследва случаи на корупция по високите етажи и че препоръките от 2016 г. как това да се промени в името на по-добра работа на институцията до днес още не са изцяло приложени. Правителството продължава да търси външно мнение, като последният случай е от 24 септември, когато е поискано мнение от Венецианската комисия към Съвета на Европа за това доколко предложените мерки за отчетност на главния прокурор и председателите на Върховния административен и на Върховния касационен съд ще засегнат независимостта на съдебната система. Изрично се посочва, че до края на 2019 г. в Съвета на Европа може отново да се повдигне въпрос за това какво е свършила България относно съдебната недосегаемост на главния прокурор покрай делото за убийството на прокурора Николай Колев през 2002 г. \"Съдът за правата на човека постанови през 2009 г., че поради силно централизираната структура на прокуратурата и нейния монопол над наказателното преследване българската система не позволява ефективни процедури, гарантиращи възможност за независимо наказателно разследване на главния прокурор\", се казва в доклада на Еврокомисията. Новите апартаменти на властта доведоха до относителна политическа стабилност В доклада обаче Европейската комисия отбелязва, че в България е имало \"относителна политическа стабилност\", като се посочва  скандалът с апартаментите , купени на по-ниски от пазарните цени. Заради случая оставка подадоха високопоставени политици, сред които тогавашният министър на правосъдието Цецка Цачева, зам.-председателят на ГЕРБ Цветан Цветанов, бившият шеф на антикорупционната комисия Пламен Георгиев и други, а прокуратурата и антикорупционната комисия започнаха проверка. До момента резултат от проверката на данъчните и прокуратурата няма. Медийният плурализъм е важен в контекста на натиска в БНР Докладът отчита и че независимостта и медийният плурализъм са от ключово значение за демократични дебати, и се отбелязва, че медиите трябва да работят независимо от икономически и политически интереси. Освен това се припомня, че според последното изследване на неправителствената организация \"Репортери без граници\" България е на 111-о място по свобода на словото в света. Данните се цитират в контекста на свалянето на Силвия Великова от ефира на програма \"Хоризонт\" и последвалите  събития в Българското национално радио (БНР) . \"Независимите и плуралистични медии са от ключова важност за демократичния дебат и трябва да действат, свободни от натиск от икономически и политически интереси. Макар медийната среда да не е сред показателите на механизма, проблемите в нея продължават да влияят на правораздавателната система. Пълното зачитане свободата на изявление и неразделната роля на медиите да държат сметка на властите и да информират обществеността, Висшият съдебен съвет носи важна отговорност да говори в защита принципите на независимостта на съдебната власт\", се казва в доклада на ЕК. Бяха нужни повече мерки за защита на репутацията на съда след \"Полфрийман\" Сред обсъжданите теми в документа е и острата реакция срещу съдебния състав на Софийския апелативен съд, който реши да освободи условно предсрочно австралиеца Джок Полфрийман от затвора. \"По-силни политики, приети миналата година, би трябвало да доведат до повече действия срещу подвеждащото отразяване в медиите или изявленията от политици, засягащи репутацията и доверието към правосъдната система като цяло. Това включва и случаите с умишлено насочени критики срещу съдии заради техни решения, от което може да бъдат компрометирани независимостта и безпристрастността на правораздавателния процес\", пиша в доклада на ЕК и се прави препратка към  казуса с Полфрийман . В доклада се посочва и новият съвет, който ще функционира след приключване на мониторинга, ще започне работа след прекратяването на действието на механизма за сътрудничество и проверка, като заседава най-малко веднъж на всеки три месеца. \"Този съвет, който ще функционира след приключване на мониторинга, следва да наблюдава и координира политиките в областта на съдебната реформа и борбата с корупцията и организираната престъпност. Като такъв той следва да осигури значима всеобхватна рамка за органите и заинтересованите страни, служеща за оценка на напредъка по прозрачен начин и съсредоточаване на вниманието върху оставащите предизвикателства\", се посочва в доклада. Висшият съдебен съвет да гарантира прозрачен избор на нов главен прокурор \" Важно предстоящо назначение  е това на длъжността главен прокурор, чийто мандат изтича през януари 2020 г. Висшият съдебен съвет откри процедурата през юни, като се очаква на 24 октомври 2019 г. да определи приемник, който впоследствие ще трябва да бъде потвърден от президента на републиката\", пише в доклада на ЕК. Процедурата действително би трябвало да завърши при президента, който може да подпише или може да откаже да подпише указ за назначение. Единственият кандидат за поста е Иван Гешев, а от ЕК припомнят и че през юли 2019 г. членовете на прокурорската колегия на Висшия съдебен съвет подкрепиха единодушно номинацията му. В доклада се посочва, че Гешев е представил писмено своите приоритети за седемгодишния мандат, а процедурата предвижда и да бъдат задавани въпроси към него. \"През последните седмици в медиите се проведе широк дебат, като някои заинтересовани страни изразиха опасения във връзка с процедурата и кандидата. Висшият съдебен съвет ще има отговорността да гарантира прозрачността на процеса и да покаже, че изразените опасения са разгледани и взети предвид в решението му\", напомнят от комисията. Нужни са още усилия за борба с корупцията по високите етажи на властта Значителни предизвикателства, за които ще са необходими трайни усилия през следващите години, са повишаването на ефикасността и подобряването на достъпността на съдебната система чрез въвеждането на електронно правосъдие и балансирано управление на натовареността в съдебната система, се посочва в доклада. \"На няколко пъти през годините провеждането на всеобхватна реформа беше забавено, но от 2017 г. насам Висшият съдебен съвет предприема значителни действия за преодоляването на тези предизвикателства чрез поредица от мерки, като продължават да се полагат усилия в тази насока\", отчитат от ЕК. Особено важно е обаче друго съществено предизвикателство, което е обект на внимание в момента - функционирането на цялостната система за разследване и наказателно преследване на корупцията по високите етажи на властта. Поправките на Данаил Кирилов за \"тримата големи\" \"Особено чувствителна тема е създаването на процедури, гарантиращи независимост на всички етапи от разследвания, при които са налице твърдения за неправомерни действия, извършени от главния прокурор, докато все още е на служба. През юни министърът на правосъдието Данаил  Кирилов обяви за обсъждане проект за промени  в законодателството, които касаят въвеждане на механизъм за разследване на \"тримата големи\" - главния прокурор и председателите на Върховния административен и Върховния касационен съд. Проектът първо  срещна както критики , така и  положителни оценки , но временно бе замразен.  Съветът на Европа също излезе със становище , че предложените поправки няма да гарантират независимо разследване. Тогава  Кирилов заяви, че ще подаде оставка , ако тази година наблюдението над България не отпадне. \"Приветства се фактът, че българските органи организираха обществена дискусия въз основа на конкретни предложения по тази чувствителна тема, но от основно значение за запазването на общественото доверие ще бъде предприемането на подходящи действия във връзка с изразеното безпокойство. В такива случаи комисията е на мнение, че има огромна полза от използването на експертния опит на Съвета на Европа и на други независими структури\", се посочва в доклада на ЕК. В документа се отбелязва и че представените вече предложения засягат по-конкретно ефективното разследване на високопоставени магистрати, но е необходимо българските органи да разгледат и по-широкообхватния системен въпрос за ефективните разследвания при надлежно спазване на нуждата от широка консултация със заинтересованите страни и с експерти. \"Българското правителство се ангажира да продължи сътрудничеството си със Съвета на Европа, за да намери работещи решения на тези въпроси, като тези решения трябва да бъдат в съответствие със съдебната практика на Европейския съд по правата на човека\", пише в доклада. Изборът на нов шеф на антикорупционната комисия ще бъде тест \"Конкретно предизвикателство в българския контекст, пред което са изправени институции като новата комисия за противодействие на корупцията и прокуратурата, е нуждата институциите за борба с корупцията да спечелят общественото доверие и да си изградят репутация на независимост и професионализъм в работата си. Преди всичко гражданите трябва да могат да имат пълно доверие, че такива институции действат безпристрастно, при пълно зачитане на надлежните процедури и основните права, включително презумпцията за невиновност\", се казва в доклада на ЕК. След оставката на Пламен Георгиев  като шеф на антикорупционната комисия органът все още няма назначено ново ръководство. Постът му временно пое Антон Славчев, който бе и негов заместник. Георгиев пък  бе назначен за консул във Валенсия  с правителствено решение. \"Важен елемент за изграждането на доверие е процесът на  назначаване на ръководство  на такива институции\", подчертават от Еврокомисията и припомнят, че все още няма назначен постоянен председател. \"Както беше подчертано в доклада от ноември 2018 г., процедурата за избиране на ръководство на комисията за противодействие на корупцията беше спорна, тъй като се разчиташе на обикновено мнозинство в Народното събрание, което предизвика безпокойство във връзка с евентуално политизиране на управлението на комисията\", посочват от ЕК. \"Предстоящото назначаване на нов директор на комисията за противодействие на корупцията ще бъде важен тест за способността на Народното събрание да организира процедурата по прозрачен и основан на заслуги начин, така че да се намалят тези опасения и да се допринесе за възстановяване на доверието в тази ключова институция\", подчертават от Европейската комисия. По въпроса с корупцията се посочва също така и че е нужно България да продължи да изпълнява конкретни секторни планове за действие за предотвратяване на корупцията в държавната администрация. Мерки трябва да има и по отношение на обществените поръчки. Комисията отбелязва също така ангажимента на българските органи да приемат законодателство за отмяна на разпоредби на Закона за съдебната власт, изискващи автоматично временно отстраняване от длъжност на магистрати в случай на наказателно разследване срещу тях и деклариране на членството в професионални сдружения. Посочва се и че българското правителство вече е внесло законодателно предложение в Народното събрание. По-рано днес Европейската комисия обяви , че Механизмът за сътрудничество и проверка, по-известен в медиите като мониторинг на правораздавателната система, трябва повече да не се прилага спрямо България. Но също така комисията няма сама да вземе това решение, а ще се съобрази и с мнението на Европейския парламент и Европейския съвет на държавните лидери на 27-те страни членки. В доклада си от миналата година комисията бе посочила, че преди края на мандата си ще направи поредната оценка. С това ЕК изразяваше очакване процесът на наблюдение на страната да бъде приключен. За да предотврати появяването на проблеми, свързани с върховенството на закона, комисията на Жан-Клод Юнкер  реши да създаде цикъл за преглед  на принципите на правовата държава, включващ годишен доклад за върховенството на закона, който обхваща всички държави - членки на ЕС. Миналата година Брюксел публикува докладите си за България и Румъния на 13 ноември. Според българския доклад три от шестте показателя, по които Европейската комисия наблюдава България в хода на Механизма за сътрудничество и проверка, са временно прекратени като изпълнени. България се е справила с препоръките за организираната престъпност, гарантирането на независимостта на съдебната власт, както и законодателната дейност. В миналогодишния доклад се казваше и че страната трябва да продължи съдебната реформа, борбата с корупцията по високите етажи на властта и в по-общ план, включително на местно равнище и по границите. Подробности четете  тук .", "date": "2019.10.22", "title": "Еврокомисията за доверието в прокуратурата, БНР, Полфрийман и \"Апартаментгейт\""}
{"url": "https://www.dnevnik.bg/kultura/2019/10/22/3980138_edin_ot_nai-prevejdanite_makedonski_avtori_luan/", "text": "Един от най-превежданите и награждавани писатели от Северна Македония - акад. Луан Старова, ще пристигне в София за премиерата на романа му \"Ервехе\" (издателство \"Изида\"), който ще бъде представен в столицата от акад. Антон Дончев. Събитието е на 24 октомври от 18:30 ч. в Македонския културно-информационен център на ул. \"Оборище\" 7, съобщават от издателството. На него ще присъстват министърът на културата и посланикът на Северна Македония Хусн Исмаили и Марян Гьорчев, както и други посланици на балкански държави. Луан Старова е македонски писател от албанска националност, професор по френска литература в университета в Скопие, автор на романи, пътеписи, поезия и есеистика. Сред големите му международни отличия е наградата за най-добър чуждестранен роман, преведен във Франция, \"Жан Моне\" за най-добър европейски роман и \"Ангелус\" за най-добър роман в Централна и Източна Европа, преведен на полски   Бил е посланик на Югославия в Тунис, а после и на Република Македония в Испания, Франция и ЮНЕСКО. В момента е заместник-председател на Македонската академия на науките и изкуствата. Книгите му са преведени на много езици, а в България са преведени неговите \"Ервехе\", \"Балканвавилонци\", \"Балканският ключ\", \"Времето на козите\" и \"Завръщането на козите\". \"Ервехе\" е книга за майка, посветила своя живот на оцеляването на децата и семейството си. \"Нейната съдба е показана на фона на съдбоносните катаклизми на Балканите през ХХ век, когато границите между държавите се променят, властите се сменят, създават се и рухват империи, а цели семейства са принудени да станат емигранти, за да оцелеят. Границите на Балканите са толкова променливи, че твърде често и самата тя не може лесно да разбере къде започва и къде свършва чужбината и родната страна\", гласи част от описанието на изданието.", "date": "2019.10.22", "title": "Един от най-превежданите македонски автори - Луан Старова, пристига в София"}
{"url": "https://www.dnevnik.bg/sviat/2019/10/22/3979991_turciia_i_rusiia_suzdavat_bezopasna_zona_v_siriia_i/", "text": "Турция и Русия ще патрулират в зона от 10 км във вътрешността на Сирия и ще пазят района от кюрдски бойци. Сирийска и руска военна полиция ще патрулират край сирийско-турската граница, за да подпомогнат изтласкването на бойците в район на 30 км южно от границата в следващите 150 часа. Това заявиха президентите на двете държави,  Владимир Путин и Реджеп Тайип Ердоган, след среща в Сочи , продължила близо шест часа. Тя приключи едва два часа преди края на примирие, договорено между Ердоган и американския вицепрезидент Майк Пенс на 17 октомври. То предвиждаше Анкара да спре операция \"Извор на мира\" срещу кюрдските бойци от Силите за защита на народа (YPG, гръбнак на коалицията Сирийски демократични сили, сражавала се редом до войски на САЩ срещу \"Ислямска държава\") за 120 часа и така да даде време те да се изтеглят от района около общата граница. \"Години по-късно имаме шанс да донесем мир в тази страна,\" заяви Ердоган. Той припомни, че над 3.6 млн. сирийци живеят в Турция \"осем години и половина\" и стотици хиляди от тях са кюрди. \"Всички територии, които са освободени и ще бъдат освободени, ще бъдат използвани за заселване на 1 млн. сирийски граждани,\" каза президентът. Той изрази надежда, че \"международната общност\" ще окаже помощ в този план. Към момента на примирието бойците на YPG твърдят, че са се изтеглили от 30-километровата зона край границата. Малко след съвместното изявление на Путин и Ердоган руският външен министър Сергей Лавров каза, че турската операция ще бъде преустановена. Зоната, която Турция искаше да прави със САЩ В меморандум, представен след изявленията на двамата лидери, се казва, че Турция ще има възможност за ограничена операция на сирийска територия, простираща се на не повече от 30 км от общата граница, единствено в зоната от около 120 км между двата града, откъдето започна \"Извор на мира\". Възможността за общи патрули и прогонване на YPG на практика е договорката, която Анкара искаше да постигне с Вашингтон. След разногласия с Белия дом обаче Турция заплаши, че ще нахлуе, за да създаде \"безопасната зона\" - прочиствайки я от бойците на YPG и създавайки възможност за връщане на бежанци - а след разговор на Ердоган с американския колега Доналд Тръмп войските на САЩ обявиха, че започват изтегляне и дадоха път за операцията. Днес в самолета, на връщане от Сочи, Ердоган обвини Вашингтон, че не е изпълнил обещанията си към Анкара. Освен това те превръщат Русия в гарант на споразумението от Адана от 1998 г. между Анкара и Дамаск в негова \"модернизирана\" версия. Споразумението (повече за него  можете да прочетете тук ) даваше на Турция гаранции, че Сирия ще овладява кюрдски бойци, действащи срещу северната ѝ съседка - включително такива от Кюрдската работническа партия (ПКК), с която Анкара е във въоръжен конфликт. Докато споразумението бе издействано с помощта на Иран и Египет преди 21 години, днес бъдещият му обновен вариант се оказва в руски ръце. Русия иззема както ролята на посредник в разговори между Турция и кюрдите, какъвто на практика бяха САЩ, така и част от инфраструктурата, която американската армия оставя с изтеглянето си ( продължило и днес ). Американски и руски медии писаха днес, че хеликоптери на руската бойна авиация са кацнали в една от изоставените от американските сили бази. Междувременно, след като войници на САЩ преминаха от Сирия в Ирак, правителството в Багдад предупреди, че няма основание това движение да се третира като преместване и американски сили да се разполагат за постоянно - страната счита че те са там само транзитно. Асад близо до границата, \"диалог с кюрдите\" Освен това сирийски граничари ще заемат пост по места на общата граница, с изключение на точките, където се провежда турската операция. Това на практика означава, че за пръв път от години режимът на президента Башар ал Асад ще има известен контрол на собствената си граница, макар под наблюдение на Турция и Русия. \"Трябва да започнем широк диалог между кюрдите и сирийското правителство,\" заяви още Путин. Той добави, че са \"обсъждани стъпки за мирното уреждане\" на конфликта в Сирия. Уточни, че има предвид конституционния комитет, създаден от Русия, Турция и ИРан - т. нар. \"гаранти от Астана\". Това ще се случи в края на месеца в Женева, независимо от ситуацията на терен. Нужен е и призив да се окаже помощ от страна на ООН към сирийците \"за се приберат по домовете си без политизация\". Какво още се казва в меморандума Договореният документ, прочетен на руски и турски от двамата външни министри, Сергей Лавров и Мевлют Чавушоглу, предвижда следното: - ангажимент към   на Сирия; - ангажимент за борба срещу тероризма \"във всички негови форми\" и   в Северна Сирия; - запазване на   - двата града, от които започна операция \"Извор на мира\" (това означава, че Русия позволява на Турция да укрепи позициите си в зоната от около 120 км между двата града);      - Русия  ; - сили на Дамаск и Москва отговарят за изтласкването на бойците на YPG от района около границата и  (до 150 часа, считано от 12 ч. на 23 октомври), започват турско-руските патрули в район отвъд операция \"Извор на мира\"; патрули няма да има в района на Камишли - кюрдски град в североизточна Сирия; - решенията за изтласкване на YPG , западно от Ефрат; това са градове, които Анкара искаше да \"прочисти\" от YPG и при миналогодишната операция \"Маслинова клонка\"; - ще се работи за  .", "date": "2019.10.22", "title": "Турция и Русия създават \"безопасна зона\" в Сирия, Асад ще контролира част от границата"}
{"url": "https://www.dnevnik.bg/sport/2019/10/22/3980228_trima_fenove_na_chelsi_poluchiha_dojivotni_nakazaniia/", "text": "Челси\" наложи доживотни забрани за посещение на стадиона на трима свои фенове, които признати за виновни за нанасяне на расистки обиди към друг запалянко през април. Това обявиха от клуба. Джером Бейли, който е на 20 години, е бил обиждан от трима запалянковци на сините по време на мач в Лига Европа заради цвета на кожата си и прическата си. Това се случи на мач със \"Славия\" (Прага) в Чехия. \"Това е резултатът, който исках, но е разочароващо, че отне толкова време. Може би \"Челси\" трябва да подобри ефективността си в тази област\", каза Бейли пред Би Би Си. Той добави, че веднага е подал сигнал до клуба с точните места, на които са стояли феновете. От \"Челси\" се извиниха на Бейли. В последната година \"Челси\" няколко пъти осъди  подобни прояви на свои фенове . Те доведоха до няколко разследвания, най-вече след мачове в Лига Европа. Наскоро от клуба обявиха, че фенове, които обиждат евреите ще бъдат изпращани за Аушвиц за \"образователно превъзпитание\". Междувременно стана ясно, че февеноте на \"Челси\", които разпространиха в социалните мрежи видео, на което наричаха звездата на \"Ливърпул\" и бивш играч на сините  Мохамед Салах \"бомбаджия\" , не могат да бъдат идентифицирани.", "date": "2019.10.22", "title": "Трима фенове на \"Челси\" получиха доживотни наказания за расистки обиди"}
{"url": "https://www.dnevnik.bg/evropa/2019/10/22/3980221_vuprosut_za_monitoringa_otiva_v_rucete_na_suveta_na_es/", "text": "Въпросът за свалянето на Механизма за сътрудничество и проверка (МСП) от България ще бъде в ръцете на Съвета на ЕС - това стана известно днес, след като Европейската комисия обяви новия си мониторингов доклад.  Докладът за България потвърждава, че има прогрес през последната година и отбелязва отдадеността на българските власти да продължат усилията си спрямо оставащите предизвикателства. На тази база комисията смята, че прогресът е достатъчен да се предвиди вдигането на Механизма и да продължи мониторинга на оставащите предизвикателства чрез други средства. Сега комисията ще чака новини от Съвета и ЕП преди да вземе финално решение, обясни на пресконференция в Страсбург днес еврокомисарят по миграцията Димитрис Аврамополус. \"Това е единственият доклад до момента, в който няма нови препоръки, ясно се казва, че реформите са извършени, необратими са, няма допълнително какво да изпълняваме, трябва само да има постмониторингов механизъм за наблюдение на това как се развиват оттук нататък реформите, трябва да довършим някои реформи, които сме започнали\", коментира пред \"Дневник\" евродепутатът от ГЕРБ/ЕНП Емил Радев. \"Ние трябва да довършим законодателните промени, оттук нататък заедно със Съвета на Европа ще има наблюдение какво става в България. Този механизъм със Съвета на Европа си го има и в другите държави.\" Парламентът ще е \"за\", за Съвета - не се знае В последните години ясно около 90% от колегите, които се изказват след представяне на доклада, са за сваляне на мониторинга от България и Румъния, отбеляза Радев. На въпрос дали в Съвета може да има държави, които да се противопоставят на падането на механизма, той отвърна: \"След всичко това, което стана например със Северна Македония и Албания след отхвърлянето на френския комисар тук в парламента, естествено, че това е политически инструмент и може да се използва чисто политически. Ние виждаме как дадени държави-членки използваха МСП да държат България и Румъния вън от Шенген, въпреки че сме изпълнили всички технически критерии и въпреки че Комисията каза, че е абсолютно недопустимо да се използва мониторинговия механизъм за тези цели. Така или иначе, той беше използван.\" \"Има едни държави, които не гледат с добро око на България – такива са, в някои случаи, Германия, Нидерландия често, Финландия. Проблемът е, че нямаме разписана ясна процедура и аз самият не знам какво да очаквам.\", коментира пред \"Дневник\" Петър Витанов от БСП/С§Д в отговор на въпрос какво очаква да е решението на Съвета. \"В доклада се споменава, че трябва да бъде взето предвид мнението на парламента и ако то по-скоро е положително, аз в Съвета очаквам да има определени проблеми. Има държави, които да изразят несъгласие с така представения доклад\". \"Аз очаквам примерно една Холандия да се възпротиви. Страни като Холандия, които доста често изразяват резерви по отношение на справянето на България с корупционните практики, с корупцията по високите етажи на властта - те са основен противник на присъединяването на България в Шенгенското пространство. Тъй като смятат, че макар и изпълнени техническите критерии, не сме държава сигурна, така че очаквам да има резерви от тези страни.\", каза Витанов. \"Проблемът в такъв тип ситуации, които се случват за първи път, е, че няма ясни критерии и механизъм. Ако трябва да го систематизираме, няма критерии и процедури. Като казвам критерии и процедури, визирам следното: може да се случат в пленарна зала, може да се случи в ресорната комисия ЛИБЕ; може да се случи на съвет на министрите на вътрешните работи и правосъдието, може да се случи обаче и на големия съвет, който е на министър-председателите. Тоест това тепърва трябва да се уточнява.\", обясни Илхан Кючюк от ДПС/\"Обнови Европа\". Време е за общоевропейски мониторинг Идеята за въвеждане на общоевропейски мониторинг за върховенство на закона е на Европейския парламент и се обсъжда от години, припомни Радев, като уточни, че става дума за \"сериозен мониторинг, с ясни и обективни критерии и хора, които са доказани професионалисти, да извършват този мониторинг, защото в момента това е чисто политически механизъм. Често не се знаеше кои са хората, които стоят зад изготвянето на доклада.\" \"Последните две години видяхме, че нямаше много политическа воля това да се случи, защото Комисията е единственият орган, който може да има законодателна инициатива в тази област.\", уточни той. Според него мониторингът е \"дискриминационен за двете ни държави, защото тези проблеми, които решаваме в България и Румъния, ги има в целия ЕС.\" \"Този механизъм се превърна в един политически инструмент, в едно политическо оръжие за влияние, за подаръци(...), ако щете, за подкрепа на управления в двете държави\", каза Витанов. Той припомни, че Еврокомисията е повдигнала темата през лятото, но засега няма подробности за нея и програмата се очаква от новата Еврокомисия на Урсула фон дер Лайен. \"Въпросният доклад не е функционален по отношение на България – първо, защото е само за България и Румъния, тоест обхватът му е много ограничен\", смята Кючюк. \"Ние винаги сме твърдяли, че трябва да има общ механизъм, който да бъде за демокрация и върховенство на закона, като казвам общ – да има хоризонтален поглед, да не е насочен само към дадена държава; да има определени демократични критерии за всички държави.", "date": "2019.10.22", "title": "Въпросът за мониторинга отива в ръцете на Съвета на ЕС"}
{"url": "https://www.dnevnik.bg/bulgaria/2019/10/22/3980224_boris_bonev_vuv_veka_na_globalizaciiata_-_da_suhranim/", "text": "\"Дневник\" покани кандидатите за кмет на София Йорданка Фандъкова, Мая Манолова, арх. Борислав Игнатов и Борис Бонев да отговорят на едни и същи въпроси за проблемите в града и възможните решения. Вече ви представихме  позицията на арх. Игнатов от \"Демократична България\" , който пръв се отзова на поканата. След него се включи независимият Борис Бонев от \"Спаси София\". Какво каза Борис Бонев вижте във видеото.", "date": "2019.10.22", "title": "Борис Бонев: Във века на глобализацията - да съхраним духа на София"}
{"url": "https://www.dnevnik.bg/bulgaria/2019/10/22/3980205_evrodokladut_mejdu_izpulnenoto_obeshtanie_i_nujnata/", "text": "Отпадане на продължилия 12 години Механизъм за сътрудничество и проверка (МСП) за България, но не безусловно, а замяна с мониторинг на национално ниво, последван от механизъм за наблюдение на ниво ЕС - това препоръчва Европейската комисия в т.нар. мониторингов доклад,  който бе оповестен по-рано днес . С анонса отиващият си председател на ЕК Жан-Клод Юнкер на практика  изпълнява обещанието си  към премиера Бойко Борисов, че до края на мандата му България ще излезе от мониторинговия механизъм. Същевременно обаче оставя открехната вратата за взимане на окончателно решение като го обвързва и с другите европейски институции. Акцентите в доклада Макар да похвали София за напредъка в реформата на съдебната система и борбата с корупцията, днес ЕК заяви, че при решението за отпадане на мониторинга ще се съобрази и с мнението на Европейския парламент и Европейския съвет. Една от препоръките е да се създаде съвет за мониторинг на показателите на национално ниво със съпредседатели вицепремиерът по правосъдната реформа (Екатерина Захариева – бел.ред.) и член на Висшия съдебен съвет (ВСС) и с представители на неправителствени организации и професионални сдружения на юристи. Комисията напомни и две важни обещания, дадени от България – правителството да въведе процедури за отчетността на главния прокурор, а институциите да приемат законодателство за отмяна на разпоредбите на Закона за съдебната власт, уреждащи автоматично временно отстраняване от длъжност на магистрати в случай на наказателно разследване срещу тях и деклариране на членство в професионални сдружения. В доклада внимание е отредено на скандалите с \"Апартаментгейт\", свързан с придобиване на имоти под пазарните цени от високопоставени държавни служители и политици, и с казуса с освобождаването на австралиеца Джок Полфрийман, довело до остри нападки срещу съдии. Коментира се и състоянието на медийната среда в България, чието влошаване бе отчетено при миналогодишния мониторингов доклад. Повече за оповестения днес доклад и препоръките на Брюксел четете  тук . Какво предстои Съобщението днес беше направено от отиващия си председател на ЕК Жан-Клод Юнкер, а окончателното решение ще бъде взето от новия състав на европейския орган с председател Урсула фон дер Лайен. Още в доклада от миналата година ЕК изрази очакване до края на мандата ѝ да приключи процесът на наблюдение над София. Днес това не само не беше заявено категорично, но на брифинга не присъстваха комисарите, отговорни за спазването на върховенството на закона – зам.-председателят на ЕК Франс Тимерманс и еврокомисарят по правосъдието Вера Йоурова. Самата Европейска комисия не е счела за нужно да спомене края на МСП като едно от постиженията си за периода 2014-2019 г., отбелязва  \"Капитал\" . Изданието напомня, че механизмът за сътрудничество и проверка е свързано с две важни за България теми - влизането в Шенген и присъединяването към еврозоната. МСП беше основание за отказа на Холандия да допусне България в европейското пространство без граници. Затова и може да се очаква отпадането на механизма да даде по-силни аргументи на София да настоява да бъде допусната в Шенген, особено след като ЕК даде на Хърватия зелена светлина. МСП бе посочен и като критерии в процеса на присъединяване към еврозоната. Според източници от Еврогрупата досега в дискусиите между експертите и финансовите министри този проблем не е повдиган, тъй като Европейската централна банка се е фокусирала на проблемите в българската банкова система, които и без това са достатъчно сложни. Наред с това последиците от въвеждането на новия механизъм, при който България ще бъде сравнявана с всички страни-членки на ЕС по единни критерии, се очертават като далеч по-сериозни за страната. Ако досега мониторингът продължаваше само със словесни критики и забележки, то новият механизъм, очакван в първите месеци на 2020 г.,  почти сигурно ще е обвързан със спиране на евросредства  при нарушения, които в някой случаи в България са се превърнали в рецидив. Основни институции в София мълчат Видимо задоволство от оповестения днес доклад демонстрира вицепремиерът, отговарящ за правосъдната реформа, Екатерина Захариева. Тя и вътрешният министър Младен Маринов бяха единствените с официално изявление пред медиите след брифинга на Жан-Клод Юнкер. Няколко часа след брифинга на Жан Клод-Юнкер все още няма коментар от министър-председателя Бойко Борисов. Прокуратурата и Министерството на правосъдието, които традиционно дават брифинги след публикуването на евродоклада за България, също запазват мълчание. Коментар все още липсва и от президента Румен Радев, който е на официално посещение в Япония. \"Важно е, че за първи път ясно в своя доклад, а и експертите, работили по всички 18 доклада досега, ясно и категорично констатират изпълнение на ангажиментите по всички 6 показателя\", отбеляза Захариева по време на извънредна пресконференция за доклада. \"Реформата е процес, който се прави за българските граждани и за съдебната система. Така че независимо има или няма механизъм за сътрудничество и проверка, реформите ще продължат\", увери тя. И вътрешният министър Младен Маринов, който участва в пресконференцията декларира, че независимо от отпадането още при миналогодишния доклад на наблюдението за противодействието на организираната престъпност и борбата с корупцията, България продължава \"да усъвършенства системата\" и това ще продължи. Повече за реакциите на правителството и опозицията –  тук . По-рано през деня председателят на Върховния касационен съд (ВКС) Лозан Панов обяви, че за първи път Министерството на правосъдието не е поканило представители на съда за запознаване с черновата на доклада и, съответно, за отправяне на забележки по него, каквато е била процедура досега. Преди началото на днешното заседание на съдийската колегия на Висшия съдебен съвет (ВСС) Панов коментира, че евентуалното отпадане на мониторинга върху правосъдието и вътрешния ред основно ще бъе знак, че \"спасението на давещите се е дело на самите давещи се\". \"Досегашното 12-годишно наблюдение, при което все се отправят препоръки, вероятно вече не е най-добрият вариант. В Европа се дебатира въвеждането на общ механизъм за наблюдение за върховенството на закона в страните-членки, който може да бъде обвързан и с финансови санкции\", каза още Панов. И българските евродепутати демонстрират задоволство Положителни бяха първите реакции на българските депутати в Европейския парламент, които \"Дневник\" потърси за коментар. Представители на различни групи коментираха, че досегашният механизъм е бил дискриминационен и приветстваха идеята за въвеждане на мониторинг на общоевропейско ниво. \"Мониторингът беше дискриминационен за двете ни държави, защото тези проблеми, които решаваме в България и Румъния, ги има в целия ЕС\", коментира Емил Радев от групата на Европейската народна партия (ГЕРБ). \"Реализираният напредък е оценен цялостно и обективно и Комисията констатира, че предстои приключване на МСП за България. Това е единственият доклад, в който няма нови препоръки, ясно се казва, че реформите са завършени, необратими са\", обобщи той. \"Този механизъм се превърна в един политически инструмент, в едно политическо оръжие за влияние, за подаръци, (...), ако щете, за подкрепа на управления в двете държави\", е мнението на Петър Витанов (ПЕС/БСП). Илхан Кючюк (\"Обнови Европа\"/ДПС) определи доклада като \"една солидна оценка от страна на Европейската комисия\". Възможен ли е \"македонски сценарий\" Зинаида Златанова, бившият ръководител на представителството на ЕК в България и министър на правосъдието в периода 2013-2014 г., призова институциите в София да бъдат по-умерени в реакциите на доклада. \"Тук ме опасяват две неща. Първото е да не се случи един вид \"македонски сценарий\" с нашия доклад. Какво имам предвид – само преди дни ЕК предложи да започнат преговори с република Северна Македония и след това Европейският съвет всъщност не разреши това да се случи. Второто – сценарият \"влизане на България в шенгенското споразумение\". Там, ако си спомняте, Комисията от години твърди, че България е готова за присъединяване, докато самите членове на Шенген правят проблеми и не ни допускат. Апелирам да сме по-предпазливи на този етап. Също така апелирам много сериозно българската дипломация да си свърши работата, за да избегнем тези негативни сценарии\", заяви Златанова пред БНР. Тя все пак отчете като голямо признание факта, че Еврокомисията призна българския модел за борба с корупцията като успешен. Шамар на върховенството на закона \"Шамар в лицето от \"Европейската\" комисия! Но не за тези, които го заслужават. На финала комисията удари шамар на върховенството на закона. И с това си замина доверието в нея\", бе  коментарът на Юри Бюрер Тавание , бивш постоянен съветник по механизма за сътрудничество и проверка на Генералния секретариат на Европейската комисия, базиран в София (2007-2018).  \"Препоръките, заложени в механизма за сътрудничество и проверка, и тяхното изпълнение от страна на българските власти създадоха повече предпоставки за рискове пред върховенството на правото в България, отколкото да доведат до сериозен напредък\", смята  Иванка Иванова  от правната програма на Институт \"Отворено общество\". Пред БНР тя коментира, че предложението за отпадане на мониторинга \"не е заради успешната борба на страната ни с корупцията и с организираната престъпност, а заради промени в контекста\". Акцентите в евродоклад -  тук . Какво написа ЕК за доверието в прокуратурата, БНР, Полфрийман и \"Апартаментгейт\" -  тук Реакцията на българските власти -  тук Първи реакции на българските евродепутати -  тук Коментарите на юристите -  тук", "date": "2019.10.22", "title": "Евродокладът: между изпълненото обещание и нужната застраховка (обобщение)"}
{"url": "https://www.dnevnik.bg/photos/2019/10/22/3980164_fotogaleriia_svetovnite_snimki_na_denia_-_22_oktomvri/", "text": "Момент от протестите срещу държавния икономически модел на Чили в Сантияго, Чили. Повече по темата четете  .", "date": "2019.10.22", "title": "Фотогалерия: Световните снимки на деня - 22 октомври 2019 г."}
{"url": "https://www.dnevnik.bg/sport/2019/10/22/3980126_kak_skusen_pantalon_donese_globa_ot_14_hiliadi_dolara/", "text": "Състезателят по американски футбол от \"Кливланд браунс\" Одел Бекъм-младши получи глоба от 14 хиляди долара заради нарушаване на правилата за екипировката на  Националната футболна лига  (НФЛ). Санкцията на уайд ресийвърът е, защото неговите шорти не покриват коленете му. От НФЛ съобщиха на Бекъм младши, че го наказват заради мача на 13 октомври срещу \"Сиатъл сийхоукс\", загубен с 28:32. Правилникът на Лигата гласи, че \"панталонът на играчите трябва да покрива цялата област на коляното\". \"Това е смешно правило, абсурдно е. Глоба от 14 хиляди заради някакви панталони, които дори няма да ме предпазят\", каза Бекъм-младши. Оплакванията му доведоха до реакция от НФЛ, като лигата напомни за правилата си. Официалната мотивировка е за нарушаване на екипировката. \"Напомняме, че е категорично забранено панталоните на играчите да бъдат скъсявани или навивани. Това се прави, за да бъдат защитени и също така, за да се уважават договорите, които НФЛ има със спонсори.\" Състезателят все пак може да обжалва глобата, която е 13-а в неговата кариера. Дотук през сезона Бекъм беше наказан отново с 14 хиляди долара заради неспортсменско поведение, след като почти стигна до бой с куотърбека на \"Балтимор рейвънс\" Марлон Хъмфри. Бекъм младши е най-скъпоплатеният уайд ресийвър в историята на НФЛ. През миналото лято той подписа за пет години с \"Ню Йорк джайънтс\"  срещу 95 милиона долара .", "date": "2019.10.22", "title": "Как скъсен панталон донесе глоба от 14 хиляди долара в НФЛ"}
{"url": "https://www.dnevnik.bg/biznes/2019/10/22/3980243_niskobjudjetnata_eurowings_zapochva_da_leti_ot_i_do/", "text": "Нискобюджетният превозвач на \"Луфтханза\" Eurowings започва да лети от и до София от идната седмица като билетите вече са в продажба, съобщава  \"Капитал\" . Полетите засега са от и до Щутгарт и Дюселдорф от Терминал 1. Компанията съобщава, че предлага полети до над 200 дестинации, сред които и далечни като Куба, Тайланд, САЩ. Eurowings е част от групата на Lufthansa като неин нискотарифен превозвач. Компанията развива дейност от 1993 г., а централата й се намира в Дюселдорф. След катастрофа през 2015 г. \"Луфтханза\" задейства план за заменянето на Germanwings с Eurowings, като мрежата на двете компании се сля под бранда Eurowings. Полетите до София са поредна крачка от страна на авиопревозвача за експанзия в Югоизточна Европа. Като част от развитието си в региона тя откри и база в Прищина, Косово, като базира там самолет. В Хърватия авиокомпанията има полети до седем летища. В Босна и Херцеговина лети до Сараево и Мостар. В Гърция дестинациите са 12.", "date": "2019.10.22", "title": "Нискобюджетната Eurowings започва да лети от и до София"}
{"url": "https://www.dnevnik.bg/evropa/2019/10/22/3980236_dve_napred_edna_nazad_-_parlamentut_pochti_prie/", "text": "Премиерът Борис Джонсън постигна днес това, което предшественичката му Тереза Мей не успя - да придвижи сделката си за Брекзит две (от пет) стъпки напред към одобряване в парламента в Лондон. Но той изгуби друг важен вот - за предложения от правителството график за окончателното приемане и задействане на споразумението до 31 октомври. Това е датата за напускане на ЕС от Великобритания, на която Джонсън продължава да настоява, макар да бе принуден от парламента да поиска отлагане от останалите 27 държави в съюза до 31 януари. Джонсън спечели гласуването за сделката на второ четене в Камарата на общините, което открива възможност за дебати по нея и внасяне на поправки, включително за втори референдум. Сега би трябвало тя да мине през специална комисия и горната Камара на лордовете и да бъде подписана от кралицата. Но депутатите заявиха, че е нереалистично искането на премиера всички законодателни процедури по заемащият над 110 страници закон за напускането на ЕС да бъдат приключени за 3 дни. Според тях за толкова голям и важен документ в нормални обстоятелства за нужни седмици. Преди да отхвърлят този график Джонсън ги предупреди, че ако парламентът си мисли да отлага за декември или януари, той ще предизвика предсрочни избори. След вота той заяви, че ще слож ипауза на законодателството, докато ЕС \"заяви намеренията си\". Говорителката на Европейската комисия Мина Андреева коментира, че \"отбелязваме резултата от тази вечер и очакваме британското правителство да ни информира за следващите стъпки\". Лидерът на управляващите консерватори в Камарата на общините каза, че в сряда и четвъртък ще се дебатира годишното обръщение на кралица Елизабет II от 14 октомври, а в петък няма да има заседание. Речта е на практика програмата на правителството за следващите 12 месеца, която е съставена от него и предоставена на монарха да я прочете на тържественото заседание. Джонсън получи подкрепата на 329 депутати - всички консерватори и 19 лейбъристи (без торите, които той изгони от партията преди няколко седмици). Против са 299 депутати и това е достатъчно вотът да мине успешно за правителството. Но също така с 322 срещу 308 гласа той изгуби вота за предложения ускорен график. Премиерът обаче бе заявил, че ще изтегли законопроекта, ако кратките срокове за разглеждане и гласуване на сделката не бъдат одобрени от парламента. Така и стана, а това отново засили твърденията, че ще има предсрочни избори. По-рано тази вечер източници на \"Файненшъл таймс\" заявиха, че правителството е склонно да приеме много кратко - вероятно само 10 дни - удължаване на срока за Брекзит, за да приключи процедурите в парламента. Джонсън не е казвал, че ще оттегли споразумението с ЕС, ако удължаването на крока е броени дни. Това му дава възможност да предложи на депутатите в Лондон малко по-дълъг срок за оглеждане и дебатиране на проектозакона и след това все пак да настоява по време на последваща предизборна кампания, че именно той е донесъл Брекзит, макар и не точно на Хелоуин.", "date": "2019.10.22", "title": "Две напред, една назад - парламентът почти прие сделката за Брекзит"}
